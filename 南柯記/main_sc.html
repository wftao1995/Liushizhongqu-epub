<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/南柯记</title>
        <meta name="author" content="明　汤显祖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">南柯记</span></h1>

        <p class="作者">明　汤显祖　著</p>

        <h2 id=ch1 class="chapter"><span class="出题">第一出　提世</span></h2>

        <p class="曲"><span class="牌">南柯子</span><span class="科">末上</span>玉茗新池雨。金柅小阁晴。有情歌酒莫教停。看取无情虫蚁也关情。　　国土阴中起。风花眼角成。契玄还有讲残经。为问东风吹梦几时醒。<span class="科">问答照常</span></p>
        
        <p class="落诗">登宝位槐安国土。<br />随夫贵公主金枝。<br />有碑记南柯太守。<br />无虚诳甘露禅师。</p>
        
        <h2 id=ch2 class="chapter"><span class="出题">第二出　侠概</span></h2>
        
        <p class="曲"><span class="牌">破齐阵</span><span class="科">生背剑上</span>壮气直冲牛斗。乡心倒挂扬州。四海无家。苍生没眼。拄破了英雄笑口。自小儿豪门惯使酒。偌大的烟花不放愁。庭槐吹暮秋。</p>
        
        <p class="诵"><span class="牌">蝶恋花</span>秋到空庭槐一树。叶叶秋声。似诉流年去。便有龙泉君莫舞。一生在客飘吴楚。　　那得胸怀长此住。但酒千杯。便是留人处。有个狂朋来共语。未来先自愁人去。</p>
        
        <p class="白">小生东平人氏。复姓淳于。名棼。始祖淳于髡。善饮。一斗亦醉。一石亦醉。颇留滑稽之名。次祖淳于意。善医。一男不生。一女不死。官拜仓公之号。传至先君。曾为边将。投荒久远。未知存亡。至于小生。精通武艺。不拘一节。累散千金。养江湖豪浪之徒。为吴楚游侠之士。曾补淮南军裨将。要取河北路功名。偶然使酒。失主帅之心。因而弃官。成落魄之像。家去广陵城十里。庭有古槐树一株。枝干广长。清阴数亩。小子每与群豪纵饮其下。偶此日间群豪雨散。则有六合县两人。武举周弁。吾酒徒也。处士田子华。吾文友也。今乃唐贞元七年暮秋之日。分付家僮山鹧儿。置酒槐庭。以款二友。山鹧儿何在。<span class="科">丑扮僮上</span>腿似水牯子。脸像山鹧儿。禀告东人。置酒槐阴庭下。二客早到。</p>
        
        <p class="曲"><span class="牌">捣练子</span><span class="科">净扮周末扮田上</span>花月晚。海山秋。人生只合醉扬州。惯使酒的高阳吾至友。</p>
        
        <p class="白"><span class="科">周</span>小子颖川周弁是也。<span class="科">田</span>小子冯翊田子华是也。<span class="科">周田</span>我二人将归六合。去与淳于兄告别。<span class="科">丑</span>主人槐阴庭等候。<span class="科">见介</span></p>
        
        <p class="诗"><span class="牌">集唐</span><br />县古槐根出。秋来朔吹高。<br />黄金犹未尽。终日困香醪。
        
        </p><p class="白"><span class="科">生</span>数日门客萧条。令人困闷。<span class="科">周田</span>连小弟二人日晚归舟。竟来告别。<span class="科">生</span>二兄也要回去。好不闷人也。槐庭有酒。且与沉醉片时。<span class="科">酒介</span></p>
        
        <p class="曲"><span class="牌">玉交枝</span><span class="科">生</span>风云识透。破千金贤豪浪游。十八般武艺吾家有。气冲天楚尾吴头。一官半职懒踟踌。三言两语难生受。闷嘈嘈尊前罢休。恨叨叨君前诉休。</p>
        
        <p class="白"><span class="科">周田</span>槐庭下勾尊兄饮乐也。</p>
        
        <p class="曲"><span class="牌">前腔</span><span class="科">生</span>把大槐根究。鬼精灵庭空翠幽。恨天涯摇落三杯酒。似飘零落叶知秋。怕雨中妆点的望中稠。几年间马蹄终日因君骤。论知心英雄对愁。遇知音英雄散愁。</p>
        
        <p class="白"><span class="科">周田</span>二弟辞了。<span class="科">生</span>送贤弟一程。</p>
        
        <p class="曲"><span class="牌">急板令</span><span class="科">生</span>道西归迎鸾镇头。顺西风蔷薇玉沟。送将归暮秋。送将归暮秋。举眼天长。桃叶孤舟。去了旋来。有话难周。<span class="科">合</span>向晚霞江上销忧。还送送。怎迟留。</p>
        
        <p class="白"><span class="科">周田叹介</span>二弟此去。可能便来。<span class="科">生</span>兄弟怎出此话。</p>
        
        <p class="曲"><span class="牌">前腔</span><span class="科">周田</span>叹知交一时散休。到家中急难再游。猛然间泪流。猛然间泪流。<span class="夹白">可为甚</span>携手相看。两意悠悠。肠断江南。梦落扬州。<span class="科">合前</span></p>
        
        <p class="曲"><span class="牌">尾声</span><span class="科">生</span>恨不和你落拓江湖载酒游。休道个酒中交难到头。<span class="夹白">你二人去了呵。</span>我待要每日间睡昏昏长则是酒。</p>
        
        <p class="白"><span class="科">周田下生吊场介</span>他二人又去了。空庭寂静。好是无聊。山鹧儿。扬州有甚么会耍子的人么。<span class="科">丑</span>那里讨。则那瓦子铺后。有个溜二沙三兄弟会耍。<span class="科">生</span>你去请来。</p>
        
        <p class="落诗">一生游侠在江淮。<br />未老芙蓉说剑才。<br />寥落酒醒人散后。<br />那堪秋色到庭槐。</p>
        
        <h2 id=ch3 class="chapter"><span class="出题">第三出　树国</span></h2>
        
        <p class="曲"><span class="牌">海棠春</span><span class="科">蚁王引众上</span>江山是处堪成立。有精细出乎其类。万户绕星宸。一道通槐里。<span class="科">众</span>绛阙朱衣。丹台紫气。别是一门天地。<span class="科">合</span>把酒玉阶前。且庆风云际。</p>
        
        <p class="白"><span class="科">众行礼介</span>我王千岁。</p>
        
        <p class="诵"><span class="牌">清平乐</span><span class="科">王</span>绿槐风下。日影明窗罅。宝界严城宫殿洒。一粒土花金价。　　千年动物生神。端然气象君臣。真是国中有国。谁言人下无人。</p>
        
        <p class="白">自家大槐安国主是也。本为蝼蚁。别号蚍蜉。行磨周天。颇合星辰之度。存身大地。似蛰龙蛇之居。一生二。二生三。生之者众。万取千。千取百。众即成王。臭腐转为神奇。真乃是明则动。动则变。变则化。太山之于丘垤。故所谓均无贫。和无寡。安无倾。一年成聚。二年成邑。到三年而成都。寡人有些膻行。夏后以松。殷人以柏。及周人而以栗。敝国寄在槐安。火不能焚。寇不能伐。三槐如在。可成丰沛之邦。一木能支。将作酒泉之殿。列兰锜。造城郭。大壮重门。穿户牖。起楼台。同人栋宇。清阴锁院。分雨露于各科。翠盖黄扉。洒风云于数道。长安夹其鸾路。果然集集朱轮。吴都树以葱青。委是躭躭玄荫。北阙表三公之位。义取怀来。南柯分九月之官。理宜修备。右边宪狱司。比棘林而听讼。左侧司马府。倚大树以谈兵。丞相阁列在寝门。上卿蚤朝而坐。大学馆布成街市。诸生朔望而游。真乃天上灵星。国家乔木。树在王门之内。待学周武王神禁。无益者去。有益者来。声闻邻国之间。要似齐景公号令。犯槐者刑。伤槐者死。此乃为君之法度。要全立国之根基。所喜内有中宫之贤。外有右相之助。今日政机多暇。且与君臣同游。筵宴已齐。右相早到。</p>
        
        <p class="曲"><span class="牌">海棠春</span><span class="科">右相上</span>日晏下彤闱。承诏又趋丹陛。</p>
        
        <p class="白"><span class="科">行礼介</span>右丞相武成侯臣段功叩头。千岁。<span class="科">王</span>赐卿平身。今日召卿。知吾意乎。<span class="科">右</span>愚臣未知。<span class="科">王</span>国家所虑。有天地人三不同。且喜我国中天无阴雨之兆。地无行潦之侵。有礼有法。国中无漏网之鲸。无害无灾。境外有玄驹之马。便是檀萝无警。足知你槐棘有人。待与卿遨翔宫树之前。逍遥封壤之内。卿意云何。<span class="科">右</span>君臣同游。太平盛事。但国家还有十八路国公。四门王亲。礼当侍驾。<span class="科">王</span>众国公王亲别行赐宴。槐阶之下。但与卿同。<span class="科">行介</span>紫殿肃阴阴。彤庭赫弘敞。风动万年枝。日华承露掌。<span class="科">众</span>酒到。<span class="科">右进酒介</span>愿我王进千秋万岁酒。</p>
        
        <p class="曲"><span class="牌">惜奴娇</span><span class="科">王</span>大块无私。费工夫点透了幽琐玄微。谩道是帝虎人龙。立定朝仪。区区。也教分取河山王气。<span class="科">合</span>希奇。今日风色晴和。暂拥出宫庭游戏。</p>
        
        <p class="曲"><span class="牌">前腔</span><span class="科">右</span>阶墀。新筑沙堤。看高官贵种。绛帻黄衣。总千门万户。烦星点缀。依希。太乙薇垣。吾王端冕。任意往来巡历。<span class="科">合前</span></p>
        
        <p class="曲"><span class="牌">前腔</span><span class="科">王</span>须知。粃粟能飞。一星星体性。谁无雄气。恨些须封壤。草朝粗立。吾志。要行天上磨。还听海中雷。<span class="科">合</span>且徘徊。看地利天时。再行移徙。</p>
        
        <p class="白"><span class="科">右</span>臣启大王。敢嫌国土微小。</p>
        
        <p class="曲"><span class="牌">前腔</span>思之。蚁虱臣微。共立成一国。非同容易。叹生灵日逐。贫忙一粒。何必。平中堪取巧。节外更生枝。<span class="科">合前王</span></p>
        
        <p class="白">久不曾槐阴下一游。今日尽兴观赏。</p>
        
        <p class="曲"><span class="牌">锦衣香</span>荷浓阴。叶儿翠。映春光。干儿碧。来去瞻依。纵横条直。眼见参天百尺枝。似楼桑村里。殢柳丛祠。一般儿重重遮盖。到登基。龙庭朝会。但有分成些基业。岂嫌微细。人众成王。排班做势。</p>
        
        <p class="曲"><span class="牌">浆水令</span>谢苍穹调匀风日。承后土盘固根基。九重深处殿巍巍。一线之间。九曲巡回。穿巷陌。列朝市。土阶穴处今何世。拜的拜。跪的跪。君臣有义。走的走。立的立。赤子无知。</p>
        
        <p class="曲"><span class="牌">尾声</span><span class="科">王</span>俺建邦起土登王位。<span class="夹白">右相呵。你</span>入阁穿宫拜相奇。<span class="夹白">但愿俺</span>大槐安万万岁根儿蟠到底。</p>
        
        <p class="落诗">万物从来有一身。<br />一身还有一乾坤。<br />敢于世上明开眼。<br />肯把江山别立根。</p>
        
        <h2 id=ch4 class="chapter"><span class="出题">第四出　禅请</span></h2>
        
        <p class="诗"><span class="科">净扮老禅师上</span><span class="牌">集唐</span><br />老住西峰第几层。琉璃为殿月为灯。<br />终年不语看如意。长守林泉亦未能。</p>
        
        <p class="白">自家契玄禅师是也。自幼出家修行。今年九十一岁。参承佛祖。证取纲宗。从世尊法演于西天。到达摩心传于东土。无影树下。弄月嘲风。没缝塔中。安身立命。可以浮沤复水。明月归天。只为五百年前有一业债。梁天监年中。前身曾为比丘。跟随达摩祖师渡江。比扬州有七佛以来毗婆宝塔。老僧一夕捧执莲花灯。上于七层塔上。忽然倾泻莲灯。热油注于蚁穴之内。彼时不知。当有守塔小沙弥。颜色不快。问他敢是费他扫塔之劳。那小沙弥说道。不为别的。以前圣僧天眼算过。此穴中流传有八万四千户蝼蚁。但是燃灯念佛之时。他便出来行走瞻听。小沙弥到彼时分。施散盏饭与他为戏。今日热油下注。坏了多生。老僧闻言。甚是忏悔。启参达摩老师父。老师父说道。不妨不妨。他虫业将尽。五百年后。定有灵变。待汝生天。老僧记下此言。三生在耳。屈指到今。恰好五百来岁。欲往扬州。了此公案。老病因循。你看这润州城对着金焦。好不山川攒秀。禅堂幽静。我且入定片时。看做甚么境界也。<span class="科">众扮僧俗四人持书上</span>有时鹤去愁冲锡。何处龙来喜听经。小僧和这居十们。是对江扬州孝感智禅二寺住持。祇因十方大众之发心。求契玄禅师而说法。此间是甘露寺方丈。捧书而进。呀。禅师入定。敲他云板三声。<span class="科">敲介净醒介</span>四众何为而来。<span class="科">众跪介</span>扬州合郡僧俗。敬选七月十五日大会盂兰。虔请大师升座。十方善信书疏呈上。<span class="科">呈书介净</span>起来。<span class="科">净展书念介</span>窃以某等生维扬花月之区。岂无恶业。接古润金焦之境。亦有善缘。凡依玉蕊之花。尽抱香檀之树。恭惟甘露山主契玄大师座下。性融朗月。德普慈云。中含三点之藏。带一转二。外示六爻之相。互五重三。钟鼓不交参。截断众流开觉路。风幡无动相。扫除尘翳落空华。见三世诸佛面目本来。入一切众生语言三昧。盂兰盆里。喝开朵朵金莲。宝月灯中。打破重重玉网。但见饮光微笑。普同大众归心。惟愿慈悲。和南摄受。<span class="科">净</span>贫僧老病将临。不奈过江也。<span class="科">背介</span>才想起扬州蝼蚁因果。敢在此行。</p>
        
        <p class="曲"><span class="牌">正宫端正好</span>我则是二文殊。降下这三天竺。渡江南一蚁菰芦。金焦摆列钟和鼓。这寺里有名甘露。</p>
        
        <p class="白"><span class="科">回介</span>不去罢。我看衲子们谈经说诵的。不在话下。一般努目扬眉。举处便喝。唱演宗门。有甚里交涉也。</p>
        
        <p class="曲"><span class="牌">滚绣球</span>但说的是附雁传书有。要还乡曲调无。怎生是石人起舞。怎生是新妇骑驴。那里有笑拈花吃荔枝。则许你单刀直入。都怎生被箭逃虚。我这里君臣位上宾和主。水月光中我带渠。世界如愚。</p>
        
        <p class="白"><span class="科">众作请介净</span>既十方恳请。则待过江走一遭。</p>
        
        <p class="曲"><span class="牌">倘秀才</span>恁待要三千界楼台舌铺。不消的十二部经坊印模。禅门三下板。你尘世一封书。目前些子看何如。我这里亲凭佛祖。</p>
        
        <p class="白">四众先行。贫僧分付你。</p>
        
        <p class="曲"><span class="牌">煞</span>先在禅智院立一本百千万亿投名簿。后在孝感寺挂一轴五十三参听讲图。除了那戒坛上石点头。则待看普诸天花下雨。</p>
        
        <p class="落诗">安排宝盖与幡幢。<br />方便乘杯一渡江。<br />地震海潮人施法。<br />管教蝼蚁尽归降。</p>
        
        <h2 id=ch5 class="chapter"><span class="出题">第五出　宫训</span></h2>
        
        <p class="曲"><span class="牌">夜游宫</span><span class="科">老旦国母引宫娥上</span>宫树槐根隐隐。从地府学成坤顺。<span class="科">众</span>画扇影随宫燕引。听重门。昼漏声。花外尽。</p>
        
        <p class="白"><span class="科">众叩头介</span>宫娥叩头。娘娘千岁。</p>
        
        <p class="诵"><span class="牌">清平乐</span><span class="科">老</span>大槐秋色。世外朱尘隔。歌吹重重情脉脉。怕道有人倾国。　　孔雀扇影分行。宫娥半袖通装。却是洞门深杳。折旋消得君王。</p>
        
        <p class="白">自家大槐安国母是也。初为牝蚁。配得雄蜉。细如虮虱之妻。大似蚊虻之母。偶尔称孤道寡。居然正位中宫。有女瑶芳一人。号作金枝公主。姿才冠世。婚嫁及期。授书史于上真仙姑。学刺绣于灵芝国嫂。昨承我王之命。要求人世之姻。必须有眼之人。方得有情之婿。我想起来。则有姪女琼英郡主。能会瞧人。待我先唤公主出来。示以此意。然后分付姪女依计而行。<span class="科">众</span>公主到。</p>
        
        <p class="曲"><span class="牌">前腔</span><span class="科">旦扮公主上</span>幻质分灵蠢。也会的施朱傅粉。一般人物娇和嫩。这芳心。洞房中。谁簇紧。</p>
        
        <p class="白"><span class="科">见介</span>女儿瑶芳叩头。娘娘千岁千千岁。<span class="科">老</span>公主。你年已及笄。名方弄玉。今日依于国母。他日宜其家人。四德三从。可知端的。<span class="科">旦</span>孩儿年幼。望母亲指教。<span class="科">老</span>夫三从者。在家从父。出嫁从夫。老而从子。四德者。妇言。妇德。妇容。妇功。有此三从四德者。可以为贤女子矣。听我道来。</p>
        
        <p class="曲"><span class="牌">傍妆台</span><span class="科">老</span>一种寄灵根。依然楼阁贺生存。论规模虽小可。乘气化有人身。中宫忝作吾王正。下国凭称寡小君。掌司阴教。齐眉至尊。你须知三贞七烈同是世间人。</p>
        
        <p class="曲"><span class="牌">前腔</span><span class="科">旦</span>小小赘芳尘。念瑶芳生长在王门。虽不是人间世。论相同掌上珍。寒余窈窕深闺晚。暖至丰茸别洞春。父王庭训。娘亲细论。难道这三从四德微细的不如人。</p>
        
        <p class="曲"><span class="牌">翫仙灯</span><span class="科">贴琼英上</span>踏绽鞋跟。蚤向朱门步稳。</p>
        
        <p class="白">自家蚁王姪女琼英便是。娘娘有召。敬入则个。<span class="科">见叩头介</span>郡主琼英叩头。娘娘千岁。<span class="科">见旦介</span>公主见礼。<span class="科">旦</span>尊姊到来。<span class="科">老</span>郡主听旨。近因瑶芳长成。堪招驸马。君王有命。若于本族内选婚。恐一时难得智勇之士。不堪扶持国家。要于人间招选驸马。闻得七月十五日。这扬州孝感寺礼请契玄禅师讲经。人山人海。都往禅智寺天竺院报名。到得其时。郡主可同灵芝夫人上真仙子三人同往听讲。但有英俊之士。便可留神。<span class="科">贴</span>谨遵懿旨。</p>
        
        <p class="曲"><span class="牌">傍妆台</span><span class="科">老</span>女大急须婚。不拘门户则待有良姻。龙类中能煮海。蝶梦里好移魂。<span class="科">贴</span>知他同谁虰作夫妻分。了你蛘亲父母恩。俺抛眉晕。忍笑痕。可甚么人烟聚里看不出有情人。</p>
        
        <p class="白"><span class="科">旦</span>琼英姐。俺便同你去听讲何如。<span class="科">贴</span>公主体面。未宜出游。<span class="科">旦</span>这等奴有金凤钗一对。文犀盒一枝。奉献禅师讲下。表我微情。</p>
        
        <p class="曲"><span class="牌">前腔</span>光景一时新。待相同随喜终是女儿身。献钗头金凤朵。盛纳盒锦犀文。<span class="科">贴</span>也知妹子无他敬。如是观音着我闻。我将为信。去讲座陈。管教他灵山会里直着个有缘人。</p>
        
        <p class="白"><span class="科">老</span>郡主。此非小可之事。</p>
        
        <p class="曲"><span class="牌">尾声</span>到花宫不少的儿郎俊。打叠起横波着人。<span class="夹白">你去呵。</span>休得漏泄了机关要老娘心上稳。</p>
        
        <p class="落诗">选佛场中去选郎。<br />禅床侧畔看东床。<br />疾去疾来须隐约。<br />好音先报与娘行。</p>
        
        <h2 id=ch6 class="chapter"><span class="出题">第六出　谩遣</span></h2>
        
        <p class="曲"><span class="牌">字字双</span><span class="科">溜二上</span>小生家住古扬州。铺后。祖宗七辈儿喜风流。自幼。衣衫破落帽儿颩。狐臭。能吹木屑惯扶头。即溜。</p>
        
        <p class="白">自家扬州城中有名的一个溜二便是。一生浪荡。半世风流。但是晦气的人家。便请我撮科打哄。不管有趣的子弟。都与他钻懒帮闲。手策无多。口才绝妙。有那等吊眼子。敲他几下。叫做打草惊蛇。无过是脱稍鬼。松他一筹。则是将虾吊鲤。着甚么南庄田。北庄地。有溜二便是衣食父母。难起动东邻邀。西邻请。则沙三是个酒肉弟兄。知音的说是个妙人好人老成人。少趣的叫我败子俫子光棍子。且自由他笑骂。只图自己风光。这几日不见沙三。寻他闲串去。</p>
        
        <p class="曲"><span class="牌">前腔</span><span class="科">沙三上</span>贱子姓沙行十三。名滥。就似水底月儿到十三。圆泛。六儿七儿巧十三。胡蘸。官司吊起打十三。扯淡。</p>
        
        <p class="白"><span class="科">溜</span>沙三。你犯夜了。<span class="科">沙</span>不犯夜不是子弟也。哥。<span class="科">溜</span>兄弟。这几日嘴闲了。<span class="科">沙</span>和你大路头站去。<span class="科">丑上</span>白云在何处。明月落谁家。<span class="科">沙</span>小哥。落在这里。<span class="科">丑</span>大哥。我东人淳于家要请溜二沙三官耍子。住在那门。<span class="科">溜沙</span>我二人便是。你东人做甚么生意。<span class="科">丑</span>做裨将。<span class="科">沙</span>做皮匠。叫我去帮钻。<span class="科">丑</span>军营里副将哩。<span class="科">溜</span>是那能饮酒的淳于公么。<span class="科">丑</span>着。<span class="科">溜沙</span>便去。便去。有酒旧倾盖。无钱新白头。<span class="科">下生上</span></p>
        
        <p class="诗"><span class="牌">集唐</span><br />弃置复何道。凄凄吴楚间。<br />相忆不相见。秋风生近关。</p>
        
        <p class="白">我淳于棼休官落魄。赖酒消魂。争奈客散孟尝之门。独醉槐阴之市。想吾生直恁无聊也。</p>
        
        <p class="曲"><span class="牌">锦缠头</span>我本待学时流立奇功俊名。谈笑朔风生。怎如他苍生口说难凭。便道你能奋发有期程。则半盏河清。𢬵<a epub:type="noteref" href="#char01"><spu>注</spu></a>了滴珠槽浸死刘伶。道的个百无成。只杜康祠蘸住了这穷三圣。做个带帽儿堵酒瓶。头直下酒淹衣褃。难道普乾坤醉眼偏只许屈原醒。</p>
        
        <p class="白"><span class="科">丑同溜沙上</span>三家酒注子。一对色哥儿。<span class="科">丑报介</span>溜二沙三官到。<span class="科">见介溜</span>小人名溜二。<span class="科">沙</span>贱子即沙三。<span class="科">生</span>久闻才识面。<span class="科">合</span>十个更酸咸。<span class="科">生</span>怎生十个更酸咸。<span class="科">溜</span>适间老翁说。把九文钱吃个面。没盐醋的。因此小人加上一文。<span class="科">生笑介</span>敢问二位在城在乡。</p>
        
        <p class="曲"><span class="牌">好姐姐</span><span class="科">溜沙</span>广陵。郡中一城。识溜二沙三名姓。玲珑剔透。人前打眼睛。随尊兴。哩嗹花啰能堪听。孤鲁子头嗑得精。</p>
        
        <p class="白"><span class="科">溜做只脚跪嗑连二头叫爷介沙唱哩啰嗹介</span>淳于兄。孤老院耍去。<span class="科">生</span>贫子行处。怎生好去。<span class="科">沙</span>不是。是表子铺。<span class="科">生</span>扬州诸妓。我已尽知。可别有甚么消遣。<span class="科">沙</span>有有。孝感寺中元盂兰大会。僧俗男女都去润州甘露寺。请契玄禅师讲经。<span class="科">生</span>便去听讲如何。<span class="科">沙</span>那里吃素。淳于公贪酒哩。<span class="科">生</span>那有此话。</p>
        
        <p class="曲"><span class="牌">前腔</span>吾生。醉乡酩酊。饮中仙也有个逃禅中圣。长斋绣佛。到庄严得人世清。<span class="夹白">山鹧儿看马。</span>堪乘兴。行随白马藏鞭影。坐听黄龙喝棒声。</p>
        
        <p class="落诗">忽忽意不乐。<br />留人相伴闲。<br />上方随喜去。<br />秋色满盂兰。</p>
        
        <h2 id=ch7 class="chapter"><span class="出题">第七出　偶见</span></h2>
        
        <p class="曲"><span class="牌">普贤歌</span><span class="科">僧上</span>终朝顶拜如来。人肉样的莲花业作台。一家儿酒和色。三分气命财。领着个铁围山难布摆。</p>
        
        <p class="白">小僧扬州府禅智寺一个五戒是也。五戒五戒。好些尴尬。近因孝感寺作中元盂兰大会。十方僧俗。去请润州契玄禅师讲经。那禅师法旨威严。凡有听讲者。先于小寺投牒报名。方去听讲。却有西番一个波罗门。名唤石延。客居小寺天竺院。此人善作西番胡旋舞。但有往来报名男女来此。他便施舞一回。俺寺中好不闹热也。目今天竺院水月观音座前点起香烛。看甚人报名。咱且回避。正是此中留半偈。别院演三车。<span class="科">下</span></p>
        
        <p class="曲"><span class="牌">前腔</span><span class="科">贴琼英老旦灵芝小旦道扮上真姑上</span>天生微眇身材。也逐天香过院来。一尖红绣鞋。双飞碧玉钗。小玉纳汗巾儿长袖洒。</p>
        
        <p class="白"><span class="科">贴</span>奴家琼英郡主。承国母之命。和这灵芝国嫂上真仙姑。同来禅智寺报名。孝感寺听经。就里将瑶芳妹子玉钗犀盒。施于禅师讲前。看有意气郎君。招与瑶芳为婿。这是禅智寺天竺院了。池边好座紫竹观音。那香案之上。有报名疏簿。我们不免焚香拜了佥名。<span class="科">三旦同拜介</span></p>
        
        <p class="曲"><span class="牌">黄莺儿</span>一点注香沈。礼南无观世音。花根木艳低微甚。趋跄宝林。威光乍临。今生打破前生荫。<span class="科">合</span>拜深深。姻缘和合。虫蚁一般心。</p>
        
        <p class="白"><span class="科">贴</span>俺三人还将瑶芳妹子婚姻之事密祷一番。<span class="科">拜介</span></p>
        
        <p class="曲"><span class="牌">前腔</span>槐殿欲成阴。把金枝付瑟琴。寻花配叶端详恁。于中细任。其间暗吟。无明到处情儿沁。<span class="科">合前小旦</span></p>
        
        <p class="白">俺们池边消遣一会。呀。一个回回舞上来了。</p>
        
        <p class="曲"><span class="牌">北点绛唇</span><span class="科">回子上</span>生小西番。恭持佛赞。朝炎汉。蓦入禅关。日影金刚灿。</p>
        
        <p class="白">自家婆罗门弟子石延的便是。行脚中华。寄食天竺禅院。好不奈烦。散心一会。呀。三位女菩萨从何而来。请看俺婆罗门胡旋舞一会也。<span class="科">三旦笑介</span>请了。<span class="科">内鼓介</span></p>
        
        <p class="曲"><span class="牌">对玉环带过清江引</span><span class="科">石舞介</span>拍手天坛。风飘长绣幡。答刺兜绵。腰身拴束的弯。衫袖打斓斑。西天俏锦阑。燕尾翩翻。观音座宝栏。合掌开莲瓣。散天香婆罗门回笑眼。</p>
        
        <p class="白"><span class="科">内喝采介石</span>一个骑马官儿来。俺去了也。<span class="科">下贴众</span>有人来。我们且池边浣手去。<span class="科">洗手介</span></p>
        
        <p class="曲"><span class="牌">缕缕金</span><span class="科">生骑从上</span>无聊赖。不自怜。特来禅智院打俄延。花落苍苔面。谁舞胡旋。门前系马接了金鞭。有人儿咱瞧见。</p>
        
        <p class="白">竹径通幽处。禅房花木深。观音座前疏簿在此。我淳于棼就此拈香报名。<span class="科">拈香拜介</span></p>
        
        <p class="曲"><span class="牌">江儿水</span>淳于弟子。愁情一片。销愁无处去听闲经卷。<span class="夹白">俺待签名。<span class="科">写介</span></span>签名自佥。观音试观。<span class="科">见贴介</span>水竹池边。因何活现。</p>
        
        <p class="白"><span class="科">贴笑回身介</span>灵芝嫂。湿透这汗巾儿。挂在那处好。<span class="科">生背介</span>此女子秀入肌肤。香生笑语。世间有此天仙乎。<span class="科">回介</span>小娘子的汗巾儿。待小生效劳。挂于竹枝之上。<span class="科">贴笑递汗巾生接挂介</span>这汗巾儿粉香清婉。小生能勾似他。怀卿袖中。浥卿香汗。<span class="科">贴众笑不应介</span>池光花影。娟娟可人。<span class="科">生叹介</span>俺淳于棼可是遇仙也。他三回自语。一顾倾人。急节中间。难以相近。不如且自孝感寺听经去。山鹧。看马来。<span class="科">上马介</span>紫骝嘶入落花去。见此踟躇空断肠。<span class="科">下贴</span>此生有情人也。他也去听讲。咱瞧他去来。<span class="科">老</span>咳。俺去不得。俺真是个信女。把水月观音倒做了。<span class="科">小旦</span>怎么说。<span class="科">老</span>月信来了。<span class="科">贴</span>罪过人。这等咱和上真姑去便了。</p>
        
        <p class="曲"><span class="牌">尾声</span>过别院听谈禅。老灵芝去也咱和这上真仙。到讲堂呵把俺这觑郎君的眼稍儿再抛演。</p>
        
        <p class="落诗">为看婆罗舞。<br />相逢骑马郎。<br />寻荷终得藕。<br />池上白莲花。</p>
        
        <h2 id=ch8 class="chapter"><span class="出题">第八出　情著</span></h2>
        
        <p class="白"><span class="科">杂扮首座僧持钓竿上</span>佛祖流传一盏灯。至今无灭亦无增。灯灯朗耀传今古。法法皆如贯所能。贫僧乃润州甘露寺中契玄禅师首座弟子是也。自幼出家。参承多腊。常只是朝阳缝破衲。对月了残经。近乃扬州孝感寺请师父说法。贫僧领着众僧。安排下香灯花菓。禅床净几。待师父升座。大众动着法器者。<span class="科">内鼓乐介净扮老禅师拄杖拂子上升座介</span>高临法座唱宗风。翠竹黄花事不同。但是众星都拱北。果然无水不朝东。<span class="科">提拄杖介</span>赛却须弥老古藤。寒空一锡振飞腾。拄开妙挟通宗路。打断交锋回避僧。<span class="科">执拂子介</span>竖起清风洒白云。河沙无地可容尘。将军一事无巴鼻。兔角龟毛拂着人。取香来。<span class="科">拈香介</span>此香不从千圣得。岂向万机求。虚空观不尽。大地莫能收。拈香指顶。透十方之法界。薰四大之神州。爇向炉心。祝皇王之万岁。愿太子之千秋。<span class="科">垂钓介</span>手把金钩月一痕。乘槎独坐到河滨。悠悠泛泛经千载。影落鱼龙不敢吞。<span class="科">首座</span>如何空即是色。<span class="科">净</span>东沼初阳疑吐出。南山晓翠若浮来。<span class="科">首座</span>如何色即是空。<span class="科">净</span>细雨湿衣看不见。闲花落地听无声。<span class="科">首座</span>如何非色非空。<span class="科">净</span>归去岂知还向月。梦来何处更为云。<span class="科">首座</span>多谢我师。今日且归林下。来日问禅。<span class="科">末下净</span>大众。若有那门居士。禅苑高僧。参学未明。法有疑碍。今日少伸问答。有么。<span class="科">外扮老僧上</span>有有有。敢问我师如何是佛。<span class="科">净</span>人间玉岭青霄月。天上银河白昼风。<span class="科">外</span>如何是法。<span class="科">净</span>绿蓑衣下携诗卷。黄篾楼中挂酒刍。<span class="科">外</span>如何是僧。<span class="科">净</span>数茎白发坐浮世。一盏寒灯和故人。<span class="科">外</span>多谢我师。今日且归林下。来日问禅。<span class="科">下净垂钓介</span>钓丝常在手中拿。影得游鱼动晚霞。海月半天留不住。醒来依旧宿芦花。大众。还有精通居士。俊秀禅郎。未悟宗机。再伸问答。有也是无。</p>
        
        <p class="曲"><span class="牌">谒金门前</span><span class="科">生上</span>闲生活。中酒嗔花如昨。待近炉烟依法座。听千偈澜番个。</p>
        
        <p class="白">小生淳于棼。来此参禅。想起来落托无聊。终朝烦恼。有何禅机问对。就把烦恼因果。动问禅师。<span class="科">见介</span>小生淳于棼稽首。特来问禅。如何是根本烦恼。<span class="科">净</span>秋槐落尽空宫里。凝碧池边奏管弦。<span class="科">生</span>如何是随缘烦恼。<span class="科">净</span>双翅一开千万里。止因栖隐恋乔柯。<span class="科">生</span>如何破除这烦恼。<span class="科">净</span>惟有梦魂南去日。故乡山水路依稀。<span class="科">生沉吟净背介</span>老僧以慧眼观看。此人外相虽痴。到可立地成佛。</p>
        
        <p class="曲"><span class="牌">谒金门后</span><span class="科">小旦道扮同贴上</span>莲步天台踭䟶。还似蚁儿旋磨。<span class="夹白">上真仙。</span>竹院人儿情似可。再与端详和。</p>
        
        <p class="白"><span class="科">净笑</span>淳于生。你带着眷属来哩。<span class="科">生回介</span>是好两位女娘。<span class="科">背叹介</span>禅师怎知我原无家室。<span class="科">贴见介</span>太师稽首。<span class="科">净</span>蚁子为何而来。<span class="科">贴</span>为五百年因果而来。<span class="科">净背笑介</span>是了。是了。叫侍者铺单。<span class="科">末铺座介响唱介</span>五十三单整齐。<span class="科">净</span>举来。<span class="科">贴响唱介</span>妙法莲花经观世音菩萨普门品。<span class="科">净</span>六万余言七轴装。无边妙义广含藏。白玉齿边流舍利。红莲舌上放毫光。喉中玉露涓涓润。口内醍醐滴滴凉。假饶造罪过山岳。不须妙法两三行。</p>
        
        <p class="曲"><span class="牌">梁州序</span>人天金界。普门开觉。无尽意参承佛座。以何因果。得名观世音那。佛告众生遇苦。但唱其名。即时显现无空过。贪嗔痴应念总销磨。求女求男智福多。<span class="科">合</span>如是等。威慈大。是名观世音菩萨。齐顶礼。妙莲花。</p>
        
        <p class="白"><span class="科">众</span>观世音菩萨云何游此世界。云何而为众生说法。方便之力。其事云何。</p>
        
        <p class="曲"><span class="牌">前腔</span><span class="科">净</span>有如国土。众生应度。种种法身随化。因缘说法。以观世界婆娑。一切天龙人等。急难之中。与他怖畏轻离脱。十方齐现豁。似河沙。游戏神通一刹那。<span class="科">合前生</span></p>
        
        <p class="白">后来无尽意菩萨云何。<span class="科">净</span>尔时无尽意菩萨启过佛爷。叫世尊。我今当供养观世音菩萨了。当即解下颈上宝珠璎珞。价值紫金百千两。献与观世音菩萨。说道。愿仁者受此法施。那观世音菩萨不肯受。尔时佛告观世音。你可哀愍无尽意和这四众。权受下了这宝珠璎珞。那观世音菩萨因佛爷有言。受了璎珞。分作两分。一分奉释伽牟尼佛爷。一分奉多宝佛爷的塔。你众生们听讲这经。要知观世音菩萨有如是自在威神。普同发心供养。<span class="科">众</span>弟子们顶礼受持。<span class="科">生</span>谨参太师。小生曾居将帅。杀人饮酒。怕不能度脱也。<span class="科">净</span>经明说着。应以天大将军身度者。菩萨即现其身而度之。有甚分别。<span class="科">贴问介</span>禀参太师。妇女如何。<span class="科">净笑介</span>经明说应以人非人等度者。即现其身而度之。<span class="科">贴惊对小旦背介</span>这太师神通广大。不说应以女身得度。到说个人非人。你再问他。<span class="科">小旦问介</span>太师。似我作道姑的。也可度为弟子乎。<span class="科">净</span>你那道经中。已云道在蝼蚁。则看几粒饭。散作小沙弥。怎度不的。<span class="科">贴小旦跪介</span>太师真个天眼通。有个妹子瑶芳。深闺娇小。未克参承。附有金凤钗一双。通犀小盒一枚。愿施讲筵。望太师哀愍。<span class="科">起唱介</span></p>
        
        <p class="曲"><span class="牌">前腔</span>紫衣师天眼摩诃。他颈莺娇几曾有璎珞。待学尽形供养。化身难脱。待把宝珠抽献。比龙女如何。自笑身微末。施的些儿个。恨无多。一分能分做两分么。<span class="科">合前生背介</span></p>
        
        <p class="白">奇哉此女。<span class="科">回介</span>太师。金钗犀盒。愿一借观。<span class="科">看介回盼小旦贴介</span>人与物皆非世间所有。</p>
        
        <p class="曲"><span class="牌">前腔</span>巧金钗对凤飞斜。赛煖金一枚犀盒。<span class="科">背介</span>看他春生笑语。媚翦层波。把灵犀旧恨。小凤新愁。向无色天边惹。<span class="科">净冷笑介生回唱</span>价值千百两。未多些。一笑拈花奉释迦。<span class="科">合前生</span></p>
        
        <p class="白">太师。此女子从何而来。<span class="科">净背介</span>此生痴情妄起。倩观音座前白鹦哥叫醒他。<span class="科">内作鹦哥叫</span>蚁子转身。蚁子转身。<span class="科">净</span>淳于生可听的么。<span class="科">生</span>道是女子转身。女子转身。<span class="科">净笑介</span>日中了。法众住参。咱入定去来。大千界里闲窥掌。不二门中暗点头。<span class="科">下生</span>禅师去了。到好絮那小娘子一会。敢问小娘子尊姓。<span class="科">小旦贴不应介生</span>贵里。<span class="科">又不应介生</span>敢便是前日禅智寺看舞的小娘子么。<span class="科">小旦贴笑介</span>是也。<span class="科">生</span>哎哟。</p>
        
        <p class="曲"><span class="牌">节节高</span>双飞影翠娥。妙无过。这人儿则合向莲花座。<span class="夹白"><span class="科">贴笑介</span>我有个妹子还妙哩。<span class="科">生笑介</span>才说那凤钗犀盒。就是那妹子附寄的么。</span>他言轻可。谁看破。空提作。世间人敢则有那人间货。<span class="夹白">妹子。妹子。你有凤钗犀盒。央他送在空门。</span>何不亲身同向佛前啰。和我拈香订做金钿盒。</p>
        
        <p class="白"><span class="科">小旦</span>啐。你也叫他妹子哩。<span class="科">生</span>呀。我淳于棼好是无聊。小娘子请了。无语落花还自笑。有情流水为谁弹。<span class="科">下贴</span>上真子。这生好不多情也。<span class="科">小旦</span>看来驸马无过此人。</p>
        
        <p class="曲"><span class="牌">前腔</span>相逢笑脸涡。太情多。暮凉天他归去愁无那。牙儿嗑。影儿那。心儿阁。向人天结下这姻缘大。<span class="夹白"><span class="科">贴</span>这生我常见他来。<span class="科">小旦</span>你不知。和我国里相近。淳于生名棼的便是。<span class="科">合</span></span>大槐边宋玉旧东家。做了罗浮梦断梅花卧。</p>
        
        <p class="白">我们归去来。</p>
        
        <p class="曲"><span class="牌">尾声</span>这一座会经堂高过似彩楼多。是个人儿都不着科。<span class="夹白">瑶芳。瑶芳。</span>我和你选这个人儿刚则可。</p>
        
        <p class="落诗">似蚁人中不可寻。<br />观音讲下遇知音。<br />有意栽花花不发。<br />无心插柳柳成阴。</p>
        
        <h2 id=ch9 class="chapter"><span class="出题">第九出　决婿</span></h2>
        
        <p class="曲"><span class="牌">西江引前</span><span class="科">老引众上</span>蝼蚁也知春色。宫槐夜合朝开。生香一搦女娇孩。少甚王孙帝子。</p>
        
        <p class="白">自家蚁王娘娘是也。为遣姪女琼英参禅听讲。方便之中。因为公主瑶芳选取驸马。蚤晚到来。宫娥伺候。<span class="科">宫娥应介</span></p>
        
        <p class="曲"><span class="牌">西江引后</span><span class="科">贴上</span>郎客青袍骏马。女儿窄袖弓鞋。他生未卜此生谐。还则要宫闱听采。</p>
        
        <p class="白"><span class="科">见叩头介</span>启娘娘。郡主琼英复命。<span class="科">老</span>讲座之中。可得其人。<span class="科">贴</span>有一伟秀人才。姓淳于。名棼。是这广陵人氏。同在讲筵。我和上真子于讲下献上公主的犀盒金钗。此生顾盼有余。赏叹不足。他既垂情于咱。咱堪留目于他。若婿此人。堪持咱国。</p>
        
        <p class="曲"><span class="牌">黄莺儿</span>天竺见他来。顺稍儿到讲台。眉来语去情儿在。睃他外才。瞟他内才。风流一种生来带。<span class="夹白">娘娘。你道此人住居那里。<span class="科">合</span></span>畅奇哉。槐阴不远。连理就中开。</p>
        
        <p class="曲"><span class="牌">前腔</span><span class="科">老</span>天与巧安排。逗多情看宝钗。向烧香院宇把人儿赛。贪他俊才。赔他个女才。这姻缘一种前生债。<span class="科">合前</span></p>
        
        <p class="曲"><span class="牌">尾声</span>便奏知国王如意好宣差。差的紫衣使者去相迎待。<span class="夹白">待他睡梦了呵。</span>少不得做驸马吾家居上宰。</p>
        
        <p class="落诗">选郎须得有情人。<br />谁似淳于好色身。<br />欲附玄驹为贵婿。<br />始知骐骥在东邻。</p>
        
        <h2 id=ch10 class="chapter"><span class="出题">第十出　就征</span></h2>
        
        <p class="曲"><span class="牌">驻云飞</span><span class="科">生作懒态上</span>伶俐痴呆。万事难消一字乖。有的是年华大。没的是心情奈。咳。独自倚庭槐。把日遮天矮。听他唧𠺕唠叨。絮的我无聊赖。死向扬州不醉咍。记得谁家金凤钗。</p>
        
        <p class="白">我淳于棼人才本领。不让于人。到今三十前后。名不成。婚不就。家徒四壁。守着这一株槐树。冷冷清清。淹淹闷闷。想人生如此。不如死休。前在孝感寺。听了禅师讲经回来。一发无情无绪。我可甚打起头脑来。止有一醉而已。古人说的好。事大如山醉亦休。罢了。独言独语。撇下了山鹧儿。我尽意街坊游去。但有高酒店铺。颠倒沉醉一番。正是不消阮籍穷途哭。但学刘伶死便埋。<span class="科">下山鹧上</span>好笑好笑。没烦恼。趁烦恼。我东人百般武艺。做了个淮扬裨将。使酒丢了这官。郁郁不乐。那酒友周弁田子华。又散归六合去了。不禁萧索。请的个溜二沙三陪话解闷罢了。被那溜二沙三劝我东人去孝感寺听讲甚么经。自那听经回来。一发痴了。不是醉。便是睡。没张没致的。恰才我溪边檀树下歇昼来。不知东人就往那里去了。怕他鬼迷一般。或是醉倒在街坊不雅相。待去寻他。又无人看家。怎生是好。<span class="科">望介</span>好了。好了。溜二沙三官正来哩。<span class="科">溜沙上</span>酒见酒。好朋友。酒见茶。是冤家。山鹧哥。主人在么。<span class="科">丑</span>正来央你二位看家。我寻主人去。<span class="科">溜沙</span>恰好。恰好。你迎接主人去。持将可怜意。看取眼前人。<span class="科">下</span></p>
        
        <p class="曲"><span class="牌">前腔</span><span class="科">丑一手提酒壶肩扶生醉上丑</span>落托摩陀。烂醉如泥可奈何。你噇的喉儿挫。俺闪的肩儿那。<span class="夹白"><span class="科">内笑介</span>好醉也。<span class="科">丑</span></span>哥。醒眼看人多。恁般低垛半落残尊。又带去回家嗑。万事无过一醉魔。万醉无过打睡魔。</p>
        
        <p class="白"><span class="科">溜沙上</span>哎哟。这是怎的来。<span class="科">丑</span>好笑好笑。再寻不见。可怜醉倒在禅智桥边酒楼上。扶的下楼。又舍不的这半瓶酒。可为甚来。东人。到家了。醒忪些。</p>
        
        <p class="曲"><span class="牌">前腔</span><span class="科">生</span>这几日迷痴。<span class="科">做跌介</span>眼似瞢瞪脚似槌。有个青儿背。少个红儿睡。<span class="夹白"><span class="科">沙叫介</span>淳于兄。你何处来。醉的不寻常也。<span class="科">生作不知介</span></span>谁。道俺去何来。寻常沽醉。醉影柴门。乱踏的斜阳碎。老向霜红叶上催。</p>
        
        <p class="白"><span class="科">吐介溜沙</span>哎也。一肚子都倒在我两人腿脚上。好酒。好酒。山鹧哥快取茶来。</p>
        
        <p class="曲"><span class="牌">前腔</span>你泛滥流琼。倒玉山因一盏倾。待把你衣冠正。你好把跷儿定。<span class="科">取茶进介</span>兄。靠着小围屏。一杯清茗。消洒西风。醒后留清兴。和你待月乘凉看小萤。</p>
        
        <p class="白"><span class="科">生倦介</span>扶俺东庑下睡去。那瓶酒好放着。<span class="科">丑</span>东人。你醉的这般。还记的这瓶酒。</p>
        
        <p class="曲"><span class="牌">前腔</span>好不惺憁。似太白驴驮压绣骢。醉的那躯劳重。枕席无人奉。<span class="科">生</span>空。江冷玉芙蓉。水天秋弄。门院萧条。做不出繁华梦。<span class="科">扶睡介</span>只落得枕上凉蝉诉晚风。</p>
        
        <p class="白"><span class="科">丑</span>再煎茶去。<span class="科">溜沙</span>我们洗脚去。随他睡觉。这是人家堂上堪饮酒。自家房里好安眠。<span class="科">下扮二黑巾紫衣众引牛车上</span>为筑王姬馆。叨乘使者车。俺两人大槐安国使者便是。奉国王命。召请淳于公为驸马。他正睡在东廊。直入则个。<span class="科">叫</span>淳于公。<span class="科">生惊醒介</span>是谁。<span class="科">紫衣跪介</span></p>
        
        <p class="曲"><span class="牌">锁南枝</span>槐安国。王者都。吾王遣臣来奉书。<span class="夹白"><span class="科">生</span>因何而来。<span class="科">紫</span></span>主命有些须。微臣敢轻露。<span class="夹白"><span class="科">生</span>睡得正甜。<span class="科">紫扶生起介</span></span>请下榻。俺红袖扶。俺那里有东床。坦君腹。</p>
        
        <p class="曲"><span class="牌">前腔</span><span class="科">生</span>从空下。甚意儿。正秋窗风翦槐叶初。一枕黑甜余。双星使临户。咱朦胧醒。申欠舒。整衣行。懒移步。<span class="科">车牛上介</span></p>
        
        <p class="曲"><span class="牌">前腔</span><span class="科">紫</span>有青油障。小壁车。驾车白牛当步趋。<span class="科">紫请生上车介</span>左右有人俱。扶君出门去。<span class="夹白"><span class="科">生</span>向那里去。<span class="科">紫</span>向古槐树穴下而去。<span class="科">生</span>怎生去得。<span class="科">紫</span></span>古槐穴。国所居。若迟疑。请前驱。<span class="夹白"><span class="科">一紫衣先下生问一紫衣介</span>槐树小穴中。何因得有国都乎。<span class="科">紫</span>淳于公不记汉朝有个窦广国。他国土广大。也只在窦儿里。又有个孔安国。他国土安顿。也只在孔儿里。怎生槐穴中没有国土。</span>古槐穴。国所居。莫迟疑。但前去。</p>
        
        <p class="白"><span class="科">下右相上</span>秋光漏槐叶。春色候桃夭。自家槐安国右相武成侯段功便是。吾王传令。请东平淳于生为驸马。请到时。东华馆中少待。俺相见过。次后朝见。只驸马初到此中。精神恍惚。恐其不安。他平日有个酒友周弁。有个文友田子华。已奏过吾王。摄取他来。将周弁补司隶之官。领军吏数百。巡卫宫殿。请田子华替他宾馆中更衣赞礼。这不在话下。又国母懿旨。着上真姑和灵芝夫人琼英郡主。同去宾馆中探望驸马。调熟其心。方才请去修仪宫。与金枝公主成礼。我如今且待驸马到东华馆拜望去。正是仙郎高馆下。丞相小车来。<span class="科">下前二紫衣同生车上介</span></p>
        
        <p class="曲"><span class="牌">前腔</span><span class="科">生</span>车箱路。古穴隅。豁然见山川风候殊。<span class="夹白"><span class="科">低语介</span>怎生有这一段所在。</span>不断的起城郛。车舆和人物。<span class="夹白">奇怪。奇怪。一路来。但是见我的都回避起立。何也。</span>附车者。尽传呼。<span class="夹白">为甚呵。</span>着行人。多避路。</p>
        
        <p class="白"><span class="科">紫跪介</span>已到国门。<span class="科">生</span>好一座大城。城上重楼朱户。中间金牌四个字。<span class="科">念介</span>大槐安国。<span class="科">内扮一旗卒上</span>传令旨。传令旨。王以贵客远临。令且就东华馆暂停车驾。<span class="科">卒叩头走起同向前道行介生</span>城楼门东有这座下马牌。怎左边厢朱门洞开。<span class="科">紫</span>到东华馆了。请下车。<span class="科">生下车入门背笑介</span>这东华馆内。彩槛雕楹。华木珍果。列植于庭下。几案茵蓐。帘帏肴膳。陈设于庭上。俺心里好不懽悦也。<span class="科">内响道介紫</span>右相到。<span class="科">右相见介</span>寡君不以敝国远僻。奉迎君子。托以姻亲。<span class="科">生</span>棼以贱劣之躯。岂敢是望。<span class="科">右</span>有紫衣官在此演礼。五鼓漏尽。相引入朝。</p>
        
        <p class="落诗">且就东华馆。<br />通宵习礼仪。<br />鸡鸣传漏晓。<br />驸马入朝时。</p>
        
        <h2 id=ch11 class="chapter"><span class="出题">第十一出　引谒</span></h2>
        
        <p class="曲"><span class="牌">点绛唇</span><span class="科">周弁领直殿同黄门官上</span>古洞今朝。一般笼罩。山河小。钟隐鸣稍。绿满宫槐道。</p>
        
        <p class="白">请了。绿槐根里侍朝班。一点朱衣剑佩环。尽道官除汉司隶。此间那得似人间。自家周弁是也。平生好酒使气。今日大槐安国中作一司隶之官。统领军吏数百。拥卫殿门。有故人淳于棼新招驸马。初到朝见。不免和黄门官在此候驾。</p>
        
        <p class="曲"><span class="牌">前腔</span><span class="科">蚁王插花引众上</span>素锦雪袍。朱华玉导。红云晓。槐殿里根苗。也引的红鸾到。</p>
        
        <p class="白">朱华一粒戴鳌鱼。洞府深深小殿居。开着五门遥北望。外头还似此间无。自家槐安国王。有女金枝公主。去请淳于棼为驸马。想已到来。不免升殿宣见。<span class="科">黄门跪介</span>奏知我王。驸马已到。<span class="科">王</span>着右丞相引他升殿。<span class="科">黄门应介</span>领旨。</p>
        
        <p class="曲"><span class="牌">绛都春序</span><span class="科">生随右相上生</span>槐阴洞小。怎千门万户。九市三条。猛然百步把朱门到。<span class="夹白">段老先生呵。</span>怎生金殿上炉烟绕。<span class="科">右</span>是吾王端严容貌。看殿头左右。金瓜玉斧。明晃一周遭。</p>
        
        <p class="曲"><span class="牌">前腔</span><span class="科">生怕介</span>猛然心跳。便衣衫造次穿朝。<span class="夹白"><span class="科">周弁见介</span>驸马行动些。殿上等久。<span class="科">生</span>呀。</span>怎生将驸马来相叫。<span class="夹白"><span class="科">低语介</span>喜得周弁也在此。</span>向前欲问难亲靠。<span class="夹白"><span class="科">右</span>驸马近前。一同拜舞。</span>丹墀下扬尘舞蹈。<span class="科">生同俯伏介右</span>微臣奏复。天颜有喜。驸马来朝。</p>
        
        <p class="白"><span class="科">黄</span>右丞相起。驸马高声致词。<span class="科">右相叩头呼千岁起立介生跪高声奏介</span>前淮南军裨将臣东平淳于棼见。<span class="科">黄门赞拜兴拜兴三叩头介黄</span>驸马俯伏听令旨。<span class="科">王</span>寡人有女瑶芳。封为金枝公主。前奉贤婿令尊之命。不弃小国。许以金枝。奉事君子。<span class="科">生俯伏介</span>千岁。千岁。<span class="科">王</span>驸马且就宾馆。<span class="科">黄门官唱驾还宫内鼓响道王还宫生右跪送介</span>殿上初行叔孙礼。宫里才成公主亲。<span class="科">下</span></p>
        
        <h2 id=ch12 class="chapter"><span class="出题">第十二出　贰馆</span></h2>
        
        <p class="白"><span class="科">听事官上</span>出身馆伴使。新升堂候官。前程蝼蚁大。礼数凤凰宽。自家槐安国东华馆一个堂候便是。我王新招驸马见朝。暂停宾馆。今夕良时。往修仪宫。与金枝公主成亲。你看一路上。摆列金羔银雁各二十对。鸾凰锦绣各百二十双。妓女丝竹之音。车骑灯烛之艳。无不齐备。真个天上牛女。地下蝼蚁也。远望驸马蚤到。</p>
        
        <p class="曲"><span class="牌">上林春</span><span class="科">生盛服上</span>平步忽登天子堂。尚兀自意迷心恍。</p>
        
        <p class="白">俺淳于棼有何姻缘。得到此间。瞻天仰圣。说及成亲一事。承贤婿令尊之命。此话好不跷蹊。我父昔为边将。未知存亡。或是北边番王与这槐安国交好。家父往来其间。致成兹事。也未可知。呀。兀的三位女客来了。</p>
        
        <p class="曲"><span class="牌">出队子</span><span class="科">小旦道扮同老旦贴上</span>凤冠明漾。凤冠明漾。彩碧金钿珠翠香。烟丝绣帔晚风飏。谁在东华屋里张。<span class="夹白">呀。恭喜淳于郎到此。<span class="科">生羞避介众</span></span>却是淳郎。做了阮郎。<span class="夹白"><span class="科">众旦</span>淳于郎。<span class="科">生作揖介小</span>淳于郎比前兴了些。<span class="科">贴</span>瘦了些。<span class="科">老</span>向前摸摸他。是兴是瘦。<span class="科">生作羞避介小旦</span>淳于郎粗中有细。<span class="科">贴笑介</span>还是细中有粗。<span class="科">老</span>好一个赤琅当五寸长半鼻子。<span class="科">生作不奈烦介老</span>中元之日。俺们禅智寺天竺院看舞婆罗门。足下与琼英娘子。结水红汗巾。挂于竹枝之上。君独不忆念之乎。<span class="科">生想叹介贴</span>俺们曾于孝感寺。听契玄师讲观音经。俺于讲下供养金钗犀盒。足下于筵中赏叹再三。顾盼良久。颇亦思念之乎。<span class="科">生想介</span>中心藏之。何日忘之。<span class="科">小旦</span>不意今日。与此君遂为眷属。俺们且去修仪宫相候。</span>却是淳郎。做了阮郎。</p>
        
        <p class="曲"><span class="牌">前腔</span><span class="科">田子华冠带引队子上</span>彩楼宾相。彩楼宾相。不向天台向下方。金枝公主字瑶芳。得尚淳于一老郎。他帽儿光光。风流这场。</p>
        
        <p class="白"><span class="科">见介田</span>驸马请上。别来无恙。谨奉王命。来为宾相。<span class="科">生</span>子非冯翊田子华乎。<span class="科">田</span>便是。<span class="科">生</span>子华何以在此。<span class="科">田</span>小弟闲游。受知于右相武成侯段公。因而栖托在此。<span class="科">生</span>周弁也在此。可知之乎。<span class="科">田</span>周弁贵人也。职为司隶。权势甚盛。小弟数蒙其庇护矣。<span class="科">生笑介</span>三人俱聚于此。庶免羁孤之叹。可喜可喜。<span class="科">紫上</span>驸马。吉时进宫成礼。<span class="科">田</span>不意今日。睹此盛礼。愿无相忘。便请升车。<span class="科">紫衣扶生升车介杂执灯上行介</span></p>
        
        <p class="曲"><span class="牌">前腔</span><span class="科">众</span>步围金障。步围金障。彩碧玲珑数里长。花灯引道照成行。<span class="夹白"><span class="科">生</span>子华兄。</span>咱端坐车中意惚恍。<span class="夹白"><span class="科">田笑介</span>驸马享用。礼之当然。</span>且自安详。何须悒怏。</p>
        
        <p class="白"><span class="科">下</span></p>
        
        <p class="曲"><span class="牌">前腔</span><span class="科">贴众上奏乐戏笑介</span>翠罗黄帐。翠罗黄帐。夜合宫槐覆苑墙。偶然同向佛前香。粉帕金钗惹梦长。<span class="科">生众上介合</span>眼色相将。迎归洞房。</p>
        
        <p class="白"><span class="科">生众作引车避看众旦下介生</span>子华兄。那群姑姊妹。各乘凤辇。往来此间。便是仙姬奏乐。宛转凄清。非人间之所闻听也。<span class="科">田</span>吉时将近。便好趱行。</p>
        
        <p class="曲"><span class="牌">前腔</span><span class="科">生</span>仙音凄亮。仙音凄亮。来往仙姬辇凤凰。似洞庭哀响隐潇湘。使我心中感易伤。<span class="夹白"><span class="科">田</span>人生如寄。闻乐不乐何也。</span>休忆人间。相逢未央。</p>
        
        <p class="白">前面修仪宫。请下车。群仙姊妹。纷然在旁。小弟告辞了。正是襄王赴神女。宋玉转西家。<span class="科">下</span></p>
        
        <h2 id=ch13 class="chapter"><span class="出题">第十三出　尚主</span></h2>
        
        <p class="曲"><span class="牌">清江引</span><span class="科">贴众奏乐上</span>仙家姊妹迎仙眷。飞仙凤凰辇。仙乐奏钧天。仪从来仙苑。教仙郎。下车拜着修仪殿。</p>
        
        <p class="白"><span class="科">老旦</span>请公主升殿。</p>
        
        <p class="曲"><span class="牌">女冠子</span><span class="科">扇遮公主上</span>彩云乍展。下妆台回眸低盼。才离月殿。试临朱户。知为谁绻缱。教人腼腆。<span class="夹白"><span class="科">贴众笑介老</span>请驸马上殿开扇。<span class="科">生上</span></span>天仙肯临见。好略露花容。暂回鸾扇。<span class="科">合</span>这姻缘不浅。金穴名姝。绛台高选。</p>
        
        <p class="白"><span class="科">老赞拜天地介转向拜国王国母千岁介赞驸马拜见公主公主答拜介内使送酒介</span>槐安国里春生酒。花烛堂中夜合欢。国主娘娘钦赐驸马公主合卺之酒。<span class="科">生旦叩头谢恩介老</span>驸马公主。饮合欢之酒。<span class="科">合卺介</span></p>
        
        <p class="曲"><span class="牌">锦堂月</span><span class="科">生</span>帽插金蝉。钗簪宝凤。英雄配合婵娟。点染宫袍。翠拂画眉轻线。君王命即日承筐。嫦娥面今宵却扇。<span class="科">合</span>拈金盏。看绿蚁香浮。这翠槐宫院。</p>
        
        <p class="曲"><span class="牌">前腔</span><span class="科">旦</span>羞言。他将种情坚。我瑶芳岁浅。教人怎的支缠。院宇修仪。试学寿阳妆面。号金枝旧种灵根。倚玉树新连戚畹。<span class="科">合前</span></p>
        
        <p class="曲"><span class="牌">前腔</span><span class="科">老小贴背介</span>姻缘。向雨点花天。香尘宝地。无情种出金莲。<span class="科">回介</span>偶语低回。一笑凤钗微颤。你百感生仙宅琼浆。一捻就儿家禁脔。<span class="科">合前</span></p>
        
        <p class="曲"><span class="牌">前腔</span><span class="科">众</span>天然。主第亭园。王家锦绣。妆成一曲桃源。窅窕幽微。乐奏洞天深远。<span class="科">背介</span>西明讲士女諠坛。东华漏王姬筑馆。<span class="科">合前众</span></p>
        
        <p class="白">月上了。</p>
        
        <p class="曲"><span class="牌">醉翁子</span>帘卷。看明月秦楼正满。<span class="科">生</span>把弄玉临风。笑拈箫管。今晚。烟雾云鬟。家近迷楼一笑看。<span class="科">合</span>曾相见。是那一种琼花。种下槐安。</p>
        
        <p class="曲"><span class="牌">前腔</span><span class="科">生低介</span>真罕。一霎儿向宫闱腹坦。想二十四桥。玉人天远。深浅。只影孤寒。怎便向重楼曲户眠。<span class="科">合前行介</span></p>
        
        <p class="曲"><span class="牌">侥侥令</span>槐余三洞暖花展一天宽。记取斜月鸾回笑歌𬺐<a epub:type="noteref" href="#char02"><sup>注</sup></a>。春压细腰难。愁远山。</p><aside epub:type="footnote" id="char02"><p>「⿰齿展」</p></aside>
        
        <p class="曲"><span class="牌">前腔</span>淳于沾醉晚。灭烛且留残。试取新红粗如人世显。浑似遇仙还。云雨间。</p>
        
        <p class="曲"><span class="牌">尾声</span>尽今宵略把红鸾蘸。<span class="夹白">五鼓谢恩了。</span>蚤画蛾眉去鸳鹭班。则怕你雨困云残新睡懒。</p>
        
        <p class="落诗">帝子吹箫逐凤凰。<br />断云残月共苍苍。<br />传声莫闭黄金屋。<br />好促朝珂入未央。</p>
        
        <h2 id=ch14 class="chapter"><span class="出题">第十四出　伏戎</span></h2>
        
        <p class="曲"><span class="牌">贺圣朝</span><span class="科">檀萝王赤脸引队众上</span>大地非常变化。成团占住檀萝。黄头赤脚瘦挼莎。牛鬭看成两下。</p>
        
        <p class="白">草昧成中国。城池隔外边。岂无刀画地。仍有气冲天。自家乃槐安国东檀萝国主是也。我国东尽白檀。西连紫逻。子孙分九溪八洞。门户有百孔千窗。藤薛同朝。山有木而谁能争长。槐檀一火。天有时而岂可钻先。止因他是玄驹。咱形赤驳。遂分中外。致有高低。愤他如赤象之雄。觑我如黍米之细。近日得他文书。于槐安国上。加了一个大字。好不小视人也。隔江是他南柯郡。地方鱼米。不免聚集部落。抢他一番。<span class="科">众演介</span></p>
        
        <p class="曲"><span class="牌">豹子令</span>同是蚁儿能大多。分土分兵等一窝。欺负俺国小空虚少粮食。不知俺穿营蓦涧走如梭。<span class="科">合</span>安排个个似喽啰。</p>
        
        <p class="曲"><span class="牌">前腔</span>隔江西畔有一郡南柯。他聚积的膻香可奈何。要那槐安安不的。俺征西旗上也写着个大檀萝。<span class="科">合前</span></p>
        
        <p class="落诗">地接罗施鬼。<br />人称藤甲兵。<br />南柯堪一苇。<br />同去觅膻腥。</p>
        
        <h2 id=ch15 class="chapter"><span class="出题">第十五出　侍猎</span></h2>
        
        <p class="曲"><span class="牌">宝鼎现</span><span class="科">王引众上</span>绿槐风小。正绛台清暇。日华低照。巧江山略似人间。立草昧暗凭天道。<span class="科">生同右相上</span>且喜君臣游宴好。南郡偶然边报。<span class="科">合</span>看尺土拳山。寸人豆马。一样打围花鸟。</p>
        
        <p class="诵"><span class="科">见介</span><span class="牌">玉楼春</span><span class="科">王</span>吴头楚尾我家国。台殿玲珑秋瑟瑟。<span class="科">生</span>万年枝上最声多。报道蚤寒清露滴。　　<span class="科">右</span>日高风细炉烟直。洞壑朝天天咫尺。<span class="科">合</span>诸邦蚁伏尽无虞。惟有檀萝费裁划。</p>
        
        <p class="白"><span class="科">王</span>昨日览奏。檀萝侵搅南柯郡界。国久无事。人不知兵。右相欲请寡人畋猎龟山。以讲武事。不知本朝先世曾有征战之事乎。<span class="科">右</span>有祖宗朝的故事。汉干封元年。曾在河内人家。千人万马。从朝至暮而往来。晋太原中。曾在桓谦之家。披甲持槊。沿几登灶而饮食。元魏天安元年。在兖州赤黑相鬭。赤者断头而死。东魏武定四年。在邺都黄黑交战。黄者班师而薨。此吾国征伐之故事也。<span class="科">王</span>先朝可有畋猎之事乎。<span class="科">右</span>南齐朝。曾在徐玄之家。武士数千。纵横于花毡之上。不止火猎。兼之水嬉。网罟数百。钓于砚山之池。获鱼数百千头。此我国畋猎之故事也。<span class="科">王</span>猎于龟山者何也。<span class="科">右</span>天上星宿。龟为玄武。以此国家讲武。应向龟山。<span class="科">王</span>右相言之有理。陪从官员可已齐备。<span class="科">生</span>已着司隶校尉臣周弁。掌武。处士臣田子华。掌文。臣棼与右相段功护驾。<span class="科">王</span>这等就此驾行。<span class="科">行介</span></p>
        
        <p class="曲"><span class="牌">好事近</span>游践海西郊摆鸾舆天开黄道。阵旗花鸟。闪开了兽喧禽噪。连天金鼓。山川草木惊飞跳。拣良时。奏旨施行。围子内听号头高叫。</p>
        
        <p class="白"><span class="科">到介王</span>此所谓龟山乎。上隆法天。下平法地。背有盘文。以法星宿。昔人九月登龟伐鼋。良有以也。且是丰草茂林。禽多兽广。长杨上林。可以方矣。分付六军。大煞手打围。<span class="科">众应领旨介擂鼓杀介射作擒虎介射雁介</span></p>
        
        <p class="曲"><span class="牌">千秋岁</span>展弓刀。便有翅飞难道。看纷纷惊弹飞砲。地网天牢。地网天牢。索撞着掘海爬山神道。接着的剽。踏着的捣。骑和步。横叉直钞。<span class="夹白"><span class="科">众喊介</span>拿倒穿山甲。<span class="科">王大笑介</span>此俺国世仇也。<span class="科">众</span></span>任你穿山搅。这风毛雨血。天数难逃。</p>
        
        <p class="白"><span class="科">田</span>处士臣田子华。文墨小臣。躬逢盛典。谨撰大槐安国龟山大猎赋奏上。<span class="科">王</span>奏来。<span class="科">田跪念介</span>幽哉大槐安之为国也。前衿龙岭。后枕龟山。龟山者玄武之精也。西望则有西王母之龟峰焉。东顾则有东诸侯之龟蒙焉。尔其为山也。其上穹窿。其中空同。形如巴丘之蜕骨。势似鳌山之顶蓬。草木生其背。禽兽穴其胸。文有河洛之数。武有介胄之容。驸马都尉臣淳于棼右丞相段功等仰首叹曰。丕休哉龟山。郁郁葱葱。吾王不游。虎兕出于匣外。今日不乐。龟玉毁于椟中。君王感焉。武功其同。是月也。凉风至。草木陨。鹰击鸟。豺祭兽。君王乃冠通天之冠。被玄衮之袍。佩干将。登华芝。雨师洒道。风伯清尘。因是以左丞侯右淳侯率其蚁附之属。若大若小。纷纷蛰蛰。乘玄驹而缀步趋者。殆以万计。金鼓震天。旌旗耀日。雷砲霜刀。风矰雨毕。周圆而阵于七十二钻之上。时至令起。人喧物华。挂飞猿。跐长蛇。碎熊掌。糜象牙。咀豹文。嘬犀花。髓天鸡。脑神鸦。至于雉兔数万。他他借借。君王未之顾也。最后得一甲兽。盖鲮鲤云。带穿山之甲。露浮水之嘴。舐啖至毒。不可胜纪。穴于山腹。火而献之。君王欣然。仰天而嬉曰。龟山有灵。此其当之矣。寡人鄙小。其敢朵颐。盖兹山以土石为玄壳。以草树为绿毛。今此之猎尽矣。乃遂收旗割鲜。鸣钟举酒。凯歌而旋。既醉既饱。微臣授简作颂。献于座右。颂曰。隆隆龟山。龙冈所蔽。玄玄我王。卜猎斯至。非虎非罴。曰雨曰霁。服猛示武。遗膻去智。愿以龟山。卜年卜世。蝼蚁微臣。愿王千岁千千岁。<span class="科">王大笑介</span>妙哉赋也。昔汉武皇见司马相如子虚赋。叹恨不得与他同时。今寡人与子同时。幸哉。</p>
        
        <p class="曲"><span class="牌">好事近</span>一声惊破紫霞毫。赋就上林分晓。堂堂一貌。好个田郎京兆。飘飘。凌云气色争高。<span class="夹白">驸马。这田子华才子之文。不可泯灭。可雕刻在金镶玉板之上。显的俺国中有人。</span>添故事与龟山荣耀。赏他何官则好。笑子虚乌有。寡人得侍同朝。</p>
        
        <p class="白">右侯。今日之猎乐乎。<span class="科">右</span>今日以南柯有警。讲武兹山。非乐也。臣已于国史之上书了一行。<span class="科">王</span>怎么书。<span class="科">右</span>大槐安国义成元年秋八月。大猎于龟山。讲武事也。<span class="科">王</span>这等。可传旨再讲武一番。<span class="科">鼓吹演介</span></p>
        
        <p class="曲"><span class="牌">千秋岁</span>演龙韬。把猛兽似诛强暴。密札札做势儿围绕。<span class="科">演介</span>一点旗摇。看一点旗摇。齐声杀上。休教流落。钯儿罩。鎗儿照。前头跳。后头扑着。就里把兵机讨。看臂鹰老手。汗马功劳。</p>
        
        <p class="白"><span class="科">王</span>传旨众军。罢猎回朝。<span class="科">众应介鼓吹介</span></p>
        
        <p class="曲"><span class="牌">越恁好</span>大打围归去。打围归去。毕崩崩鼓细敲。迸钲钲点铙。齐悉索。齐获铎。唧喳喳玉箫玉箫。间着匹喇喇笛声儿哜嘈嘈唳嘹。翦茸茸翠稍。齐臻臻马道儿立着队梢。盔缨缴。撒袋儿摇。一个个把归鞭袅袅。顺西风扬疾。马上调笑。<span class="科">传旨趱行介</span></p>
        
        <p class="曲"><span class="牌">前腔</span>洒风尘故道。风尘故道。呆咍咍狡兽挑。喘吁吁想逃。狗儿载。鹰儿套。窣泠泠树梢。蘸着湿漈漈兽巢儿暂萧条这遭。闹炒炒气淘。打孩孩顺哨儿前喝后邀。观禽貌。揣兽膘。猛说山川小。有这些杀获。不算穷暴。</p>
        
        <p class="白"><span class="科">右</span>奏知俺王。已到都门了。</p>
        
        <p class="曲"><span class="牌">红绣鞋</span>听诸军肃静啰唣。啰唣。贺君多得腥臊。腥臊。有分例。大赏犒。毛赤剥。肉生烧。沾老小。祭鎗刀。</p>
        
        <p class="曲"><span class="牌">尾声</span>倚长空秋色打围高。暗藏着观兵演哨。<span class="科">众</span>愿万万岁龟山镇国宝。</p>
        
        <p class="白"><span class="科">王</span>国家大阅礼成。驸马中宫留宴。右相可陪众国公王亲以下。赐宴槐角楼。商议南柯一事。<span class="科">众应介</span></p>
        
        <p class="落诗">曾济齐师学阵图。<br />千人万马出郊墟。<br />吾王所馔能多少。<br />一猎归来满后车。</p>
        
        <h2 id=ch16 class="chapter"><span class="出题">第十六出　得翁</span></h2>
        
        <p class="曲"><span class="牌">蓦山溪</span><span class="科">生上</span>人间此处。有得神仙住。春色锦桃源。蚤流入秋光殿宇。<span class="科">旦</span>细腰轻展。渐觉水游鱼。娇波潋滟横眉宇。翠压巫山雨。</p>
        
        <p class="诵"><span class="牌">阮郎归</span><span class="科">生</span>藕丝吹软碧罗衣。缕金香穗归。<span class="科">旦</span>绿窗槐影翠依微。出花宫漏迟。　　<span class="科">生</span>穿玉境。侍瑶姬。微生遭际奇。<span class="科">旦</span>驸马呵。和你欢多怕忘却蚤朝时。归来人画眉。</p>
        
        <p class="白">驸马到此月余。情义日深。荣华日盛。出入车服。宾御游宴。次于王者。意亦可矣。然窃观驸马。常有蹙眉之意。如闻嗟啧之声。含愁不语。却是为何。<span class="科">生</span>小生落魄多年。荣华一旦。不说倾宫罗绮。尽世膏粱。且说贵主娇姿。尽我受用。有何不足。致动尊怀。所以然者。遇贵主有天生之乐。想亡亲有地下之悲耳。<span class="科">旦</span>这等。公婆前过几年了。<span class="科">生</span>婆婆葬在家山。禅智桥边好墓田。则你公公可怜也。<span class="科">旦</span>驸马试说其情。</p>
        
        <p class="曲"><span class="牌">白练序</span><span class="科">生</span>心中事待说。向妆台。自叹吁。吾先父为将佐。边头失误。<span class="夹白"><span class="科">旦</span>原来老老爷用兵失利。可得生还。<span class="科">生叹介</span></span>身殁。<span class="夹白"><span class="科">旦</span>殁在何地。<span class="科">生</span></span>他殁在胡。<span class="科">旦</span>几年上有音信。<span class="科">生</span>可十数年来无寄书。<span class="夹白">近来却是古怪。<span class="科">旦</span>怎的来。<span class="科">生</span>前日成亲。蒙千岁亲口分付。系俺父亲之命。那时好不疑惑。<span class="科">旦</span>便好问俺父王所在了。<span class="科">生</span>以前未敢造次。直待龟山罢猎。留宴内庭。才敢动问。千岁既知臣父亲所在。臣请敬往问安。那时千岁劈口应说。亲家翁职守北土。音问不绝。卿但具书相问。未可便去。公主呵。</span>何缘故。教人平白地。暗生疑虑。</p>
        
        <p class="曲"><span class="牌">醉太平</span><span class="科">旦</span>听语。你少年孤露。这遇妻所。拾得亲父。<span class="夹白"><span class="科">生泣介</span>知他北土怎的。<span class="科">旦</span></span>既然守土。知他那里欢娱。<span class="夹白"><span class="科">生又泣介</span>俺待禀过公主。潜去北土。打听父亲消息。<span class="科">旦</span></span>糢糊。那胡沙如梦杳如无。不明白怎寻归路。<span class="夹白"><span class="科">生</span>待俺再奏过千岁。分明而去。<span class="科">旦</span></span>他眼前儿女。几日成亲。便教卿去。</p>
        
        <p class="曲"><span class="牌">白练序</span><span class="科">生</span>难图。怎教他在北土天寒草枯。似俺这洞府。比他何如。<span class="夹白"><span class="科">旦</span>且依父王旨。先寄问安书。<span class="科">生</span></span>踟躇。空寄书。<span class="夹白"><span class="科">旦</span>寄些礼物去。<span class="科">生泣介</span></span>要报阳春寸草无。<span class="夹白"><span class="科">旦</span>这等怎好。<span class="科">生</span></span>贤公主。似这般有子等如无物。</p>
        
        <p class="曲"><span class="牌">醉太平</span><span class="科">旦背介</span>真苦。他身为赘婿。要高堂礼节。内家区处。<span class="夹白"><span class="科">回介</span>驸马。想起来你在俺国中。岂可空书问候。奴家早已做下长生袜一双。福寿鞋一对。可同书寄去。<span class="科">生</span>这等生受了。<span class="科">旦</span></span>些微针指。也见俺一房儿妇。<span class="夹白"><span class="科">生</span>有谁将去。<span class="科">旦</span></span>你修书。俺依然送与父王知。便千里一时将去。<span class="夹白"><span class="科">生</span>这等俺即封了书礼。只烦公主入宫。转达下情。<span class="科">旦</span>使得。</span>奴便与系书胡雁。怎教驸马。不报慈乌。</p>
        
        <p class="白"><span class="科">旦</span>还一件。请问驸马。你如今可想做甚么样官儿。<span class="科">生</span>俺酣荡之人。不习政务。<span class="科">旦</span>卿但应承。妾当赞相。</p>
        
        <p class="曲"><span class="牌">尾声</span>俺入宫闱取礼和你送家书。见父王求一新除。<span class="夹白"><span class="科">生</span>这等做老婆官了。<span class="科">旦</span>便做老婆官。</span>有甚么辱没你这于家七代祖。</p>
        
        <p class="落诗">骥子书有隔。<br />鸾俦镜乍辉。<br />绿槐无限好。<br />能借一枝栖。</p>
        
        <h2 id=ch17 class="chapter"><span class="出题">第十七出　议守</span></h2>
        
        <p class="曲"><span class="牌">绕地游</span><span class="科">右相上</span>金章紫绶。独步三台宿。正朝下日移花甃。看簪发丝稠。带腰围瘦。无非为国机谋。</p>
        
        <p class="白">自家右相武成侯段功。忝掌朝纲。留心边计。昨因檀萝数为边患。我主赐宴槐角楼。与一众科道商议。奏选南柯太守。未知意属何人。紫衣官蚤到也。<span class="科">紫上</span>昼漏希传高阁报。君颜有喜近臣知。<span class="科">见介</span>段老先生蚤朝辛苦。<span class="科">右</span>恰待文书房相问。奏补南柯郡太守一事。旨意可下了。<span class="科">紫</span>右侯不得知。恰好此本上去。正直公主入宫。一来替驸马寄书令尊。二来替驸马求官外郡。则怕就点了南柯之缺。也未可知。<span class="科">右</span>这却难道。</p>
        
        <p class="曲"><span class="牌">剔银灯</span>论南柯跨踞雄州。近檀萝要习边筹。那淳于贵婿。性豪杯酒。怎生任得边州之守。<span class="科">合</span>许否。心中暗忧。宫庭事又难执奏。</p>
        
        <p class="曲"><span class="牌">前腔</span><span class="科">紫</span>论朝纲须问君侯。大地方有得干求。<span class="夹白">则一件。君侯疎不间亲了。</span>他与玉人金屋。并肩交肘。怎佩不得黄金如斗。<span class="科">合前右</span></p>
        
        <p class="白">许他也索罢了。则怕此君权盛之后。于国反为不便。且是由他。</p>
        
        <p class="落诗">欲除新太守。<br />不少旧英豪。<br />且顺君王意。<br />相看儿女曹。</p>
        
        <h2 id=ch18 class="chapter"><span class="出题">第十八出　拜郡</span></h2>
        
        <p class="曲"><span class="牌">西江月</span><span class="科">生上</span>本自将门为将。偶来王国扶王。风流偏打内家香。更有甚中情未讲。</p>
        
        <p class="诗"><span class="牌">集唐</span><br />秦地吹箫女。盈盈照紫微。<br />可中才望见。花月倚门归。</p>
        
        <p class="白">日前公主入宫。一来寄书礼于家尊。二来替我求一官职。这晚近一路纱灯。公主到来也。</p>
        
        <p class="曲"><span class="牌">前腔</span><span class="科">旦引女官灯笼上</span>几夜宫闱宴赏。爹娘爱惜瑶芳。月高灯火照成行。款蹙金莲步障。</p>
        
        <p class="白"><span class="科">见介生</span>公主入宫数晚。小生殊觉凄凉。书奉家尊。可曾寄去。<span class="科">旦</span>听道来。</p>
        
        <p class="曲"><span class="牌">玉胞肚</span>将书传上。父王言礼仪合当。即时间人往边乡。临付与叮咛停当。<span class="夹白"><span class="科">生</span>怕回书迟慢。<span class="科">旦</span></span>粗将孝意表高堂。但取平安要怎忙。</p>
        
        <p class="白"><span class="科">丑扮小军上</span>为人莫做军。做军多苦辛。俺小军从北边来。取了驸马老老爷平安书。不免投上。<span class="科">见叩头介</span>小人北边送书礼。老老爷十二分欢喜。回书呈上。<span class="科">生惊喜介</span>起来起来。真个有了回书。我的亲爹呵。<span class="科">捧书开看介</span>平安报付男淳于棼。呀。八个字分明老父手笔。<span class="科">旦</span>你且念书奴家听。<span class="科">生念书介</span>伏承大槐安国王前示。欲汝尚主。得书履袜。知盛典成就。加以贵主有礼。喜慰发狂。别近廿载。朝夕忆念。儿以槐序。备国肺腑。百宜周盛。颇忆生平。亲戚里闾。存旺余几。宜详再信。助展遐缱。欲往视儿。奈彼此路道乖远。风烟阻绝。父子不见。抱恨重深。汝且无便来观。岁在丁丑。当与汝相见。<span class="科">生拍书痛哭介</span>俺的爹相去十七八年。只道故了。何意今朝重见平安书迹。居然如在。不能勾往见。他要儿子何用也。<span class="科">哭倒旦扶介</span>驸马休得过伤。</p>
        
        <p class="曲"><span class="牌">前腔</span><span class="科">生</span>端然无恙。如昔年教诲不忘。问亲邻兴废存亡。叙风烟悲楚哀伤。<span class="夹白"><span class="科">旦</span>约丁丑年相见。好了。<span class="科">生</span></span>知他后会可能相见。怎得温衾扇枕床。</p>
        
        <p class="曲"><span class="牌">粉蝶儿</span><span class="科">紫衣捧诏上</span>诏选黄堂。捧到秦楼开放。</p>
        
        <p class="白">令旨已到。跪听宣读。诏曰。昔称华国。左戚右贤。文武并茂。吾南柯郡政事不理。太守废黜。欲藉卿才。可屈就之。便与小女同往。钦哉。谢恩。<span class="科">生旦起紫见叩头介</span>恭喜公主。驸马黄堂之尊了。千岁还有别旨。</p>
        
        <p class="曲"><span class="牌">玉胞肚</span>叫有司停当。把太守行装备详。掌离珠感动娘娘。出倾宫锦绣奁房。<span class="夹白"><span class="科">旦</span>还有。<span class="科">众</span></span>车骑仆妾都列在广衢傍。鸾驾亲身饯远行。</p>
        
        <p class="曲"><span class="牌">前腔</span><span class="科">生喜介</span>敢前希望。忆年时醉游侠场。普人间没俺东床。凑南柯饮着琼浆。<span class="科">合</span>这是有缘千里路头长。富贵荣华在此方。</p>
        
        <p class="曲"><span class="牌">尾声</span><span class="科">紫</span>从来尚主有辉光。你整朝衣五鼓朝廊。谢恩了辞朝做一事讲。</p>
        
        <p class="白"><span class="科">众下生</span>多谢公主抬举。有此地方。<span class="科">旦</span>惶愧惶愧。<span class="科">生</span>还要请教。南柯大郡。难以独理。加以小生素性酣放。意下要奏请田子华周弁二人同典郡政。何如。<span class="科">旦</span>但凭尊裁。</p>
        
        <p class="落诗">新命守南柯。<br />恩光附女萝。<br />明朝有封事。<br />数问夜如何。</p>
        
        <h2 id=ch19 class="chapter"><span class="出题">第十九出　荐佐</span></h2>
        
        <p class="曲"><span class="牌">生查子</span><span class="科">紫引队子上</span>一掌瞰宫墀。洞府晨光露。万点正奔趋。遍起了朱门户。</p>
        
        <p class="白"><span class="科">众</span>将军上殿。俺大槐安国今日驸马辞朝。各官在此候驾。</p>
        
        <p class="曲"><span class="牌">前腔</span><span class="科">生朝服捧表上</span>槐殿隐香炉禁幄承恩处。五马更踟蹰。御道里开贤路</p>
        
        <p class="白"><span class="科">紫</span>驸马请上御道。<span class="科">生跪介</span>新除南柯郡太守驸马都尉臣淳于棼谢恩。即日之任。敬此辞朝。<span class="科">生三叩俯伏介紫</span>驸马谢恩表就此披宣。<span class="科">生</span>臣此表章。不止谢辞恩宠。兼之举荐贤才。伏望俺王听启。</p>
        
        <p class="曲"><span class="牌">桂枝香</span><span class="夹白">念臣</span>将门余子。素无材术。诚恐有败朝章。至此心惭覆𫗧。待广求贤士。广求贤士。备臣官属。与臣咨助。<span class="夹白"><span class="科">紫</span>驸马所荐何人。<span class="科">生</span>伏见司隶颖川周弁。忠亮刚直。有毗佐之器。处士冯翊田子华。清慎通变。达政化之源。二人与臣有十年之旧。备知才用。可托政事。周弁请署南柯郡司宪。田子华请署南柯郡司农。庶使臣政绩有闻。宪章无紊。</span>念臣愚。愿得从铨补。南柯治有余。</p>
        
        <p class="白"><span class="科">紫</span>驸马起候旨。<span class="科">生起介</span>想令旨必然俯从。周司隶田秀才有此遭际也。<span class="科">内令旨到</span>驸马荐贤为国。寡人嘉悦。依奏施行。<span class="科">生叩头呼千岁起介</span></p>
        
        <p class="曲"><span class="牌">神仗儿</span><span class="科">周田上</span>蒙恩点注。蒙恩点注。南柯太守。淳郎推举。做司宪司农前去。来阙下。叫山呼。</p>
        
        <p class="白"><span class="科">跪介</span>新除南柯郡司宪前司隶臣周弁。新除南柯郡司农处士臣田子华。叩头谢恩。<span class="科">叩头呼千岁起介相见介生</span>二君恭喜了。<span class="科">周田</span>谢堂翁抬举之恩。<span class="科">紫</span>驸马便当起程。国王国母蚤已关南有饯。</p>
        
        <p class="落诗">濯龙门外主家亲。<br />半岁迁腾依虎臣。<br />却羡二龙同汉代。<br />出门俱是看花人。</p>
        
        <h2 id=ch20 class="chapter"><span class="出题">第二十出　御饯</span></h2>
        
        <p class="白"><span class="科">二紫衣上</span>玉楼银榜枕严城。翠盖红旗列禁庭。二圣忽排鸾路出。双仙正下凤楼迎。今日国王国母饯送驸马公主之任南柯。鸾舆蚤到。</p>
        
        <p class="曲"><span class="牌">传言玉女</span><span class="科">王同老旦引宫娥上</span>玉洞烟霞。一道晴光如画。回首凤城宫院。见琉璃碧瓦。<span class="科">众</span>宫娥侍长。半插貂蝉随驾。<span class="科">合</span>送一对于飞。凤娇鸾姹。</p>
        
        <p class="白"><span class="科">紫衣见介</span>千岁千岁。<span class="科">王</span>筵宴齐备么。<span class="科">紫</span>俱已齐备。<span class="科">丑</span>已敕有司备办太守行李。<span class="科">生</span>行李整齐。<span class="科">宫娥</span>娘娘传旨。房奁金玉锦绣车马人从。都要列于通衢之上。许万民纵观。<span class="科">紫</span>知道。</p>
        
        <p class="曲"><span class="牌">疎影</span><span class="科">生旦上</span>冠裳俊雅。正瑶台镜里。凤妆浓乍。<span class="科">旦</span>好梦分明。素情娇怯。慢引香车随马。<span class="科">紫催介</span>君王国母亲临饯。快疾着绿槐幢下。<span class="科">合</span>真乃是夫贵妻荣。一对堪描堪画。</p>
        
        <p class="白"><span class="科">紫衣报介</span>驸马公主见。<span class="科">生旦俯伏介</span>微臣夫妇沾恩。远劳圣驾。无任诚懽诚忭。诚惶诚恐。<span class="科">王</span>本不忍处卿于外。南柯有卿。免寡人南顾之忧耳。<span class="科">老旦泣介</span>俺的公主儿远行苦也。<span class="科">旦作泣介</span>俺的亲娘呵。<span class="科">王</span>在家为公主。出嫁为郡君。有何所苦而泣乎。<span class="科">生旦叩头介</span>微臣恭受鸿私。愿大王国母千岁千岁千千岁。<span class="科">王</span>愿汝夫妇同之。<span class="科">生旦进酒介</span></p>
        
        <p class="曲"><span class="牌">画眉序</span><span class="科">王</span>晴拂御沟花。祖道城南动杯斝。尽关南一面。借卿弹压。凭仗你半壁门楣。看觑俺一分天下。<span class="科">合</span>南柯太守风流煞。一路里威仪潇洒。</p>
        
        <p class="白"><span class="科">老</span>公主呵。今日南柯便是你家了。俺宫中宝藏。尽作赔奁。你看通衢之上呵。</p>
        
        <p class="曲"><span class="牌">前腔</span>云树玉交花。日影光辉度尘罅。但闺房所要。尽情相把。摆天街色色珍奇。出关外盈盈车马。<span class="科">合前</span></p>
        
        <p class="曲"><span class="牌">前腔</span><span class="科">生</span>平地折宫花。大郡猥当叹才乏。便寻常饯送。敢烦鸾驾。祝太山太水千秋。喜治国治家一法。<span class="科">合前</span></p>
        
        <p class="曲"><span class="牌">前腔</span><span class="科">旦</span>生小正娇花。酬谢东风许花发。但随夫之任。赐妆如嫁。因夫主占了儿家。为郡君将离膝下。<span class="科">合前生旦跪介</span></p>
        
        <p class="白">微臣何德。烦动至尊。敢问南柯以何而治。<span class="科">生</span>南柯国之大郡。土地丰穰。民物豪盛。非惠政不能治之。况有周田二卿赞治。卿其勉之。以副国念。<span class="科">生叩头介</span>微臣谨遵王命。<span class="科">老</span>公主行矣。听母亲一言。淳于郎性刚好酒。加之少年。为妇之道。贵乎柔顺。尔善事之。吾无忧矣。南柯虽封境不遥。晨昏有间。今日暌别。宁不沾巾。<span class="科">老同旦泣介旦</span>谨领慈命。<span class="科">拜别介</span></p>
        
        <p class="曲"><span class="牌">滴溜子</span><span class="科">王</span>南柯郡。南柯郡。弗嫌低亚。公案上。公案上。酒杯放下。有脚的阳春五马。休只管恋着衙。长放假。他那里地方。人物稠杂。</p>
        
        <p class="白"><span class="科">王</span>传旨。鼓吹旗帜送过长亭。<span class="科">行介</span></p>
        
        <p class="曲"><span class="牌">鲍老催</span><span class="科">众</span>街衢闹杂。街衢闹杂。鸾舆直送仙郎发。秦箫吹彻鸾同跨。看乘龙。乘的是。五花马。君王驸马多懽哈。则娘娘公主凄惶煞。留不住双头踏。</p>
        
        <p class="白"><span class="科">众</span>千岁爷。过长亭了。<span class="科">王</span>终须一别。驸马公主勉之。<span class="科">生旦俯伏介</span>微臣夫妇不敢有忘。愿我王娘娘千岁千岁千千岁。<span class="科">生旦下王</span>传旨回宫。</p>
        
        <p class="曲"><span class="牌">双声子</span><span class="科">众</span>力力喇。力力喇。都是些人和马。哜哜咋。哜哜咋。两下里吹和打。嘻嘻哈。嘻嘻哈。去了价。去了价。向槐阴路转。数点宫鸦。</p>
        
        <p class="曲"><span class="牌">尾声</span>看他们时至气化。一鞭行色透京华。似这样夫妻人世上寡。</p>
        
        <p class="落诗">双凤衔书次第飞。<br />骎骎羽骑历城池。<br />琼箫暂下钧天乐。<br />今日河南胜昔时。</p>
        
        <h2 id=ch21 class="chapter"><span class="出题">第二十一出　录摄</span></h2>
        
        <p class="曲"><span class="牌">字字双</span><span class="科">丑扮府幕官上</span>为官只是赌身强。板障。文书批点不成行。混帐。权官掌印坐黄堂。旺相。勾他纸赎与钱粮。一抢。</p>
        
        <p class="白">自家南柯郡幕录事官是也。阙下正堂。小子权时署印。日高三丈。还不见六房站班。可恶可恶。</p>
        
        <p class="曲"><span class="牌">前腔</span><span class="科">吏上</span>山妻叫俺外郎外郎。猾浪。吏巾儿糊得翅帮帮官样飞天过海几桩桩。蛮放。下乡油得嘴光光<span class="科">揖介</span>销旷。</p>
        
        <p class="白"><span class="科">丑恼介</span>咄。几时不上公堂望。摇摇摆摆来销旷。莫非欺负俺老权官。教你乞拷在眉毛上。<span class="科">吏跪介</span>恩官兴头忒莽撞。百事该房识方向。<span class="科">作送鸡介</span>下乡袖得小鸡公。送与恩官五更唱。<span class="科">丑</span>好个鸡儿鸡儿。<span class="科">吏</span>听得老爷好睡觉。出堂忒迟。因此告状的候久都散了。小的想起来。老爷寸金日子不可错过。小的下乡。捞的两只小鸡。母的宰了。公的送爷报晓。一日之计全在于寅。<span class="科">丑</span>有意思。有意思。我的都公请起。<span class="科">丑跪扶吏起介</span>我从来衙里。没有本大明律。可要他不要。<span class="科">吏</span>可有可无。<span class="科">丑</span>问词讼可要银子不要。<span class="科">吏</span>可有可无。<span class="科">丑恼介</span>不要银子。做官么。<span class="科">吏</span>爷既要银子。怎不买本大明律看。书底有黄金<span class="科">扮报子上见介</span>飞报送上。<span class="科">丑看报介</span>右相府一本。南柯缺官事。奉令旨。驸马淳于棼有点。呀。新官到了寸金日子丢在那里。<span class="科">报</span>驸马爷马牌到。<span class="科">丑</span>叫各房打点迎接。<span class="科">吏</span>都有旧规。<span class="科">丑</span>旧规不同。要起驸马府公主殿。要珍珠轿销金伞。女户扛抬。<span class="科">吏</span>小的知道。如今事体迫了。爷两只手标票儿才好。<span class="科">丑作两手标票介吏</span>一票叫吏房知会官吏。一票户房支放钱粮。一票兵房差点吹手皂快轿马勘合。一票礼房知会生儒耆老僧道。又要几个尖嘴的教坊。<span class="科">丑</span>要他怎的。<span class="科">吏</span>会吹。一票刑房查点囚簿送刑具。一票工房修理府第家火。第一要个马子线香。<span class="科">丑</span>这缓得些。<span class="科">吏</span>奶奶下了轿满地跳。一票架阁库整顿卷宗交代。一票承发科写理脚色宪纲。一票杂办吏铺毡结彩。一票带办吏送心红纸张。一票各马驿下程中火。一票各社总选门子要一丈二尺长。<span class="科">丑</span>太长了。<span class="科">吏</span>新太爷还长一丈八。一票娘娘庙借珍珠八角轿伞。一票表子铺借铺陈胭粉馨香。<span class="科">丑</span>这个使不得。要星夜制造才是。</p>
        
        <p class="曲"><span class="牌">亭前柳</span>此郡镇南方。前任总寻常。缘何差驸马。甚样有辉光。<span class="科">合</span>宪纲前件开停当。分付该房。须急切要端详。</p>
        
        <p class="曲"><span class="牌">前腔</span>珠翠缕金装。怕没现钱粮。<span class="夹白"><span class="科">吏</span>没钱粮有处。</span>因公且科派。事后再商量。<span class="科">合前</span></p>
        
        <p class="落诗">权官才打劫。<br />正官便交摄。<br />支分各色人。<br />远远去迎接。</p>
        
        <h2 id=ch22 class="chapter"><span class="出题">第二十二出　之郡</span></h2>
        
        <p class="白"><span class="科">队子上</span>结束征车换黑貂。行人芳草马声娇。紫云新苑移花处。洞里神仙碧玉箫。请了。俺们驾上差来。护送公主驸马爷南柯赴任去。迤逦数程。公主驸马起早也。</p>
        
        <p class="曲"><span class="牌">满庭芳</span><span class="科">生旦众上</span>紫陌尘闲。画桥风浅。鸾旗影动星躔。<span class="科">旦</span>朝云浓淡。行色映花钿。为问夕阳亭饯。下鸾舆惨动离筵。<span class="科">合</span>关南路。春晖绿草。何日再朝天。</p>
        
        <p class="诵"><span class="牌">木兰花令</span>宫花欲唤流莺住。恰是南柯迁徙处。绣帘娇马出都城。宝盖斜盘金凤缕。　　华年得意频相顾。笑问卿卿来几许。绿槐风软度行云。回首沁园东畔路。</p>
        
        <p class="白"><span class="科">生</span>公主。自拜辞了君王国母。不觉数程。此去南柯相近了。左右趱行。<span class="科">行介</span></p>
        
        <p class="曲"><span class="牌">甘州歌</span>宫闱别饯。摆五花头踏。迤逦而前。都人凝望。十里绣帘高卷。四方宦游谁得选。一对夫妻俨若仙。<span class="科">合</span>青袍旧。绿鬓鲜。大槐宫里着貂蝉。香车进。宝马连。一时携手笑嫣然。</p>
        
        <p class="白"><span class="科">官吏上</span>南柯郡录事差官吏投批。迎接爷爷。<span class="科">生取看介</span>发批回。前去伺候。<span class="科">官吏应介</span></p>
        
        <p class="曲"><span class="牌">前腔</span><span class="科">生</span>宫花压帽偏。问有何能德。紫绶腰悬。玉楼人并。翠盖绿油轻展。指挥风景迟去辇。为惜流光懒下鞭。<span class="科">合</span>携琴瑟。坐锦鞯。一条官路直如弦。游春样。尽世缘。秦楼箫史弄云烟。</p>
        
        <p class="白"><span class="科">众</span>禀爷。南柯郡界了。<span class="科">丑</span>南柯郡录事参军迎接老大人。<span class="科">生</span>远劳了。<span class="科">丑</span>不敢。有新轿繖兵卫男女轿夫齐站下班迎接。<span class="科">生</span>知道了。就回。<span class="科">丑应下内介</span>合郡官吏迎接爷爷。<span class="科">生</span>起去伺候。<span class="科">内介</span>生儒迎接老大人。<span class="科">生</span>请起。郡中相见。<span class="科">应介内</span>僧道耆老迎接爷爷。<span class="科">生</span>都起去。<span class="科">内</span>教坊女乐们迎接爷爷。<span class="科">生</span>趱行。<span class="科">众妓鼓吹引介</span></p>
        
        <p class="曲"><span class="牌">前腔</span>鸾铃动翠钿。看满前旗影。冠佩翩联。争来迎跪。陌上红尘深浅。邦君夫人鸾凤侣。父老儿童竹马年。<span class="科">合</span>军民闹。士女諠。妓衣时杂紫衣禅。弹筝觑。击鼓传。锦车催怕日华偏。</p>
        
        <p class="白"><span class="科">生</span>远远望见。如烟如雾。郁郁葱葱者。是何地方。<span class="科">众</span>十里之近。南柯郡城。<span class="科">生</span>公主。真好一座城台。</p>
        
        <p class="曲"><span class="牌">前腔</span>遥遥十里前。见葱葱佳气。非雾非烟。雉飞鸾舞。台观叠来苍远。似兰亭景幽围翠岭。春谷泉鸣浸玉田。<span class="科">合</span>山如画。水似缠。自怜难见此山川。重门拥。旌斾悬。玉楼金榜洞中天。</p>
        
        <p class="白"><span class="科">内灯笼接上介众</span>禀太爷。进城。<span class="科">生</span>今夕公馆休息。五鼓升任。</p>
        
        <p class="曲"><span class="牌">尾声</span>闪纱灯一道星球转。曜街衢棨戟森然。公主。和你且把下马公堂笑铺展。</p>
        
        <p class="落诗">露冕新承明主恩。<br />山城别是武陵源。<br />笙歌锦绣云霄里。<br />南北东西拱至尊。</p>
        
        <h2 id=ch23 class="chapter"><span class="出题">第二十三出　念女</span></h2>
        
        <p class="曲"><span class="牌">夜游湖</span><span class="科">老旦引众上</span>窣地荣华开内苑。紫云袍花胜朝天。<span class="科">众</span>扇影斜分。宫娥慢拥望南柯阿娇仙眷。</p>
        
        <p class="诵"><span class="牌">忆秦娥</span><span class="科">老</span>屏山列。香风暗展青槐叶。<span class="科">众</span>青槐叶。洞天深处。彩云明灭。　　<span class="科">老</span>女儿十五辞宫阙。南柯婉瞰西楼月。<span class="科">合</span>西楼月。南飞鹊影。照人离别。</p>
        
        <p class="白">自家大槐安国母。一女远在南柯。将二十年。昨有书来。说他儿女累多。肌瘦怕热。近于壍江城清凉地面。筑一座瑶台城避暑。要请佛王经千卷供养。已着郡主去禅智寺。请问契玄师父。还未到来。</p>
        
        <p class="曲"><span class="牌">翫仙灯</span><span class="科">贴持经上</span>禅智谈玄。又请下的法王经卷。</p>
        
        <p class="白"><span class="科">见叩头介</span>郡主琼英叩头。千岁。<span class="科">老</span>平身。手中所进。是何经卷。<span class="科">贴</span>到问契玄禅师。他说凡生产过多。定有触污地神天圣之处。可请一部血盆经去。叫他母子们长斋三年。总行忏悔。自然灾消福长。减病延年。娘娘听启。</p>
        
        <p class="曲"><span class="牌">玉山颓</span>这血盆经卷。大慈悲孩儿目连。<span class="夹白"><span class="科">老</span>因何。<span class="科">贴</span>目连尊者为救母走西天。经过羽州追阳县。旷野之中。见一座血盆池地狱。有多少女人。散发披枷。饮其池中污血。目连尊者动问狱主。此是因何。狱主言道。这妇人呵。</span>生产时血污了溪河。煎茶供厌污了良善。<span class="夹白"><span class="科">老</span>是了。供奉三宝的茶水。被血水污。因此果报。后来。<span class="科">贴</span>目连尊者听见。大哭起来。俺母亲也应受此苦楚了。竟以神通。走向佛所。致心顶礼。愿祈世尊为我等开示。云何报答慈亲。脱离此苦。佛言善哉。</span>待酬恩睠。则三年内长斋拜忏。声声把弥陀念。<span class="夹白"><span class="科">老</span>念了怎的。<span class="科">贴</span>有好处。</span>渡河船。便是血盆池上产金莲。</p>
        
        <p class="曲"><span class="牌">前腔</span><span class="科">老</span>佛爷方便。向诸天把真言示宣。<span class="夹白">想来则有妇女苦。生男种女。大家的便是。产时昏闷。倾污水于溪河。也是丈夫之罪。怎那经文呵。</span>明写着外面无干。偏则是女人之谴。<span class="夹白">便宣紫衣官一员。分付马上捧持此经一千部。星夜前去。</span>紫衣乘传。直赍到瑶台宫院。免到追阳县。<span class="夹白">说与公主呵。</span>教他广流传。把俺老娘三世也带生天。</p>
        
        <p class="落诗">古来儿女得娘怜。<br />女病娘愁各一天。<br />惟有受经勤忏悔。<br />南柯应产玉池莲。</p>
        
        <h2 id=ch24 class="chapter"><span class="出题">第二十四出　风谣</span></h2>
        
        <p class="曲"><span class="牌">清江引</span><span class="科">紫衣走马捧经背敕上</span>紫衣郎走马南柯下。一轴山如画。公主性柔佳。驸马官潇洒。俺且在这里整仪容权下马。</p>
        
        <p class="白">事有足差。理有果然。自家紫衣官是也。承国王国母之命。送佛经与公主供养。并加升驸马官爵门荫。才入这南柯郡境。则见青山浓翠。绿水渊环。草树光辉。鸟兽肥润。但有人家所在。园池整洁。簷宇森齐。何止苟美苟完。且是兴仁兴让。街衢平直。男女分行。但是田野相逢。老少交头一揖。曾游几处。近见此邦。且住。待俺借问公主平安。看百姓怎生议论。前面几个父老来了。</p>
        
        <p class="曲"><span class="牌">孝白歌</span><span class="科">众扮父老捧香上</span>征徭薄。米谷多。官民易亲风景和。老的醉颜酡。后生们鼓腹歌。你道俺捧灵香因甚么。<span class="夹白"><span class="科">紫前问介</span>敢问老官人。公主好么。<span class="科">父老叹介唱前</span></span>你道俺捧灵香因甚么。</p>
        
        <p class="白"><span class="科">下紫</span>这些父老们欢欢喜喜。唱个甚的。又邀的几个秀才来了。</p>
        
        <p class="曲"><span class="牌">前腔</span><span class="科">众扮秀才捧香上</span>行乡约。制雅歌。家尊五伦人四科。因他俺切磋。他将俺琢磨。你道俺捧灵香因甚么。<span class="夹白"><span class="科">紫</span>敢问秀才。公主好么。<span class="科">秀才叹唱前</span></span>你道俺捧灵香因甚么。<span class="科">下</span></p>
        
        <p class="曲"><span class="牌">前腔</span><span class="科">扮村妇女捧香上</span>多风化。无暴苛。俺婚姻以时歌伐柯。家家老小和。家家男女多。你道俺捧灵香因甚么。<span class="夹白"><span class="科">紫</span>敢问女娘们。公主好么。<span class="科">妇叹介唱前</span></span>你道俺捧灵香因甚么。<span class="科">下</span></p>
        
        <p class="曲"><span class="牌">前腔</span><span class="科">扮商人捧香上</span>平税课。不起科。商人离家来安乐窝。关津任你过。昼夜总无他。你道俺捧灵香因甚么。<span class="夹白"><span class="科">紫</span>大哥几分面善。<span class="科">商</span>俺是京师人。在此生意。<span class="科">紫</span>正是。听见公主可好。<span class="科">商</span>俺们正去太爷生祠进香。保祝驸马公主二人千岁千岁。<span class="科">紫</span>你又不是这境内人民。保他则甚。<span class="科">商</span>淳于爷到任二十年。人间夜户不闭。狗足生毛。便是俺们商旅。也往来安乐。知恩报恩。<span class="科">紫</span>前面一伙老的。一伙秀才。一伙妇女。都捧着香往那里去。唱些甚么。<span class="科">商</span>你是不知。这南柯郡自这太爷到任以来。雨顺风调。民安国泰。终年则是游嬉过日。口里都是德政歌谣。各乡村多写着太爷牌位儿供养。则这是大生祠。祠宇前后九进。堂高三丈。立有一丈五尺高的几座德政碑。碑上记他行过德政。二十年中。便一日行一件。也有七千二百多条。言之不尽。<span class="科">紫</span>想是学霸刁民胡弄的。<span class="科">商作恼介唱前</span>咳。</span>你道俺捧灵香因甚么。</p>
        
        <p class="白"><span class="科">下紫</span>奇哉奇哉。真个有这等得民心的官府。</p>
        
        <p class="落诗">二十年事事循良。<br />偏歌谣处处焚香。<br />立生祠字字纪实。<br />诏书中一一端详。</p>
        
        <h2 id=ch25 class="chapter"><span class="出题">第二十五出　玩月</span></h2>
        
        <p class="白"><span class="科">录事官上</span>官居录事尊崇。放支帐历粗通。再不遇缺官看印。教我录事衙门嗑风。新近一场诧事。公主生长深宫。二十年南柯地方怕热。访知壍江城西北凉风。筑一座瑶台城子。单单一个公主避暑其中。周田二公督造。果然不日成功。怎生唤做瑶台城子。四门有高台玉石玲珑。驸马公主到来便待赏月。那头行的正是周田二公。<span class="科">虚下</span></p>
        
        <p class="曲"><span class="牌">绕地游</span><span class="科">扮周田上</span>人间怎么。地下为参佐。乘公暇得从深座。玉镜台移。绛桥星度。下秦楼双鸣玉珂。</p>
        
        <p class="白"><span class="科">周</span>下官司宪周弁。<span class="科">田</span>下官司农田子华。<span class="科">周</span>蒙太老先生提挈。赞相有年。近因公主避暑。于壍江西畔筑了座瑶台城。今夕驸马公主驾临。正当明月三五。良可贺也。<span class="科">田</span>以下官所言。瑶台虽则壮丽。江外切近檀萝。公主移居。深所未便。<span class="科">周</span>有壍江城一卫兵马。可保无危。<span class="科">内响道介田</span>驸马公主蚤来。我们且须回避。<span class="科">虚下</span></p>
        
        <p class="曲"><span class="牌">破齐阵</span><span class="科">生旦引众上</span>绕境全低玉宇。当窗半落银河。月影灵娟。天临贵婿。清夜暂回参佐。同移燕寝幽香远。并起鸾骖暮霭多。何处似南柯。</p>
        
        <p class="白"><span class="科">周田上吏进禀介</span>司宪司农禀见。<span class="科">生</span>叫该房禀知。公主在此。不便请见。请二位老爷先回。<span class="科">吏应介周田下生</span>我为公主造此一城。都是白玉砌裹。五门十二楼。真乃神仙境界也。今夜月明如洗。倾倒一杯。<span class="科">老旦酒上</span>金屋人双美。瑶台月一轮。酒到。</p>
        
        <p class="曲"><span class="牌">普天乐犯</span><span class="科">生</span>蹍光华城一座。把温太真装砌的嵯峨。自王姬宝殿生来。配太守玉堂深坐。瑞烟微。香百和。红云度。花千朵。有甚的不朱颜笑呵。眼见的眉峰皱破。对清光满斟一杯香糯。</p>
        
        <p class="白"><span class="科">旦叹介</span>甚般好景。苦没心情。奈何奈何。<span class="科">生</span>是了。你饮兴欠佳。叫孩子们劝你。请王孙贵女出来。<span class="科">杂扮二小男小女上</span>月儿光。月儿光。娑婆树下好烧香。老爷。亲娘。吃一杯酒儿么。<span class="科">灌旦酒旦笑介</span>我吃我吃。</p>
        
        <p class="曲"><span class="牌">雁过沙犯</span><span class="科">旦</span>姮娥。自在争多。养孩儿恁个。那些儿不病过。念载光阴一掷梭。大的儿攻书课。次的儿敢聪明似哥。小丫头也会梳裹。霎儿间眼前提着。又校得心头活。</p>
        
        <p class="曲"><span class="牌">倾杯犯</span><span class="科">生</span>娇波。倚瑶台。新镜磨。嵌青天。人负荷。<span class="科">杂</span>消多。几阵微风一茎清露。半缕残霞。淡写明抹。称道你洞府仙人。清凉无暑。爱弄娑婆。<span class="科">合</span>好大槐安团圆桂影。今夜满南柯。</p>
        
        <p class="白"><span class="科">旦</span>夫妻儿女。真是团圞。只为哥儿们长成。亲事未定。热我心怀。<span class="科">杂</span>娘住这瑶台之上。怕忒高寒些儿。</p>
        
        <p class="曲"><span class="牌">山桃红犯</span><span class="科">旦</span>一些些思量过。闷哟哟怎题破。看这座瑶台是不比其他。界断银河。冷澹些儿个。便似背儿夫窃药向寒宫躲。念瑶芳怎学的姮娥。</p>
        
        <p class="白"><span class="科">内介</span>报报报。令旨到。<span class="科">紫衣上宣旨介</span>令旨到。跪听宣读。制曰。寡人闻之。治国之法。一曰贤贤。二曰亲亲。恩礼之施。用此为准。咨汝公主瑶芳。厥配南柯郡太守驸马都尉淳于棼。自下车以来。将二十载。仁风广被。比屋歌谣。寡人心甚重之。兹特进封食邑三千户。爵上柱国。集议院大学士。开府仪同三司。仍行南柯郡事。二男一女。俱以门荫授官。许聘王族。与国咸休。钦哉。谢恩。<span class="科">生旦叩头</span>千岁千岁千千岁。<span class="科">紫衣叩头见生旦介</span>恭喜驸马公主高升。<span class="科">生扯紫介</span>劳了。<span class="科">紫</span>娘娘还有懿旨。请下血盆经千卷。送与公主供养流传。消灾长福。<span class="科">生</span>齐家治国。只用孔夫子之道。这佛教全然不用。<span class="科">旦</span>奴家一向不知。怎生是孔夫子之道。<span class="科">生</span>孔子之道。君臣有义。父子有亲。夫妇有别。长幼有序。朋友有信。<span class="科">旦</span>依你说。俺国里从来没有孔子之道。一般立了君臣之义。俺和驸马一般夫妇有别。孩儿们一样与你父子有亲。他兄妹们依然行走有序。这却因何。<span class="科">生笑介</span>说是这等说。便与公主流传这经卷罢了。</p>
        
        <p class="落诗">公主瑶台养病身。<br />一天恩诏满门新。<br />但愿福随长命女。<br />相依佛度有缘人。</p>
        
        <h2 id=ch26 class="chapter"><span class="出题">第二十六出　启寇</span></h2>
        
        <p class="曲"><span class="牌">梨花儿</span><span class="科">丑扮贼太子上</span>小小的檀萝生下咱。生下咱太子好那查。没有了老婆较子傻。<span class="夹白">嗏。</span>但婆娘好把咱檀郎打。</p>
        
        <p class="白">自家檀萝国王位下四太子是也。小名檀郎。性格风洒。父王分下咱三千赤驳军。镇守全萝西道。日昨丧了房下。急切要寻个填房。恰好一场天大姻缘。那大槐安国金枝公主。嫁了南柯郡守。随夫之任。怕府里地方燥热。单筑瑶台城一座在壍江地方。与俺国相近。老天老天。他那里是怕热。是不耐烦。要撇开汉子自由自在。分明天赐我姻缘也。我待点精兵一千。打破瑶台城。抢了公主。则未知他意思如何。早已差小卒儿扮作卖花郎打看去。早晚到来。<span class="科">贴扮报子花鼓上</span>报报报。好事到。<span class="科">丑</span>快说来。</p>
        
        <p class="曲"><span class="牌">北调脱布衫</span><span class="科">报</span>小番儿蚤离了檀萝。无明夜打听南柯。做探子的精细无过。横直着货郎儿那些货。</p>
        
        <p class="白">好一座瑶台城。<span class="科">丑</span>怎见得。</p>
        
        <p class="曲"><span class="牌">中吕小梁州</span><span class="科">报</span>真乃是玉砌金装巧甃罗。绕殿宫娥珍珠垒就翠银河。无弹破。一曲锦云窝。</p>
        
        <p class="白"><span class="科">丑</span>可到得公主跟前。<span class="科">报</span>小的卖花。宫娥引见。</p>
        
        <p class="曲"><span class="牌">么</span>卖花声斜抹着宫墙过。那穿宫引见俺妆标垛。<span class="夹白"><span class="科">丑</span>公主可要了些花儿。<span class="科">报</span>便叫货郎。有甚妆花名数。小的应说有有有。绒线花。通草花。缕金花。攒翠花。数上百十样。他府中都有。则留下两种儿。<span class="科">丑</span>那两种。<span class="科">报</span></span>是宝檀丝粟点香和。小装窝那翠翦萝春纤两朵斜插笑镜儿睃。</p>
        
        <p class="白"><span class="科">丑作昏跌介</span>妙也妙也。宝檀花。翠萝花。正是檀萝二字。公主接下这花天缘也。报子。还则怕他汉子守着。<span class="科">报</span>一个驸马。回南柯管事去了。<span class="科">丑</span>有这等一个松驸马。</p>
        
        <p class="曲"><span class="牌">耍孩儿三煞</span><span class="夹白"><span class="科">报</span>驸马呵。</span>他守着个闹喳喳的画卯堂着甚科。倒把个翠臻臻画眉台脱了窝。俺偷风斫砦寻闲货。则要俺蛇皮鼓再打向花廊过。少不的会温存的飞虎把河桥坐。少不得怕聒炒的昭君出塞和。是惹起风流祸。为一个观音菩萨。起三千𢬵<a epub:type="noteref" href="#char01"><spu>注</spu></a>命喽啰。</p><aside epub:type="footnote" id="char01"><p>「⿰扌弃」</p></aside>
        
        <p class="曲"><span class="牌">尾声</span><span class="夹白">太子呵。</span>你先把撞门羊宰了大犒贺。把拖地锦做征旗尾后拖。抢到公主呵。偏背那扑楞生老淳于干别煞了他。成就这悄不刺小檀郎快活煞了我。</p>
        
        <p class="白"><span class="科">下丑吊场介</span>好称心的事儿也。就分一枝兵。蘸住壍江城。俺亲自抢公主去。正是他要伐檀来不得。咱自无媒去伐柯。</p>
        
        <h2 id=ch27 class="chapter"><span class="出题">第二十七出　闺警</span></h2>
        
        <p class="曲"><span class="牌">好事近前</span><span class="科">老旦贴扮宫娥上</span>秋影动湘荷。风定瑞炉香过。帘外呢喃归燕。怪琐窗人卧。</p>
        
        <p class="白">我们公主位下宫娥是也。公主贵体。原自娇柔。加以儿女累多。心烦怕热。因此避暑瑶台。这早还睡也。</p>
        
        <p class="曲"><span class="牌">好事近后</span><span class="科">旦上</span>弄凉微雨隐秋河。残暑殢人些个。好梦暗随团扇。再朱颜来么。</p>
        
        <p class="诵"><span class="牌">清平乐</span><span class="科">旦</span>阴阴院宇。枕上昏凉雨。<span class="科">老</span>风动槐柯交翠舞。恰恰画墙低午。　　<span class="科">旦</span>一帘幽梦悠扬。金炉旋注沉香。<span class="科">合</span>凤吹几年都尉。病慵休殢宫妆。</p>
        
        <p class="白"><span class="科">旦</span>宫娥。这瑶台风景。比南柯郡凉些。<span class="科">老</span>也是新秋了。<span class="科">旦</span>你知我有病在身么。<span class="科">老</span>便是。驸马爷在南柯。这些时不来相看。<span class="科">旦</span>他正事在身。何暇到此。好闷呵。</p>
        
        <p class="曲"><span class="牌">六犯宫词</span>落红凝院。暮云沈阁。秋动绣帘犹卧。起来无力。金钗半坠云窝。<span class="夹白"><span class="科">老</span>瑶台城过了一夏哩。<span class="科">旦</span></span>俺汗减了湘文簟。萤低了扇影罗。<span class="夹白"><span class="科">老</span>公主也忒娇怯。<span class="科">旦</span></span>多娇处。忒病多。年来无奈睡情何。<span class="夹白"><span class="科">老</span>天气早凉些。<span class="科">旦</span></span>我一时间如凉便得沾罗幕。一会间似热又寻思浴翠波。<span class="夹白"><span class="科">老</span>午膳哩。<span class="科">旦</span></span>没些时个。花阴干𣨎<a epub:type="noteref" href="#char03"><sup>注</sup></a>。蚤氲人的茶饭沾唇过。<span class="夹白"><span class="科">老</span>公主有了王孙贵女。还闷甚么。<span class="科">旦</span></span>你休波。眼前儿女。风月暗消磨。</p><aside epub:type="footnote" id="char03"><p>「⿰歹坐」</p></aside>
        
        <p class="白"><span class="科">老</span>整办酒筵解闷。公主只是想驸马爷。</p>
        
        <p class="曲"><span class="牌">前腔</span>蚤则是琐窗人唤。梦云初亸。一线枕痕无那。迟迟媚妩。还留人画双蛾。<span class="科">宫娥送酒介老</span>一盏心头过。胭脂晕脸涡。<span class="夹白"><span class="科">旦</span>怕饮。<span class="科">老跪劝旦略饮介老</span></span>三回劝。半口多。朱颜怎得个笑微酡。<span class="夹白"><span class="科">老</span>有方法。叫小宫娥吹弹歌舞。<span class="科">内吹弹上介旦</span>聒人那。<span class="科">老</span></span>怎人偏喜处生嫌涡。再有消愁似舞和歌。<span class="科">背唱介</span>他凤腮微托长裙半拖。病稍儿翦不的愁痕破。<span class="科">旦照镜叹介老回身</span>事多磨。淹淹镜里。有得气儿呵。</p>
        
        <p class="白"><span class="科">末扮大儿子上</span>秦楼通戍火。汉苑入边愁。报知母亲。檀萝兵起。逼近瑶台。如何是好。<span class="科">旦泣介</span>这等怎好。我的儿那。你星夜往南柯。报知父亲。我一边督率城中男女。守城防备。</p>
        
        <p class="曲"><span class="牌">风入松</span>原来只合住南柯。有甚么清凉不过。下场头都是俺之错。到如今惹下了干戈。知他那意儿怎么。<span class="科">合</span>男共女。守台坡。</p>
        
        <p class="曲"><span class="牌">前腔</span><span class="科">末</span>喜的是亲娘身子减沉疴。儿去也俺娘挣挫。急忙间打不的这瑶台破。怕你这娘子军没得张罗。俺那父子兵登时救活。<span class="科">合前旦末哭别介</span></p>
        
        <p class="曲"><span class="牌">尾声</span>从来不说有干戈。俺小胆儿登时吓破。<span class="夹白">别将领兵不济事。</span>须则驸马亲来才救的我。</p>
        
        <p class="白"><span class="科">旦众下末吊场急马走上</span>手下趱行。</p>
        
        <p class="曲"><span class="牌">滴溜子</span>边报急。边报急。怎生煞和。流星去。流星去。尘飞不过。心急马行迟。那把三百里老南柯做一会子抹。迟误兵机。教娘怎么。教娘怎么。<span class="科">下</span></p>
        
        <p class="曲"><span class="牌">前腔</span><span class="科">杂扮妇女插旗守城上</span>边报急。边报急。怎生煞和。轮班去。轮班去。挨查不过。心急步行迟。那把三百个锦城窝做一会子逻。失误城池。教娘怎么。教娘怎么。</p>
        
        <p class="白"><span class="科">丑笑介</span>奇怪奇怪。一座瑶台城。砌的蚁子缝也没一个。甚鸟报道有甚钻城贼。公主下令。瑶台一卫老军丁男出吊桥迎贼。军妻守垛四门。四个女小旗总领。奴家是王大姐。平日有些手面。领了东门女小旗。哎哟。陈姥姥赵姨姨你也来了。<span class="科">老</span>老身领了西门。<span class="科">贴</span>奴家领了北门。只南门小总不到。<span class="科">杂扮小厮插旗上</span>列位大娘拜揖。<span class="科">丑</span>一个俊哥儿。<span class="科">杂</span>我母亲是南门女小旗。病了。小子替领。<span class="科">丑</span>南风发了。也罢。公主号令旗婆们都要演习武艺。咄。陈姥姥看把势。<span class="科">踢老跌介老</span>哎。我老人家了。<span class="科">丑</span>赵姨姨。看跌。<span class="科">小跌介</span>哎。王大姐饶了罢那。<span class="科">丑</span>小哥。看飞尖。<span class="科">贴放丑倒介丑</span>不信老娘倒了架再三打。<span class="科">丑跌介丑</span>我的哥。跌打你不过。和你耍鎗。<span class="科">鎗杀贴胜丑怕介贴</span>王大姐这等手面。怎么防贼。<span class="科">丑</span>奴家有计。贼上城热屎热尿淋头撒下去。我连马子煮粥锅都搬上城来了。<span class="科">老小</span>休啰唣。我们绕城走一遭。回报公主去。</p>
        
        <p class="曲"><span class="牌">醉罗歌</span>一垛两垛城台座。一个两个铺团窝。密札札穿针缝没过。枪和砲。城堆垛。军妻姥姥这些老婆。军余舍舍这些小哥。斗儿东唱到参儿趖。<span class="科">内锣鼓马嘶上介</span>把尘头望路脚。那傍城墙走马那数声锣。</p>
        
        <p class="白"><span class="科">内紧鼓报介</span>檀萝贼兵来了。<span class="科">贴</span>边报来紧。且催集民家老小上城。</p>
        
        <p class="落诗">瑶台城四面。<br />砲眼鎗头箭。<br />但有贼星儿。<br />女兵先绰战。</p>
        
        <h2 id=ch28 class="chapter"><span class="出题">第二十八出　雨阵</span></h2>
        
        <p class="曲"><span class="牌">逍遥乐</span><span class="科">生引众上</span>池上秋声响。还把彩鸾双扇掌。老槐阴新雨碧油幢。独坐黄堂。闲燕寝。凝幽香。</p>
        
        <p class="白">吾在南柯有岁华。丽谯清昼卷高牙。刑书日省三千牍。民版秋登百万家。自家出守南柯。物阜民安。辞清盗寡。皆周田二君赞相之方。杯酒为欢。缺然未举。近因公主避暑瑶台城。衙内孤寂。此中旧有一所审雨堂。审的地气湿热将雨之候。果然微雨。应此新秋。分付置酒。与二君听雨。左右伺候。<span class="科">周田上</span>太府成容盛。同官礼数亲。祗候的通禀。<span class="科">丑</span>田爷周爷见。<span class="科">见介生</span>三匝南枝总旧游。<span class="科">田</span>双攀玉树此庭幽。<span class="科">周</span>偏因听雨承恩泽。<span class="科">合</span>共看郊原作好秋。<span class="科">看酒介生</span>今夕之酒。专为听雨而设。</p>
        
        <p class="曲"><span class="牌">啼莺儿</span>偶然西风吟素商。霎煞几般疎响。悉阑珊玉马叮当。忽弄的冰壶溜亮。倒簷花碎影琳琅。敲鸳瓦跳珠儿定荡。猛端相。断魂何处。环珮赴高堂。</p>
        
        <p class="曲"><span class="牌">前腔</span>银河湿云流素光。点滴翠荷盘上。吉琤琤打鸭银塘。撒喇喇破萍分浪。清切在梧桐井床。飒答在芭蕉翠幌。隐垂堂。珠帘暮卷。长似对潇湘。</p>
        
        <p class="曲"><span class="牌">啄木鹂</span>华堂静。好对觞。细雨纱厨今夜凉。怕搅他蝴蝶飞双。聒醒我鸳鸯睡两。更那画船眠处沙鸥望。屏山醉后余香漾。弄悠扬。人间此际。别有好思量。</p>
        
        <p class="曲"><span class="牌">前腔</span>催花紧。钞燕的忙。一阵阵黄昏愁雁行。偏有他侧耳空房。闪窗纱半灭银缸。一般儿天涯薄宦穷途况。洞庭归客孤篷上。数天长。十年心事。和泪隔秋窗。</p>
        
        <p class="白"><span class="科">生</span>司农。我昼寝。忽然一梦。大儿子诵毛诗二句。鹳鸣于垤。妇叹于室。是何祥也。<span class="科">田想介</span>依下官愚见。诗云。天将雨而蚁出于垤。鹳喜食蚁。故飞舞而鸣。妇叹于室。似是公主有难。要于老堂尊相见。此乃东山之诗。主有征战之事。<span class="科">生</span>多谢指教。当谨防之。<span class="科">内鼓介生</span>问报鼓为甚而忙。<span class="科">末打马急走上</span>风传流贼起。火速报君知。报爹爹。檀萝兵起。一半攻打壍江城。一半向瑶台城来了。<span class="科">生慌介</span>怎了怎了。瑶台公主所居。壍江边城要路。贼兵两路而进。其意难量。我与田司农领兵去解公主之围。别遣周司宪守御壍江城一带。孩儿把守南柯。暂且休息去。<span class="科">末</span>要活娘儿命。无过子父兵。<span class="科">下生</span>司农司农。梦之响应如此。<span class="科">周田</span>便是。公主在围。须得星夜前进。<span class="科">众军上</span>瑶台先救月。别骑见临江。<span class="科">生</span>听吾号令。五千兵跟周爷救壍江城。选锋三千名。跟我星夜前救公主。<span class="科">众</span>禀太爷。演阵。<span class="科">田</span>禀堂尊。救壍江只排个寻常蚁阵。救公主的。要依诗云排一个老鹳阵。<span class="科">众应排阵走介</span>蚁阵完。<span class="科">排阵舞叫介</span>老鹳阵完。<span class="科">生</span>我与周司宪分兵前去。<span class="科">周</span>禀堂尊。三军鼓气。全在于酒。周弁一生。全仗酒力。望主公大施恩波。<span class="科">生</span>五千名军。赏他五千个泥头酒去。则一句话。司宪在心。小生昔为淮西裨将。使酒误事。二君所知。自拜郡以来。戒了这酒。司宪平日颇有酒名。既掌兵机。记吾嘱付。酒要少饮。事要多知。就此起行了。</p>
        
        <p class="曲"><span class="牌">刮鼓令</span><span class="科">生田</span>冲星一剑忙。向瑶台相对当。<span class="夹白">公主呵。</span>他烟花阵怎生围向。那檀萝真掘强。筑下个粉坛场。良时吉方。阵头安上。<span class="科">合</span>听楚天秋雨过残阳。倒做了金镫响玎珰。<span class="科">生田下</span></p>
        
        <p class="曲"><span class="牌">前腔</span><span class="科">周</span>孤城号壍江。敢囊沙聚米粮。看仔细檀萝模样。望江乡策应忙。杯酒衬戎妆。他居中主量。我从边儿赶上。<span class="科">合前</span></p>
        
        <p class="落诗">瑶台城傍月儿边。<br />为惹兵戈破镜悬。<br />此日相逢洗兵雨。<br />一天长壍凯歌旋。</p>
        
        <h2 id=ch29 class="chapter"><span class="出题">第二十九出　围释</span></h2>
        
        <p class="曲"><span class="牌">金钱花</span><span class="科">贼太子引众行上</span>俺们太子是檀萝。檀萝。日夜寻思要老婆。老婆。瑶台城子里有一个。咱编桥渡过小银河。要抢也波。抢得么。赤剥剥的笑呵呵。</p>
        
        <p class="白">好了好了。围了瑶台城。你看城子高接广寒。明如阆苑。便待一鼓破了瑶台。何难之有。又怕惊了公主。不成其事。昨日打了战书入城。他那里敢回话。想只等驸马来救。我别遣一枝兵马。攻取壍江城。直逼南柯。看那驸马怎生来得。公主公主。眼见的到手也。今日故意再把城子紧围。他问时。叫公主亲自上城打话。待小子饱瞧一会。众把都。紧围紧围。<span class="科">内鼓噪介</span>紧围了。<span class="科">内使女官忙泣上</span>哎哟。檀萝兵紧上来了。眼见的无活的也。快请公主升帐。<span class="科">旦引队子上</span>天呵天呵。怎了也。瑶台试一临。贼子逼城阴。胆破青鸾色。情伤驸马心。女墙边月近。孤枕阵云深。怎得南柯去。高楼横笛音。<span class="科">内鼓介旦众哭介</span>如何是好。</p>
        
        <p class="曲"><span class="牌">南吕一枝花</span>冷落凤箫楼。吹彻胡笳塞。是甚男心多。偏算计这女乔才。避暑迎凉。甚月殿清虚界。倒惹他西施兵火到苏台。遭劳扰两月幽闲。养病患又一天惊骇。</p>
        
        <p class="白"><span class="科">内鼓介旦</span>天天天。怎生来。这瑶台城内钱粮不多。贼子因何图此。昨日打下战书。思量起来。男女不交手。怎生轻敌而战。专等驸马到来。如今着人问他。或是要些小财物。舍些他去。免得搅扰一番。叫通事问他。此来主何意思。<span class="科">内问介太应介</span>要问俺起兵主意。请公主自来打话。<span class="科">通回禀介</span>他要请公主打话。<span class="科">旦叹介</span>我乃一国之贵主。这些毛贼怎敢对话。<span class="科">通回太介</span>公主乃一国之贵主。怎与你们打话。<span class="科">太</span>俺非以下将佐。乃是本国四太子。叫你公主。就是姐姐一般。请来打话。<span class="科">通回旦介</span>他说是本国四太子。叫公主就是姐姐一般。可以打话。<span class="科">旦</span>这等只得扶病而去。倘然三两句言词退了他兵。也未可知。<span class="科">众</span>贼意难知。公主须得戎装。城楼一望。<span class="科">旦</span>然也。<span class="科">旦换戎装弓箭介</span></p>
        
        <p class="曲"><span class="牌">梁州第七</span>怎便把颤嵬嵬兜鍪平戴。且先脱下这软设设的绣袜弓鞋。小靴尖忒逼的金莲窄。把盔缨一拍。臂鞲双抬。宫罗细揣。这绣甲松裁。明晃晃护心镜月偃分排。齐臻臻茜血裙风影吹开。少不得女天魔排阵势。撒连连金锁枪罍。女由基扣雕弓。厮琅琅金泥箭袋。女孙膑施号令。明朗朗的金字旗牌。<span class="科">众喝采介旦</span>奇哉。你待喝采。小宫腰控着狮蛮带。粉将军把旗势摆。你看我一朵红云上将台。他望眼孩咍。</p>
        
        <p class="白"><span class="科">内鼓噪旦惊介</span>来的好不怔忡也。权请他太子打话。<span class="科">太笑介</span>妙也妙也。真乃是月殿姮娥。云端里观世音。姐姐请了。<span class="科">旦</span>太子请了。太子。君处江北。妾处江南。风马牛不相及也。不意太子之涉吾境也何故。<span class="科">太</span>公主。你把我的主意猜一猜来。</p>
        
        <p class="曲"><span class="牌">牧羊关</span><span class="科">旦</span>看他蚁阵纷然摆。风雹乱下筛。他待碗儿般打破这瑶台。我好看不上他嘴脚儿赤体精骸。小心肠心肠儿多大。则不过领些须鱼肉块。觅些小米头柴。怎做作过水兴营砦。<span class="夹白">太子。</span>你敢𢬵<a epub:type="noteref" href="#char01"><spu>注</spu></a>残生来触槐。</p>
        
        <p class="白"><span class="科">通</span>四太子。我公主说你止要些米头鱼骨。犒赏你些去便了。<span class="科">太笑介</span>小子非为哺啜而来。好不欺负人也。只擂鼓紧围罢了。<span class="科">旦</span>通事。你说与他。</p>
        
        <p class="曲"><span class="牌">四块玉</span>逐些儿打话来。则把你虚脾卖。<span class="夹白">敢要生口。<span class="科">太</span>不要。<span class="科">旦</span>要些金银。<span class="科">太</span>不要。<span class="科">旦</span></span>为甚么钱粮生口都不在怀。<span class="夹白"><span class="科">太</span>你不知俺那国里少些女人。故此而来。<span class="科">旦</span></span>原来女人国不近你那檀萝界。<span class="夹白"><span class="科">太</span>不是以次女人。近来小子亲自断了弦。<span class="科">旦</span>咳。</span>则道少甚么粉丕丕女将材。原来要帽光光你个令四太。<span class="夹白"><span class="科">内鼓噪介太</span>快回将话来。俺要媳妇儿紧。<span class="科">旦</span></span>奇哉。这贼忒急色。</p>
        
        <p class="白"><span class="科">旦</span>说与他。待我奏知国王。选个女儿送他。着他休了兵去。<span class="科">太</span>吾乃太子。要与国王为女婿哩。<span class="科">旦</span>他是不知。</p>
        
        <p class="曲"><span class="牌">骂玉郎</span>说知他我国王位下无了尊爱。<span class="夹白"><span class="科">太</span>公主是他尊爱。<span class="科">旦</span>禁声。</span>蚤有了驸马养下了婴孩。<span class="夹白"><span class="科">太</span>公主还嫩嫩的。<span class="科">旦</span></span>便做你看不出也三十外。<span class="夹白"><span class="科">太</span>驸马在那里。<span class="科">旦</span></span>去南柯选将材。来来来。那时节替你担利害。</p>
        
        <p class="白"><span class="科">太</span>管驸马来不来。公主会了俺的人。插了俺的花。难道不容我做夫妻一夜儿。</p>
        
        <p class="曲"><span class="牌">哭皇天</span><span class="科">旦</span>呀呀呀。这风魔也似九伯使材。沙恶茶白赖。<span class="夹白">宫娥。问他那里会他的人。插了他的花。<span class="科">太</span>前日宝檀丝翠翦罗。都是俺送你公主插戴的。你接下了约我来。<span class="科">旦恼介</span>哎哟。原来到为此贼所算了。宫娥。快取花来碎了。撒下城去。<span class="科">旦碎花介</span></span>哎。原来土查儿生扭做檀郎卖。女丝萝到被你臭缠歪。小觑我玉叶金枝胡揣。<span class="夹白"><span class="科">掷花着太恼介</span>你俺一般金枝玉叶。作践我的花。气死俺也。一枝冷箭去吓死花娘。<span class="科">射介</span>公主看箭。<span class="科">箭响介旦作袖闪半跌介</span></span>哎也。扑琅生射中了八宝攒盔金凤钗。险些儿翎拴了凤髻钩挂住莲腮。</p>
        
        <p class="白"><span class="科">内鼓响介太慌问虚下介内呼</span>驸马兵到。<span class="科">卒报旦介</span>贼兵纷纷解散。鼓声振天。驸马救兵到也。<span class="科">旦喜介</span></p>
        
        <p class="曲"><span class="牌">赚尾</span>纷纷蚁队重围解。冉冉尘飞杀气开。驸马征西大元帅。马践征埃。花攒战铠。<span class="夹白">我呵。</span>城台上助鼓三冬与他大喝采。</p>
        
        <p class="白"><span class="科">下生领众上</span>将军不战他人地。杀伐虚悲公主亲。<span class="科">太子众上介生</span>檀萝小贼。何不蚤降。<span class="科">太</span>俺乃檀萝四太子。才与公主打话片时。你便吃醋怎的。<span class="科">战介生问介</span>他是蚁阵。我三军飞舞作老鹳阵。方可破他。<span class="科">再战太败走介旦众上</span>谢天谢地。驸马得胜而回。众三军开城迎接。<span class="科">见介生</span>好不吓杀我也。<span class="科">旦</span>真个吓死人也。</p>
        
        <p class="曲"><span class="牌">乌夜啼</span>奴本是怯生生病容娇态。蚤战兢兢破胆惊骸。怎虞姬独困在楚心垓。为莺莺把定了河桥外。射中金钗。吓破莲腮。咱瞭高台是做望夫台。他连环砦打烟花砦。争些儿一时半刻。五裂三开。</p>
        
        <p class="白"><span class="科">生</span>三军城外犒赏。酒来。与公主压惊。<span class="科">旦</span>瑶台新破。不可久居。星夜起程。往南柯郡去。</p>
        
        <p class="曲"><span class="牌">尾煞</span>卧番羊拜告了辕门宰。听金鼓喧传拜将台。多少笙歌接至珠帘外。不是你亲身自来。红云阵摆。险些儿把这座小瑶台做乐昌家镜儿摔。</p>
        
        <p class="落诗">脚揣鸳鸯阵。<br />头顶凤凰盔。<br />马敲金镫响。<br />人唱凯歌回。</p>
        
        <h2 id=ch30 class="chapter"><span class="出题">第三十出　帅北</span></h2>
        
        <p class="曲"><span class="牌">六么令</span><span class="科">贼太众上</span>檀萝饥渴。出山来觅食为活。藤编铁甲树兵戈。穿东涧抢南柯。壍江城壍的住江儿么。</p>
        
        <p class="白">把都们。好了好了。俺檀萝太子去抢瑶台城。着咱这一枝径抢壍江城。望南柯征进。前面便是。快抢上去。</p>
        
        <p class="曲"><span class="牌">前腔</span><span class="科">守城军上</span>南来烽火。一星星报去南柯府。堂中备御计如何。<span class="夹白">呀。</span>那前来的是檀萝。壍江楼那位将军坐。</p>
        
        <p class="白">俺们是把守这壍江城小军。兄弟。檀萝来得这般紧急。还不见守御官来。俺们只得上城巡警。</p>
        
        <p class="曲"><span class="牌">前腔</span><span class="科">扮周弁领众上</span>一番兵火。一些些唤做檀萝。俺兵半万出南柯。走饥渴转林坡。壍江城有得酒儿嗑。<span class="夹白"><span class="科">守城军接介周</span>盼的这座城到了。<span class="科">众</span></span>壍江城要得酒儿嗑。</p>
        
        <p class="白"><span class="科">周</span>渴了渴了。<span class="科">众</span>是渴了。爷。<span class="科">周</span>叫守城军。司农爷运的犒赏酒可到哩。<span class="科">守军应介</span>到了。但一名军一个泥头酒。五千军五千个泥头。大河清。小河清。配着南京真正一寸三分高堆花老烧酒。禀爷起用那一号。<span class="科">周</span>便取一半水酒一半烧酒。取名水火既济。都堆上这城门首来。<span class="科">众军取酒上介</span>算泥头。一百一百又一百。二三而五五个百。五个五百两个百。两个五百五个百。<span class="科">周</span>五千个酒勾了。尽着吃。泥头都丢在战场上去。众军吃水酒。俺吃烧酒。不论量。以渴止为度。<span class="科">众作饮介</span>渴哩渴哩。<span class="科">去泥头介周</span>俺从来好酒。则因府主相拘。怕官箴有玷。这才是俺显量时节也。<span class="科">饮酒众醉介内鼓介</span>报报。檀萝贼到城下了。<span class="科">周</span>由他。且饮酒。<span class="科">内急鼓介</span>报报报。檀萝贼先锋挑战。<span class="科">周作恼介</span>这贼好无礼。酒刚吃到一半。则管冲席。众军。乘酒兴杀出城去。<span class="科">众应介</span>脸从醉后如关将。酒尚温时斩华雄。<span class="科">下贼唱介前上</span>把都们抢进壍江去。<span class="科">周领众上</span>来者莫非檀萝贼乎。<span class="科">战介周众作醉不敌贼赶下介周急上</span>众军。再取一大觥烧酒来。战的渴也。<span class="科">众取酒上饮介贼上</span>那边厢好不香的烧酒哩。抢上去。<span class="科">又战周众又败介周独身上</span>哎也。贼好无礼。便认输了这一阵。天气炎热。日势已晚。且卸下征袍。月下单骑回去也。<span class="科">下贼上</span>好好好。趁这番抢入南柯去。<span class="科">跌介</span>哎也。为甚跌了也。则见酒气薰天。流涎满地。呀。原来城门首堆着几千个泥头塞路也。<span class="科">作看天介</span>看此天气。必要下雨涨江。妨俺归路。俺们且搬了这几个余酒。唱个得胜歌回去也。</p>
        
        <p class="曲"><span class="牌">前腔</span>旗旛摇播。拥回军擂鼓筛锣。殽山酒海笑呵呵。哩啰嗹哩嗹啰。抢南柯得胜回齐声贺。</p>
        
        <p class="落诗">南柯败损数千军。<br />賸得泥头扑鼻醺。<br />遇饮酒时须饮酒。<br />得饶人处且饶人。</p>
        
        <h2 id=ch31 class="chapter"><span class="出题">第三十一出　系帅</span></h2>
        
        <p class="曲"><span class="牌">三台令</span><span class="科">生引众上</span>长年坐策兵机。这几日有些狐疑。檀萝欲翦快如飞。怎不见捷旌旗。</p>
        
        <p class="诗"><span class="牌">集唐</span><br />才到城门打鼓声。武陵一曲想南征。<br />谁知一夜秦楼客。白发新添四五茎。</p>
        
        <p class="白">俺淳于棼久镇南柯。威名颇重。近乃公主避暑瑶台。宰解檀萝之困。只愁壍江一带。别遣周弁救援。颙伺捷音。蚤已分付司农。整排筵宴十里长亭。与周弁接喜。可蚤到也。</p>
        
        <p class="曲"><span class="牌">前腔</span><span class="科">田上</span>太平筵上花枝。酒旗风偃征旗。喜气欲淋漓。这胜算兵家怎拟。</p>
        
        <p class="白"><span class="科">见介田</span>妙算老堂翁。<span class="科">生</span>协赞有司农。<span class="科">田</span>准备花前酒。<span class="科">生</span>来听塞上风。司农。战期已数日了。还不见捷报。俺心下忧疑。<span class="科">田</span>一来国主洪福。二来府主威光。三来司宪英勇。定然得胜而回。<span class="科">报上</span>江山看是壍。草木怕成兵。报报报。周将军单马回城来了。<span class="科">生</span>司宪先回。多应得胜。叫乐工们响动。<span class="科">内鼓吹介</span></p>
        
        <p class="曲"><span class="牌">北醉花阴</span><span class="科">周弁辐巾白袍带剑走马上</span>俺这里匹马单鞭怕提起即渐的一家儿。这里头直上滚尘飞。一边厢擂鼓扬旗。那唱贺的欢天地。<span class="夹白"><span class="科">望介</span>原来是太老先生与司农寮长。置酒在长亭之上。咳。</span>他则道俺敲镫凯歌回。曲恭恭来压喜。<span class="科">见介</span></p>
        
        <p class="白">请了。<span class="科">生</span>呀。周司宪得胜回来。俺同寮们安排喜酒。<span class="科">周</span>好了。好了。快讨酒来。</p>
        
        <p class="曲"><span class="牌">南画眉序</span><span class="科">生</span>花柳散金杯。一片惊心在眼儿里。<span class="夹白">当初去有黄金锁子甲。</span>怎全身赤体。卸甲投盔。睹形模事体堪疑。得胜了怎单骑而至。<span class="夹白"><span class="科">田</span>不瞒堂尊大人说。周司宪此来。真个可疑。<span class="科">合</span></span>怎的意头儿没张致。还责取后来消息。</p>
        
        <p class="曲"><span class="牌">北喜迁莺</span><span class="科">周</span>为甚俺裸肩扬臂。热天头助喊扬威。颓也么颓。没个儿帮闲取势。激的俺赤甲山前被虏围。<span class="夹白"><span class="科">生</span>呀。被围了怎的出得来。<span class="科">周</span></span>冲围退。不是俺使些精细。险些儿头利无归。</p>
        
        <p class="白">快讨酒来。<span class="科">生</span>这等是兵败了。还说酒哩。且问你。</p>
        
        <p class="曲"><span class="牌">南画眉序</span>当日摆兵齐。半万个选锋尽跟你。一个个鎗来会躲。箭去能挥。<span class="夹白">如何通不见一个回来。</span>你一家儿人马平安。那些儿何方使费。<span class="科">合</span>怎的意头儿没张致。还责取后来消息。</p>
        
        <p class="白"><span class="科">周</span>那五千个人去时。俺是见他来。</p>
        
        <p class="曲"><span class="牌">北出队子</span>给千兵果然编配。点兵单个个齐。<span class="夹白"><span class="科">生</span>战场上可有呢。<span class="科">周</span>战时还有。战了后。俺通不知那里去了。<span class="科">田</span>司宪公。敢是尽被檀萝杀了。<span class="科">周</span>这也难道。<span class="科">生</span>则问他半万个人头。<span class="科">周</span></span>刬单鞭投至一身亏。甚半万个人头要俺赔。<span class="夹白">呀。</span>你便是半万个泥头俺也赔不起。</p>
        
        <p class="白"><span class="科">生</span>我说人头。他说泥头。是怎的。通不听他。只以军法从事。先斩后奏了。<span class="科">周</span>谁敢无礼。<span class="科">生恼介</span>败军之将。还敢崛强。</p>
        
        <p class="曲"><span class="牌">南滴溜子</span>败军的。败军的。全生误国。论军法。论军法。难容恕你。叫正典刑是理。诸人听指挥。将他捆执。量决一刀做个旁州之例。<span class="科">众持刀绑周不伏介</span></p>
        
        <p class="曲"><span class="牌">北刮地风</span><span class="夹白"><span class="科">周</span>呀。</span>忽地波怒吽吽坏脸皮。那些儿刘备张飞。大槐安国内君王婿。谁不知倚势施为。便做着你正堂尊贵。俺可也不性命低微。<span class="夹白"><span class="科">生</span>快取首级哩。<span class="科">周笑介</span></span>俺怎生般透贼围。挣得这首级归。你刬口儿闲胡戏。你便申军法俺怎遵依。斩字儿你可也再休题。</p>
        
        <p class="白"><span class="科">生</span>俺是掌印官。施行你不得。叫刽子手一齐向前绑了。<span class="科">田</span>禀堂尊。此事未可造次。</p>
        
        <p class="曲"><span class="牌">南滴滴金</span><span class="科">田</span>念周郎至友同乡籍。地括里相逢忒遭际。横枝儿住札南柯地。是堂尊荐及。荐及他为元帅。他平生也为人今怎的堪详细。便消停到底争迟疾。</p>
        
        <p class="白"><span class="科">生</span>依说便再问他。周弁。你因何犯此失机之罪。<span class="科">周</span>非关小将之事。也非关五千个军人之事。都是你堂尊半万个泥头酒。诸人走渴之时。一鼓而醉。忽报檀萝索战。一个个手亸脚软。只小将一个。酒量颇高。向前迎战。独力难加。只得弃甲丢鎗。乘夜而走。你不信。有诗为证。暑往寒来春复秋。夕阳西下水东流。将军战马今何在。野草闲花满地愁。这都是你半万个泥头酒之过也。</p>
        
        <p class="曲"><span class="牌">北四门子</span>千不合。万不合。伊把半万个泥头兑。烧不是。水不是。蒙汗药酦的醅。却怎生软兀刺烧葱腿难跳踢。急麻查扶泥臂刀怎提。<span class="夹白"><span class="科">生</span>这等怎生战的来。<span class="科">周</span>还说战哩。<span class="科">生</span>这等则怕檀萝军杀过壍江城这边来了。<span class="科">周</span>这到不要慌。俺留下一计。正待抢杀进城。被俺将酒泥头尽数丢在战场之上。把他战马一个个都绊倒了。不曾抢的城来。此又半万个泥头酒之功也。</span>那酒瓶儿似山泥头似堆。党沙场滑喇乂酬退了贼。你记他一功赎他一罪。道的个君当恕人之醉。</p>
        
        <p class="白"><span class="科">生</span>周弁。你去时俺怎生说来。酒要少吃。事要多知。你都不在意。一定要正军法。<span class="科">周</span>哎。从古来谁不饮酒。天若不爱酒。天应无酒星。地若不爱酒。地应无酒泉。天地都爱酒。俺饮酒是兵权。汉樊哙三国周公瑾关云长都也贪杯。希罕于俺一人乎。</p>
        
        <p class="曲"><span class="牌">南鲍老催</span><span class="科">生</span>你攀今比昔。那樊将军他殢酒把鸿门碎。关大王面赤非干醉。比周瑜饮醇醪量难及。<span class="夹白">也罢。俺念你一是同乡。二是同寮。停了军法。且把你牢固监候。奏请定夺。</span>把你贪杯子反的头权寄。上丹青于禁身牢系。忙奏请随宽急。</p>
        
        <p class="白"><span class="科">生</span>兵快们。拿周弁监了。<span class="科">众绑周不伏介</span></p>
        
        <p class="曲"><span class="牌">北水仙子</span><span class="科">周</span>呀呀呀放你的呸。<span class="夹白"><span class="科">生恼介</span>拿也。<span class="科">周取剑舞介</span></span>拿拿拿拿的俺怒气冲天舞剑晖。<span class="夹白"><span class="科">生</span>住了。你道俺拿不的你么。挂起令旨旗牌来。<span class="科">挂起旗牌介田</span>司宪公。酒放醒些。抬眼哩。<span class="科">周看作怕背介</span></span>他他他他叫俺挣着迷奚。<span class="科">抹眼介</span>我我我打些儿抹昧。<span class="科">回斜看介</span>可可可可怎生挂起了老君王令旨旗。你你你你敢有甚么密切钦依。<span class="夹白"><span class="科">众</span>周司宪。挂了令旨。不跪是何道理。<span class="科">周反手介</span></span>火火火火的俺阃外将军向阃内归。少少少少不的拖番硬腿随朝跪。<span class="夹白"><span class="科">跪介生</span>周司宪可伏绑了。<span class="科">周</span>周弁不是伏别人。</span>这这这这是俺为臣子识高低。</p>
        
        <p class="白"><span class="科">生</span>这等送你收监去。<span class="科">行介</span></p>
        
        <p class="曲"><span class="牌">南双声子</span>前日里。前日里。曾劝你酒休吃。全不记。全不记。鬼弄送胡支对。输到底。输到底。倒了嘴。倒了嘴。看君王发落。权时监里。</p>
        
        <p class="白"><span class="科">丑上</span>司狱官接爷。<span class="科">生</span>周司宪败军。暂请此中宽坐数日。<span class="科">周恼介</span>咳。周弁何等英雄。今日到此。</p>
        
        <p class="曲"><span class="牌">北尾</span>俺透重围透不出这牢墙内。<span class="夹白">背膊上好不疼也。好歹和俺瞧一瞧哩。<span class="科">众看笑介</span>一个酒刺儿大红疙瘩。<span class="科">周</span>罢了罢了。</span>敢气的俺周亚夫疽生背。<span class="夹白">俺气死不怨别的。则怨着半万个酒堆儿也。</span>悔不当初。悔不当初枕着个破泥头做一个醉卧沙场征战鬼。<span class="科">下</span></p>
        
        <p class="落诗">三军斩首为贪杯。<br />一面权收寄剑才。<br />今朝酒醒知寒色。<br />悔不当初奏凯回。</p>
        
        <h2 id=ch32 class="chapter"><span class="出题">第三十二出　朝议</span></h2>
        
        <p class="曲"><span class="牌">小蓬莱</span><span class="科">王引众上</span>世界于今几变。精灵自古如常。槐国为王。柯庭遣将。近事堪惆怅。</p>
        
        <p class="诗"><span class="牌">集唐</span><br />隋朝杨柳映堤稀。台殿云凉秋色微。<br />闻道王师有转战。黄龙戍卒几时归。</p>
        
        <p class="白">寡人槐安大国。素与檀萝小仇。近乃公主困围。侥幸驸马救解。别遣周弁。往援壍江。捷书未见飞传。右相必知消息。</p>
        
        <p class="曲"><span class="牌">前腔</span><span class="科">右相持表文上</span>俨尔尊为右相。居然翼戴君王。<span class="夹白">咳。</span>立下朝纲。坏了边防。奏到星忙上。</p>
        
        <p class="白">吾为右相。每念南柯重地。驸马王亲在郡二十余年。威权太盛。常愁他根深不翦。尾大难摇。偶值公主困围。壍江失事。得他威名少损。此亦不幸中之幸也。星夜驸马奏来。请正将军周弁之罪。俺将表文带进。相机而行。<span class="科">见介</span>臣右相段功见。<span class="科">王</span>右相外来。颇知檀萝用兵胜算乎。<span class="科">右</span>驸马飞传表文。臣谨奏上。</p>
        
        <p class="曲"><span class="牌">琐窗郎</span><span class="科">右</span>念臣棼诚恐诚惶。壍江城遭寇与拦当。<span class="夹白"><span class="科">王</span>有周弁领兵去。<span class="科">右</span></span>谁料三军出境。止得一将还乡。<span class="夹白"><span class="科">王</span>这等大败了。<span class="科">右</span></span>臣棼肺腑理难欺诳。望我王将臣削职随钦降。还议罪周弁将。</p>
        
        <p class="白"><span class="科">王</span>论我国家气势。得时而羽翼能飞。失水则蛟龙可制。琐琐檀萝。遭其挫败。咳。驸马好不老成也。</p>
        
        <p class="曲"><span class="牌">前腔</span>倚南柯锁钥疆场。那檀萝多大势难当。怎提兵数万。战死残伤。这风声外敌把吾轻相。<span class="夹白">可恼可恼。</span>驸马在中军帐。怎用的周弁将。</p>
        
        <p class="曲"><span class="牌">前腔</span><span class="科">右</span>论边机失误非常。则二十年为驸马也星霜。<span class="夹白"><span class="科">王</span>正是。俺也念驸马在边年久。加以公主屡请还朝。止为南柯太守难得其人。因此暂止。<span class="科">右</span>驸马取回。还有田子华在彼。</span>看田生知略。可代淳郎。堪取回公主到京调养。<span class="夹白"><span class="科">王</span>春秋丧师。责在大夫。今日驸马之过也。<span class="科">右</span></span>妨亲碍贵宜包奖。权坐罪周弁将。</p>
        
        <p class="白"><span class="科">王</span>这等周弁失机应斩。<span class="科">右</span>周弁乃驸马至交。两次荐举。斩周弁恐伤驸马之心。不如免死。立功赎罪。<span class="科">王</span>依奏。</p>
        
        <p class="落诗">周弁免死且饶他。<br />接管南柯田子华。<br />公主惊伤同驸马。<br />即时钦取到京华。</p>
        
        <h2 id=ch33 class="chapter"><span class="出题">第三十三出　召还</span></h2>
        
        <p class="曲"><span class="牌">意迟迟</span><span class="科">贴扶病旦上</span>一自瑶台耽怕恐。愁绝多娇种。泪湿枕痕红。秋槐落叶时惊梦。<span class="科">贴</span>倚妆台掠鬓玉梳慵。盼宫闺不断眉山耸。</p>
        
        <p class="诵"><span class="牌">古调笑</span><span class="科">旦</span>魂去。魂去。梦到瑶台秋意。醒来依旧南柯。折抹娇多病多。多病。多病。富贵丛中薄命。</p>
        
        <p class="白">自家生成弱体。加以围困惊伤。又听周弁败兵。驸马惶愧。奴家一发伤心。曾惊几度启请回朝。图见父王母亲。一来奴家得以养息。二来驸马久在南柯。威名太重。朝臣岂无妒忌之心。待俺归去。替他牢固根基。三来替儿女完成恩荫之事。未知令旨蚤晚何如。</p>
        
        <p class="曲"><span class="牌">步蟾宫</span><span class="科">生上</span>一片愁云低画栋。挂暮雨珠帘微动。倚雕栏和泪折残红。消受得玉人情重。</p>
        
        <p class="白"><span class="科">见介</span>公主贵体若何。<span class="科">旦</span>多分是不好了。且问驸马来此多年。<span class="科">生</span>整整二十年了。<span class="科">旦叹介</span>淳郎夫。听奴一言。奴家生长王宫。不想有你姻缘。成其匹配。俺助你南柯政事。颇有威名。近日檀萝败兵。你威名顿损。兼之廿年太守。不可再留。俺死为你先驱蝼蚁耳。<span class="科">泣介内作树声清亮生问介</span>此声何也。<span class="科">儿上介</span>禀爹娘。是槐树作声。<span class="科">旦笑介</span>驸马。这树音清亮可喜。<span class="科">生</span>难得公主这一喜。<span class="科">旦</span>你不知此中槐树。号为声音。本我国中但有拜相者。此树即吐清音。看此佳兆。驸马蚤晚入为丞相矣。则恐我去之后。你千难万难那。</p>
        
        <p class="曲"><span class="牌">集贤宾</span><span class="科">旦</span>论人生到头难悔恐。寻常儿女情钟。有恩爱的夫妻情事冗。<span class="夹白">奴家并不曾亏了驸马。则我去之后。驸马不得再娶呵。</span>累你影凄凄被冷房空。<span class="夹白">淳于郎。你回朝去不比以前了。</span>看人情自懂。俺死后百凡尊重。<span class="科">合</span>心疼痛。只愿的凤楼人永。</p>
        
        <p class="曲"><span class="牌">前腔</span><span class="科">生泣介</span>公主呵。听一声声惨然词未终。对杜宇啼红。你去后俺甘心受唧哝。则这些儿女难同。公主呵。你的恩深爱重。二十载南柯护从。<span class="科">合前</span></p>
        
        <p class="曲"><span class="牌">猫儿坠</span><span class="科">旦泣介</span>如寒似热。消尽了脸霞红。那宫女开函俺奏几封。蚤些儿飞入大槐宫。<span class="科">生拜介</span>天公。前程紧处。略放轻松。</p>
        
        <p class="白"><span class="科">旦</span>病到此际。也则索罢了。<span class="科">生</span>怎说这话。</p>
        
        <p class="曲"><span class="牌">前腔</span><span class="科">生</span>香肌弱体。须护好帘栊。裙带留仙怕倚风。把异香烧取明月中。<span class="科">旦</span>惺忪。断魂一缕。分付乘龙。</p>
        
        <p class="白"><span class="科">儿上</span>报报报。令旨到。爹爹。娘病了。怎生接旨。<span class="科">生</span>儿子扶着母亲拜便了。<span class="科">紫读诏介</span>令旨已到。跪听宣读。大槐国王令旨。公主瑶芳同驸马淳于棼南柯功高岁久。钦取回朝。进居左丞相之职。其南柯郡事。着司农田子华代之。钦哉。谢恩。<span class="科">众呼千岁起介旦</span>恭喜驸马。拜相当朝。槐树清音。果成佳兆。<span class="科">生</span>多谢公主抬举。<span class="科">紫叩头介生</span>周弁作何处置。<span class="科">紫</span>有旨了。驸马分上。免死立功。<span class="科">生</span>天恩浩大哩。且请皇华馆筵宴。<span class="科">紫</span>诏许王人会。恩催上相归。<span class="科">下生</span>公主。我在此多年。一朝离去。应有数日周详善后之事。待着孩儿送你先行。到朝门之外。候俺一齐朝见。<span class="科">旦</span>正是。则这二十年南柯郡舍。一旦抛离。好感伤人也。<span class="科">生</span>人生如传舍。何况官衙。则你将息贵体。孩儿看酒。<span class="科">酒上介</span></p>
        
        <p class="曲"><span class="牌">皂莺儿</span><span class="科">生</span>杯酒散愁容。病宫在小桂丛。我儿呵。你长途细把亲娘奉。调和进供。温凉酌中。你乌纱绰鬓非无用。<span class="科">末</span>承爹厚命。丁宁在胸。奉娘前进。寒温必躬。管平安遇有人传送。<span class="科">合</span>靠苍穹。一家美满。排备御筵红。</p>
        
        <p class="白"><span class="科">贴报介</span>启公主驸马。外间官属百姓等闻的公主回朝。都在府门外求见。<span class="科">旦</span>宫婢。你说公主分付。生受你南柯百姓二十年。今日公主扶病而回。则除是来生补报了。<span class="科">内哭介生</span>叫不要感伤了公主。看轿来。</p>
        
        <p class="落诗">金枝玉叶病委蕤。<br />廿载南柯寄一枝。<br />不是大家随子去。<br />争看贵主入宫时。</p>
        
        <h2 id=ch34 class="chapter"><span class="出题">第三十四出　卧辙</span></h2>
        
        <p class="曲"><span class="牌">浪淘沙</span><span class="科">老录事上</span>狗命带酸寒。不做高官。白头纱帽保平安。职掌批行和带管。有的钱钻。</p>
        
        <p class="白">自家南柯府录事官便是。南柯府堂风水。单好出些老官。你不信。驸马爷二十年。田司农二十年。俺录事也二十余年。来时油光嘴脸。如今胡子皓白了。天恩钦取公主驸马还朝。三日前公主起行。驸马将府事交盘与田司农。今日起程。司农爷长城饯别。蚤分付了。驸马爷来时是太守。今回朝去是个左丞相了。车路欠平。着人堆沙。填起一隄。约有三十里长。两头结彩为门。题着四个大字。新筑沙堤。好些小百姓来看也。</p>
        
        <p class="曲"><span class="牌">前腔</span><span class="科">扮父老持奏上</span>少壮老平安。一郡清官。贤哉太守被征还。百姓保留天又远。要打通关。</p>
        
        <p class="白"><span class="科">见丑跪介</span>参军爷。小的们有下情。<span class="科">丑</span>甚么事。<span class="科">父老</span>淳于爷管府事二十年。百姓家安户乐。海阔春深。一旦钦取回朝。百姓怎生舍得。<span class="科">丑</span>这不干俺事。<span class="科">父老</span>众父老商量。尽南柯府城士民男妇。签名上本。保留淳于爷再住十年。京师窎远。敢央及参军爷。拨下快马十数匹。一日一夜三百里。飞将本去。万一令旨着驸马爷中路而转。重镇南柯。但凭百姓们亲赍。恐不济事了。<span class="科">丑惊介</span>你们要留太爷。怕上本迟了。央俺拨快马十数疋。一日一夜飞将本去。万一令旨着驸马爷中路而转。重镇南柯。罢了。列位父老哥免照顾。<span class="科">父老泣介</span>参军爷不准。央田爷去。<span class="科">丑</span>央田爷么。你去你去。<span class="科">众起介丑</span>回来讲与你听。便是田爷知南柯府事了。不好意思得。<span class="科">父老</span>原来新太爷就是田爷。不便央他了。还是百姓们蚁行而去罢。<span class="科">丑</span>着了。田爷将到。<span class="科">众避介</span></p>
        
        <p class="曲"><span class="牌">一落索</span><span class="科">田上</span>廿载府堂签判。奉旨超阶正转。长亭相送旧堂还。<span class="夹白">呀。</span>塞路的人千万。</p>
        
        <p class="白"><span class="科">丑参见介</span>禀老大人。酒筵齐备。<span class="科">田</span>红尘拥路。想都是送太爷的么。好百姓。好百姓。<span class="科">丑</span>鼓吹声喧。太爷早到。<span class="科">田丑走接介</span></p>
        
        <p class="曲"><span class="牌">懒画眉</span><span class="科">生引众上</span>一鞭行色晓云残。五马归朝百姓看。<span class="夹白"><span class="科">内作喊哭介</span>俺的太爷呵。<span class="科">生</span>拥路者数千人。因何如此。<span class="科">丑</span>都是攀留太爷的。<span class="科">生</span></span>原来是衔恩赤子要追攀。俺有何功德沾名宦。<span class="夹白">知道了。是百姓们厚意。</span>他替俺点缀春风好面颜。</p>
        
        <p class="白"><span class="科">田跪接介</span>司农田子华迎接公相。<span class="科">生</span>司农请起。下车相揖。<span class="科">下介揖介生</span>司农。这条官路几时修好了。呀。彩门金字。新筑沙堤。<span class="科">田</span>是新筑沙堤宰相行。<span class="科">生笑介</span>愿与足下同之。<span class="科">同行介</span></p>
        
        <p class="曲"><span class="牌">前腔</span><span class="科">生</span>俺承恩初入五云端。<span class="科">田</span>这新筑沙堤宰相还。<span class="科">生</span>重重树色隐隐銮。<span class="夹白"><span class="科">田</span>前面长亭了。下官备有一杯酒。</span>便停骖只觉的长亭短。<span class="科">生</span>恰正是取次新官对旧官。</p>
        
        <p class="白"><span class="科">做到介田参见介生</span>蚤问别过了周司宪。便到贵衙。未得相见。借此官亭之便。拜谢司农。<span class="科">田</span>不敢。<span class="科">拜介生</span>廿载劳君作股肱。<span class="科">田</span>堂尊恩德重难胜。<span class="科">生</span>公私去后烦遮盖。<span class="科">田</span>还望提携接后程。<span class="科">丑参见介</span>录事官叩头。<span class="科">生</span>起来。二十年的参军清苦。俺去后司农好看觑他。<span class="科">丑叩头谢介田</span>看酒。<span class="科">吏持酒上</span>竹映司农酒。花催上相车。酒到。</p>
        
        <p class="曲"><span class="牌">山花子</span><span class="科">田送酒介</span>喜南柯一郡棠阴满。公归故国槐安。二十载家宁户安。到今朝行满功完。<span class="夹白"><span class="科">生</span>印务俱已交盘了。</span>看黄金印文边角全。文书查交仓库盘。筵席上金杯满前离恨端。<span class="科">合</span>归去朝廷。跨凤骖鸾。</p>
        
        <p class="曲"><span class="牌">前腔</span><span class="科">生</span>俺旧黄堂政事新人管。有一言听俺同官。休看得一官等闲。也须知百姓艰难。<span class="科">田</span>喜明公教条金石刊。下官遵承无别端。二十载故人依依离别颜。<span class="科">合前生</span></p>
        
        <p class="白">公主久行。本爵难以羁迟。告辞了。<span class="科">生起行介</span></p>
        
        <p class="曲"><span class="牌">大和佛</span><span class="科">众父老上</span>脑项香盆天也么天。天留住俺恩官。<span class="夹白"><span class="科">跪泣介</span>老爷呵。</span>你暂留几日。待俺借寇长安。舍的便抛残。<span class="夹白"><span class="科">生泣介</span>父老呵。难道我舍的。</span>朝廷怎敢违钦限。俺二十年在此。教我好不回还。<span class="科">父老</span>俺男女们思量。二十载恩无算。怎下的去心离眼。<span class="夹白"><span class="科">泣攀卧介</span>老爷呵。</span>俺只得倒卧车前泪斓斑手攀阑。</p>
        
        <p class="白"><span class="科">生</span>少不的去了。起来起来。<span class="科">行介</span></p>
        
        <p class="曲"><span class="牌">舞霓裳</span><span class="科">众</span>众父老拥住骏雕鞍。众男女拽住绣罗襕。<span class="科">生泣介</span>车衣带断情难断。这样好民风留着与后贤看。司农呵。为俺把苍生垂盼。<span class="科">众泣介</span>留不得。只蚤晚生祠中跪祝赞。</p>
        
        <p class="白"><span class="科">生</span>父老。我去也。</p>
        
        <p class="曲"><span class="牌">红绣鞋</span>扶轮满路。遮拦。遮拦。东风回首泪弹。泪弹。长亭外。画桥湾。齐叩首。捧慈颜。贤太守锦衣还。</p>
        
        <p class="白"><span class="科">生</span>众父老子弟们。请回了。<span class="科">众</span>百里内都是南柯百姓送行。<span class="科">生</span>生受了。</p>
        
        <p class="曲"><span class="牌">尾声</span><span class="科">众</span>官民感动去留难。<span class="科">生</span>二十年消受你百姓家茶饭。则愿的你雨顺风调我长在眼。</p>
        
        <p class="白"><span class="科">下父老吊场</span>好老爷。好老爷。俺们一面拜见田爷。一面保留驸马爷。还是驸马爷管的百姓稳。俺们权坐一坐。每都派一名赴京。<span class="科">做派数内响道介丑上</span>天有不测风云。人有无常祸福。呀。你们父老还在这里。<span class="科">众</span>老爷。还待赶送一程。<span class="科">丑</span>你们都不知。太爷行到五十里之程。前路飞报。公主不幸了。<span class="科">众</span>怎么说。<span class="科">丑</span>公主薨了。<span class="科">众哭介</span>怎么好。天也。当真么。<span class="科">丑</span>不真哩。田爷分付俺回来。取白绫素绢檀香去行礼。还说不真。<span class="科">众</span>这等。驸马爷不能勾回郡了。打听是真。俺们合众进香去。</p>
        
        <p class="落诗">贤哉太守有遗恩。<br />去郡伤哉好郡君。<br />自是感恩穷百姓。<br />千年泪眼不生尘。</p>
        
        <h2 id=ch35 class="chapter"><span class="出题">第三十五出　芳陨</span></h2>
        
        <p class="曲"><span class="牌">绕红楼</span><span class="科">老旦引宫娥上</span>生长金枝岁月深。南柯上结子成阴。怕病损红妆。归迟紫禁。槐殿暗伤心。</p>
        
        <p class="诵"><span class="牌">清平乐</span>玉阶秋草。绿遍长秋道。礓石宫前红泪悄。人在楼台暗老。　　淑女南柯。病损多娇娇若何。极目倚门无奈。休遮小扇红罗。</p>
        
        <p class="白">老身贵处深宫。自闻女孩儿瑶台惊战。日夕忧惶。喜的千岁有旨。取他夫妇还朝。昨日报来。公主带病。先行数日。知他路上如何。老身好不挂怀也。<span class="科">泣介旦扮女官走上</span>青鸟能传喜。慈鸟怎报凶。启娘娘。宫娥今日掌门。听的宫门外人说。公主病重。千岁与大小近侍哭泣喧天。不知怎的。<span class="科">老惊介</span>这等怎了也。<span class="科">泣介内响道介王引内使上</span></p>
        
        <p class="曲"><span class="牌">哭相思</span>钦取太迟临。问天天。你断送我女孩儿忒甚。</p>
        
        <p class="白"><span class="科">见介</span>梓童梓童。淳于家的主儿不幸了。<span class="科">老</span>怎么说。<span class="科">王</span>公主先行数日。离南柯卒于皇华公馆。<span class="科">老哭介</span>俺的儿呵。<span class="科">闷倒宫娥扶醒介王</span>你且休为死伤生也。</p>
        
        <p class="曲"><span class="牌">红衲袄</span><span class="科">老</span>俺几度护娇花一寸心。<span class="科">王</span>俺则道他美前程一片锦。<span class="科">老</span>止知他娇多好呢鸳鸯枕。<span class="科">王</span>也怪他病浅长依翡翠衾。<span class="科">老</span>当日个凤将雏。你巧笑禁。<span class="科">王</span>今日呵。掌离珠。我成气喑。<span class="科">老</span>天呵。俺曾写下了目连经卷也。谁知道佛也无灵被鬼侵。</p>
        
        <p class="曲"><span class="牌">前腔</span><span class="夹白"><span class="科">王</span>梓童呵。</span>俺则道他在凤箫楼不挂心。<span class="科">老</span>谁想他瑶台城生害了恁。<span class="科">王</span>又不是全无少女风先凛。<span class="科">老</span>可甚的为有姮娥月易沈。<span class="科">王</span>还记的饯双飞。俺御酒斟。<span class="科">老</span>谁想道洒归旌。把红泪饮。<span class="科">王</span>这是前生注定了今生也。则苦了他嫩女雏男我也怕哭临。</p>
        
        <p class="白"><span class="科">老</span>千岁只有这一女。凡丧葬礼仪。必须从厚。<span class="科">王</span>闻得公主灵车先到。俺与梓童素服哭于郊外。将半副鸾驾迎丧于修仪宫里。其谥赠一应礼节。着右相武成侯议之。</p>
        
        <p class="落诗">满拟南柯共百年。<br />谁知公主即生天。<br />国家礼节都从厚。<br />要得慈恩照九泉。</p>
        
        <h2 id=ch36 class="chapter"><span class="出题">第三十六出　还朝</span></h2>
        
        <p class="曲"><span class="牌">绕地游</span><span class="科">右相上</span>多人何用。一个为梁栋。<span class="夹白">咳。</span>道南柯乘龙骖凤。廿载恩深。一方权重。恰好是到头如梦。</p>
        
        <p class="白">节去蜂愁蝶不知。晓庭还绕折残枝。自缘今日人心别。未必花香一夜衰。俺看淳于驸马。依倚至亲。久据南柯。贪收人望。俺为国长虑。请旨召回。尊以左相之权。防其遥制之害。谁知事不可测。公主丧亡。国王国母郊迎其丧。举朝哭临三日。谥为顺义公主。礼节有加。昨奉旨议其葬地。只有龟山可葬。欲待奏知。听的驸马今日见朝。在此伺候。倘令旨着他面议葬地。亦未可知。道犹未了。驸马蚤到。<span class="科">生朝服执笏上</span></p>
        
        <p class="曲"><span class="牌">前腔</span>断弦难弄。蚤被秋风送。生打散玉楼么凤。<span class="科">顿足泣介</span>合郡悲啼。举朝哀痛。痛煞俺无门诉控。</p>
        
        <p class="白"><span class="科">见右介右</span>驸马。见朝日休啼哭。<span class="科">内响鼓生舞蹈拜介</span>前南柯郡太守今升左丞相驸马都尉臣淳于棼朝见叩头。千岁千岁千千岁。<span class="科">内</span>令旨到来。驸马新失公主。寡人不胜悲悼。已着尚膳监设宴后宫。其顺义公主葬地。可与右相武成侯朝门外酌议回奏。<span class="科">生叩头介</span>千岁千岁千千岁。<span class="科">起介</span>右相请了。<span class="科">右</span>驸马请了。<span class="科">生</span>久不到朝门之外了。昨日远劳迎接。缘未朝见。故此谢迟。<span class="科">右</span>不敢。<span class="科">生</span>请问公主葬地。择于何方。<span class="科">右</span>龟山一穴甚佳。<span class="科">生</span>龟山乃国家后门。何谓之吉。俺曾看见国东十里外蟠龙冈。气脉甚好。何不请葬此地。<span class="科">右</span>蟠龙冈是国家来脉。还是龟山。<span class="科">生</span>右相不知。点龟者恐伤其壳。<span class="科">右</span>驸马。便龙冈好。则枕龙鼻者也恐伤于唇。<span class="科">生</span>便是龟山。也要灵龟顾子。子在何方。<span class="科">右</span>便是龙冈。也要蟠龙戏珠。珠在那里。<span class="科">生</span>俺只要子孙旺相。<span class="科">右</span>驸马子女俱有门荫。何在龙山。<span class="科">生</span>右相怎说此话。生男定要为将相。生女兼须配王侯。少不的与国家咸休。此乃子孙万年之计。<span class="科">右背笑介</span>好一个万年之计。<span class="科">回介</span>这也罢了。只是龙冈星峰太高。怕有风蚁之患。<span class="科">生</span>右相于此道欠精了。虎踞龙蟠。不拘远近大小。蜂屯蚁聚。但取圆净低回。何怕风蚁。<span class="科">右笑介</span>驸马不怕蚁伤。再向丹墀回奏。<span class="科">右笑介</span>臣右相武成侯段功谨奏。</p>
        
        <p class="曲"><span class="牌">马蹄花</span>问祖寻宗。妙在龟山鼻穴中。<span class="夹白"><span class="科">内介</span>龟山有何好处。<span class="科">右</span></span>他有蛾眉对案。金诰生花。罗带临风。<span class="夹白"><span class="科">内介</span>龟山可似龙山。<span class="科">右</span></span>世人只知龙虎峰上更生峰。怎知道龟蛇洞里方成洞。肯教他玄武低藏。不做了蚁垤高封。</p>
        
        <p class="白"><span class="科">生奏介</span>驸马臣棼谨奏。</p>
        
        <p class="曲"><span class="牌">前腔</span>那龟山呵。拭泪搥胸。怎似蟠山气郁葱。蟠龙冈呵。他有三千粉黛。八百烟花。更那十二屏峰。鸣环动珮应雌雄。辞楼下殿交鸾凤。怎贪他不住的游龟。倒抛除了活动的真龙。</p>
        
        <p class="白"><span class="科">内介</span>令旨依驸马所奏。着武成侯择日。备仪仗羽葆鼓吹。赐葬顺义公主于蟠龙冈。叩头谢恩。<span class="科">生</span>千岁千岁千千岁。<span class="科">起介右</span>恭喜了。爱者是真龙。蟠龙冈十二分贵地哩。驸马可知周弁也疽背而死。其子护丧归国了。<span class="科">生哭介</span>伤哉故人。<span class="科">右</span>呀。朝房下有王亲酒到。<span class="科">众扮国公酒席上</span></p>
        
        <p class="曲"><span class="牌">卜算子</span>［⿰衤丸］袴插金貂。日近天颜笑。日边红杏倚云高。锦绣生成妙。</p>
        
        <p class="白"><span class="科">见介</span>驸马拜揖。<span class="科">生</span>列位老国公老王亲拜揖。<span class="科">众</span>右相国拜揖。<span class="科">右</span>不敢。<span class="科">众</span>驸马远归。愚亲们都在二十里之外迎接。今蚤到公主府上香。知驸马谢恩出朝。故此相候。<span class="科">生</span>多劳列位老国公老王亲。我淳于棼有何德能。<span class="科">众</span>二十年间。每劳驸马盛礼。时节难忘。今日拜相而回。某等权此公酒迎贺。<span class="科">酒介</span></p>
        
        <p class="曲"><span class="牌">八声甘州</span>闲身未老。喜乘龙拜相。驸马还朝。<span class="科">生</span>玉人何处。肠断暮云秋草。<span class="夹白"><span class="科">众</span>驸马公主同往南柯之时。老夫们都在荣饯。<span class="科">生</span>便是。</span>南柯去时有凤箫。北渚归来无鹊桥。<span class="科">泣介合</span>临鸾照。怕何郎粉泪淹消。</p>
        
        <p class="曲"><span class="牌">前腔</span><span class="科">生叹介</span>有谁看着红锦袍。叹凄然系玉。瘦损围腰。<span class="科">众</span>俺朝班戚畹。还让你人才一表。香风簇锦云汉高。夜月穿花宫漏遥。<span class="科">合前众</span></p>
        
        <p class="白">驸马。今有请书启知。一来恭贺驸马拜相之喜。二来解闷。三来洗尘。老夫忝为国公之长。先请驸马少叙。其余国戚王亲。以次轮请。便请右相国相陪。<span class="科">生</span>老国公王亲。可也多着。<span class="科">众</span>驸马天人也。人所尊敬。愿无弃嫌。<span class="科">生</span>领命了。权重股肱相。恩光肺腑亲。满朝相造请。何日不醺醺。<span class="科">下右相吊场</span>看驸马相待各位老国公王亲。气势盛矣。<span class="科">叹介</span>且自由他。冷眼观螃蟹。横行到几时。<span class="科">下</span></p>
        
        <h2 id=ch37 class="chapter"><span class="出题">第三十七出　粲诱</span></h2>
        
        <p class="曲"><span class="牌">忆秦娥前</span><span class="科">贴引宫女上</span>宫眉样。秋山淡翠闲凝望。闲凝望。秦楼梦断。凤笙罗帐。</p>
        
        <p class="诵"><span class="牌">唐多令</span>何处合成愁。人儿心上秋。大槐宫叶雨初收。唱道晚凉天气好。问谁上小琼楼。</p>
        
        <p class="白">自家郡主琼英是也。妹子瑶芳。嫁与淳于驸马。出守南柯。入为丞相。当朝无比。不料妹子过世。举国哀伤。敕葬龙山。威仪甚盛。昨日驸马还朝。俺王素重南柯之威名。加以中宫之宠信。出入无间。权势非常。满国中王亲国戚。那一家不攀附他。朝歌暮筵。春花秋月。则俺和仙姑国嫂三家寡妇。出了公礼。不曾私请得他。想起驸马一表人才。十分雄势。俺好不爱他。好不重他。</p>
        
        <p class="曲"><span class="牌">金落索</span>当初呵。娟娟姊妹行。出听西明讲。绣佛堂前。惹下姻缘相。秋波选郎。配瑶芳。十五盈盈天一方。瑶台贵婿真无两。恰好翠袖风流少一双。非吾想。倘其间有便得相当。迤逗他忘怀醉乡。伤心洞房。取情儿我再把这宫花放。</p>
        
        <p class="白">昨日约了灵芝夫人上真子。早晚公主处上香。回来过此。必有讲谈也。<span class="科">老同小旦道装上</span></p>
        
        <p class="曲"><span class="牌">忆秦娥后</span>彩云淡荡临风泱。世间好物琉璃相。琉璃相。玉人何处。粉郎无恙。</p>
        
        <p class="白"><span class="科">见介</span>琼英姐。闲坐闷愁。怎的不去公主府烧香耍子。好少的人儿也。<span class="科">贴</span>怎生行礼。<span class="科">老</span>俺国中王子王孙一起。侯伯王亲一起。文武官员一起。举监生员一起。僧道一起。父老儿男过了一起。然后命妇逐班而进。又是军民妻女。过了本国。是他南柯进香。依样文武吏民分班而哭。过了南柯。方才各路各府差人以次而进。便是檀萝国也差官来进紫檀香一千二百斤。看他银山帛海。好不富贵也。</p>
        
        <p class="曲"><span class="牌">金落索</span>朱丝碧琐窗。生帛连心帐。八尺金炉。日夜烧檀降。是人来进香。似同昌公主。哀荣不可当。敲残玉磬归天响。摆下鸾旌拂地长。偷凝望。可怜辜负好淳郎。据着他为人儿纪纲。言词儿栋梁。堪他永远为丞相。</p>
        
        <p class="白"><span class="科">老</span>不论他为人。则二十年中。我们王亲贵族。那一家不生受他问安贺生庆节之礼。如今须得逐家还礼才是。</p>
        
        <p class="曲"><span class="牌">刘泼帽</span>南柯太守多情况。感年年礼节风光。<span class="科">小旦</span>如今又做了头厅相。<span class="科">贴</span>须与他解闷浇惆怅。</p>
        
        <p class="白"><span class="科">老旦笑介</span>琼英姐。你要与他解闷。你我三人都是寡居。到要驸马来做个解闷儿哩。<span class="科">小旦</span>我是道情人哩。</p>
        
        <p class="曲"><span class="牌">前腔</span>拚今生不看见男儿相。怕黏连到惹动情肠。<span class="夹白"><span class="科">老</span>兴到了也不由的你。<span class="科">合</span></span>倘三杯醉后能疎放。把主人见爱难谦让。</p>
        
        <p class="白"><span class="科">老</span>讲定了。向后请驸马。三人轮流取乐。不许偏背。</p>
        
        <p class="落诗">驸马兼为相。<br />新来主丧亡。<br />既然连国戚。<br />相爱不相妨。</p>
        
        <h2 id=ch38 class="chapter"><span class="出题">第三十八出　生恣</span></h2>
        
        <p class="曲"><span class="牌">懒画眉</span><span class="科">生冠带引众行上</span>则为紫鸾烟驾不同朝。便有万片宫花总寂寥。可怜他金钿秋尽雁书遥。看朝衣泪点风前落。抵多少肠断东风为玉箫。</p>
        
        <p class="白"><span class="科">众</span>禀老爷。到府了。<span class="科">生叹介</span>我连下马通忘记了。</p>
        
        <p class="诗"><span class="牌">集唐</span><br />这夹道疎槐出老根。金屋无人见泪痕。<br />戚里旧知何驸马。清晨犹为到西园。</p>
        
        <p class="白">俺淳于生。自公主亡后。孤闷悠悠。所喜君王国母宠爱转深。入殿穿宫。言无不听。以此权门贵戚。无不趋迎。乐以忘忧。夜而继日。今日晚朝。看见宫娥命妇。齐整喧哗。则不见俺的公主妻也。<span class="科">末</span>报报报。有女官到。<span class="科">生</span>快请。</p>
        
        <p class="曲"><span class="牌">不是路</span><span class="科">旦扮女官持书上</span>莲步轻跷。翠插乌纱双步摇。<span class="科">见介生</span>因何报。多应娘娘懿旨下鸾霄。<span class="夹白"><span class="科">旦</span>不是。</span>洗尘劳。琼英郡主和皇姑嫂。良夜里开筵把驸马邀。<span class="科">生喜介</span>承尊召。等闲外客难轻造。即忙来到。即忙来到。</p>
        
        <p class="白"><span class="科">旦</span>这等。青禽传报去。驸马一鞭来。<span class="科">下内响道介生</span>许多时不见女人。使人形神枯槁。今夜女主同筵。可以一醉也。正是遇饮酒时须饮酒。不风流处也风流。<span class="科">下</span></p>
        
        <p class="曲"><span class="牌">鹊仙桥</span><span class="科">贴引女官上</span>恹恹睡损。无人偎傍。有客今宵临况。<span class="科">老小旦上</span>几年不见俊儿郎。叨陪侍玉楼欢唱。</p>
        
        <p class="白"><span class="科">见介老</span>日暮风吹。叶落依枝。丹心寸意。愁君未知。<span class="科">小旦</span>今夜琼英姐作主。与淳郎洗尘解闷。俺二人叨陪。客还未到。闲商量一会。闻的淳郎雅量。三人之量。谁可对付。<span class="科">贴</span>灵芝嫂有量。<span class="科">老</span>三人同灌醉了他。耍子便了。<span class="科">丑上</span>驸马到。</p>
        
        <p class="曲"><span class="牌">前腔</span><span class="科">生上</span>金鞭马上。玉楼莺里。一片彩云凝望。<span class="科">笑介</span>聊抛旧恨展新眉。清夜红颜索向。</p>
        
        <p class="诵"><span class="科">拜介生</span><span class="牌">西江月</span>自别琼英贵主。年年想像风姿。<span class="科">贴</span>劳承驸马费心期。今夜一杯尘洗。　　<span class="科">老</span>每恨淳郎新寡。<span class="科">小旦</span>可怜公主差池。<span class="科">生</span>原来是上真仙子和灵芝。<span class="科">合</span>且喜一家无二。</p>
        
        <p class="白"><span class="科">生</span>小生回朝。已蒙诸王亲公礼相请。何劳专设此筵。<span class="科">贴</span>驸马不知。此筵有三意。一来洗远归之尘。二来贺拜相之喜。三来解孤栖之闷。前几日为众王亲国公占了贵客。俺三人商量。上真姑是道情人。灵芝夫人与妾双寡。更无以次之人可以为主。只得俺三人落后。轮班置酒相敬。今日妾身为主。他二人相陪。<span class="科">生</span>小生领爱了。<span class="科">贴</span>内侍们看酒。<span class="科">内使女官持酒上</span>驸马多年骑五马。客星今夜对三星。<span class="科">酒到贴众把酒介</span></p>
        
        <p class="曲"><span class="牌">解三酲犯</span>二十年有万千情况。今日的重见淳郎。和你会真楼下同欢赏。依亲故。为卿相。姊妹行家打做这一行。虽不是无端美艳妆。休嫌让。捧金杯笑眼斟量。</p>
        
        <p class="曲"><span class="牌">前腔</span><span class="科">生把酒介</span>则为那汉宫春那人生打当。似咱这迤逗多娇粉面郎。用尽心儿想。用尽心儿想。瞑然沈睡倚纱窗。闲打忙。小宫鸦把咱叫的情悒怏。羞带酒。懒添香。则这恨天长。来暂借佳人锦瑟傍。无承望。酒盏儿擎着仔细端详。</p>
        
        <p class="曲"><span class="牌">前腔</span><span class="科">贴众</span>则道上秦楼多受享。则道上秦楼多受享。恰咱风吹断凤管声残。怎得玉人无恙。今何世。此消详。这是翠拥红遮锦绣乡。<span class="科">生背介</span>盼艳娇。灯下恍。则见笑歌成阵。来来往往。颠倒为甚不那色眼荒唐。</p>
        
        <p class="白"><span class="科">贴</span>月上了。驸马宽怀进酒。</p>
        
        <p class="曲"><span class="牌">蛮儿犯</span><span class="科">贴众</span>半盏琼浆且自加怀巨量<span class="科">贴背介</span>听他独自温存。话儿挨挨好不情长。<span class="科">回介</span>芳心一点。做了八眉相向。又蚤阑干月上。<span class="科">合</span>画堂中几般清朗。</p>
        
        <p class="曲"><span class="牌">前腔</span><span class="科">生</span>幽情细讲。对面何妨。演煞宫娥侍长。旧家姊妹俨成行。就月笼灯衫袖张。<span class="科">合前</span></p>
        
        <p class="曲"><span class="牌">前腔</span><span class="科">贴众</span>风摇翠幌。月转回廊。露滴宫槐叶响。好秋光风景不寻常。人带幽姿花暗香。<span class="科">合前</span></p>
        
        <p class="曲"><span class="牌">前腔</span><span class="科">生</span>把金钗夜访。玉枕生凉。辜负年深兴广。三星照户显残妆。好不留人今夜长。<span class="科">合前生睡介</span></p>
        
        <p class="白">醉矣。<span class="科">贴</span>早已安排纱厨枕帐了。<span class="科">生</span>难道主人不陪。<span class="科">小旦</span>怕没这样规矩。<span class="科">老</span>驸马见爱。一同陪伴罢了。<span class="科">贴笑介</span>这等。我三人鱼贯而入。</p>
        
        <p class="曲"><span class="牌">鹅鸭满度船</span><span class="科">众</span>怕争夫体势忙。敬色心情嚷。蝶戏香。鱼穿浪。逗的人多饷。则见香肌褪。望夫石都衬迭床儿上。以后尽情随欢畅。今宵试做团圞相。</p>
        
        <p class="曲"><span class="牌">尾声</span><span class="科">生</span>满床娇不下得梅红帐。看姊妹花开向月光。<span class="科">合</span>俺四人呵。做一个嘴儿休要讲。</p>
        
        <p class="落诗">乱惹春娇醉欲痴。<br />三花一笑喜何其。<br />人人久旱逢甘雨。<br />夜夜他乡遇故知。</p>
        
        <h2 id=ch39 class="chapter"><span class="出题">第三十九出　象谴</span></h2>
        
        <p class="曲"><span class="牌">菊花新</span><span class="科">右相上</span>玉阶秋影曙光迟。露冷青槐荫御扉。低首整朝衣。咽不断铜龙漏水。</p>
        
        <p class="白">我右相段功。同心共政。与我王立下这大槐安国土。正好规模。不料俺王招请扬州酒汉淳于棼为驸马。久任南柯。威名颇盛。下官每有树大根摇之虑。且喜公主亡化。钦取回朝。却又尊居左相。位在吾上。国母以爱婿之故。时时召入宫闱。但有请求。无不如意。这也不在话下。兼以南柯丰富。二十年间。但是王亲贵戚。无不赂遗。因此昨日回朝之后。势要勋戚。都与交欢。其势如炎。其门如市。勋戚到也罢了。还有那琼英郡主。灵芝夫人。连那上真仙姑。都轮流设宴。男女混淆。昼夜无度。果然感动上天。客星犯于牛女虚危之次。待要奏知此事。又恐疎不间亲。打听的昨日国中有人上书。倘然吾王问及。不免相机而言。老天。非是俺段功妒心。此乃社稷之忧也。吾王驾来。朝班伺候。<span class="科">扮内臣传呼拥王上</span></p>
        
        <p class="曲"><span class="牌">前腔</span>根蟠国土势崔嵬。朝罢千官满路归。一事俺心疑。甚槐安感动的白榆星气。</p>
        
        <p class="白"><span class="科">右相见介</span>右相武成侯段功叩头。千岁千岁。<span class="科">王</span>右相平身。卿可闻的国中有人上书否。<span class="科">右</span>不知。<span class="科">王</span>书上说的凶。他说玄象谪见。国有大恐。都邑迁徙。宗庙崩坏。他说玄象。是何星象也。<span class="科">右</span>正要奏知。有太史令奏。客星犯于牛女虚危之次。<span class="科">王</span>那书中后面。又说衅起他族。事在萧墙。好令俺疑惑。<span class="科">右</span>是。这国中别无他族了。便是他族。亦不近于萧墙。大王试思之。<span class="科">王</span>别无人了。则淳于驸马非我族类。<span class="科">右</span>臣不敢言。<span class="科">王</span>将有国家大变。右相岂得无言。<span class="科">右</span>启奏俺王。</p>
        
        <p class="曲"><span class="牌">琐窗郎</span>客星占牛女虚危。正值乘槎客子归。<span class="夹白">虚危主都邑宗庙之事。牛女值公主驸马之星。近来驸马贵盛无比。</span>他雄藩久镇。把中朝餽遗。豪门贵党。日夜游戏。<span class="夹白"><span class="科">王</span>一至于此。<span class="科">右</span>还有不可言之处。</span>把皇亲闺门无忌。<span class="科">合</span>感天知。萧墙衅起再有谁。<span class="科">泪介</span>可怜故国迁移。</p>
        
        <p class="白"><span class="科">王恼介</span>淳于棼自罢郡还朝。出入无度。宾从交游。威福日盛。寡人意已疑惮之。今如右相所言。乱法如此。可恶可恶。</p>
        
        <p class="曲"><span class="牌">前腔</span>他平常僭侈堪疑。不道他宣淫任所为。怪的穿朝度阙。出入无时。中宫宠婿。所言如意。把威福移山转势。</p>
        
        <p class="白">罢了罢了。非俺族类。其心必异。<span class="科">泪介合前右跪介</span>臣谨奏。语云。当断不断。反受其乱。驸马事已至此。千岁作何处分。<span class="科">王</span>听旨。</p>
        
        <p class="曲"><span class="牌">意不尽</span>且夺了淳于棼侍卫。禁随朝只许他居私第。<span class="夹白"><span class="科">右</span>依臣愚意。遣他还乡为是。<span class="科">王</span>不消再说。</span>少不的唤醒他痴迷还故里。</p>
        
        <p class="白"><span class="科">王下右叹介</span>可矣可矣。虽则淳于禁锢。奈国土有危。正是</p>
        
        <p class="落诗">上天如圆盖。<br />下地似棋局。<br />淳于梦中人。<br />安知荣与辱。</p>
        
        <h2 id=ch40 class="chapter"><span class="出题">第四十出　疑惧</span></h2>
        
        <p class="白"><span class="科">生素服愁容上</span>太行之路能摧车。若比君心是坦途。黄河之水能覆舟。若比君心是安流。君不见大槐淳于尚主时。连柯并蔕作门楣。珊瑚叶上鸳鸯鸟。凤凰窠里鹓雏儿。叶碎柯残坐消歇。宝镜无光履声绝。千岁红颜何足论。一朝负谴辞丹阙。自家淳于棼。久为国王。贵婿。近因公主销亡。辞郡而归。同朝甚喜。不知半月之内。忽动天威。禁俺私室之中。绝其朝请。天呵。公主生天几日。俺淳于入地无门。若止如此。已自忧能伤人。再有其他。咳。真个生为寄客。天呵。淳于棼有何罪过也。</p>
        
        <p class="曲"><span class="牌">胜如花</span>无明事。可奈何。恰是今朝结果。不许俺侍从随朝。又禁俺交游宴贺。只教俺私家里住坐。这其中纷然事多。这其间知他为何。有甚差讹。一句分明道破。就里好教人无那。莫非他疑俺在南柯。也并不曾坏了他的南柯。</p>
        
        <p class="白">不要说人。便是这老槐树枝。生意已尽。树犹如此。人何以堪。今日要再到南柯。不可得矣。罢了罢了。向公主灵位前。俺打觉一会。公主呵。<span class="科">贴扮公子泣上</span></p>
        
        <p class="曲"><span class="牌">金蕉叶</span>家那国那。两下里泪珠弹破。<span class="科">见生哭倒介</span>原来俺爹爹在此打磨陀。冷清清独对着俺亲娘的灵座。</p>
        
        <p class="白"><span class="科">生泣介</span>我儿。起来起来。</p>
        
        <p class="诵"><span class="牌">长相思</span>有来由。没来由。不许随朝不许游。要禁人白头。　　<span class="科">贴</span>好干休。恶干休。偷向椿庭暗泪流。亡萱相对愁。</p>
        
        <p class="白"><span class="科">生</span>儿。前日父子朝见。国王悲喜不胜。半月之间。便成此衅。却是因何。<span class="科">贴</span>天大是非。爹爹还不知。<span class="科">生</span>你兄弟俱在宫中。俺亲朋禁止来往。教俺何处打听。<span class="科">贴</span>爹呵。这等细细听儿报来。</p>
        
        <p class="曲"><span class="牌">三换头</span>无根祸芽。半天抛下。客星一夜。犯虚危汉槎。<span class="夹白"><span class="科">生</span>国主何从得知。<span class="科">贴</span>有国人上书。说玄象谪见。国有大恐。都邑迁徙。宗庙崩坏。<span class="科">生</span>这等凶却何干俺事。<span class="科">贴</span>他书后明说着。衅生他族。变起萧墙。<span class="科">生</span>是那一个国人。这等胆大。便是他族。何知是俺。<span class="科">贴</span>右相段功就中谗谮了。说虚危者宗庙也。客星犯牛女者宫闱事也。<span class="科">生</span>牛女只俺和你母亲就是了。<span class="科">贴泣介</span>他全不指着母亲。<span class="科">生</span>再有谁。<span class="科">贴</span></span>说琼芝新寡。三杯后有甚么风流话靶。<span class="夹白"><span class="科">生</span>呀。段君何谗人至此。<span class="科">贴</span>国王甚恼。说驸马弄权结党。不可容矣。<span class="科">生</span>国母怎生劝解。<span class="科">贴</span></span>说到萧墙话。中宫怎劝他。<span class="夹白"><span class="科">生</span>儿。不怨国人。不怨右相。则怨天。天你好好的要见那客星怎的。<span class="科">贴</span></span>那星宿冤家。着甚胡缠害我的爹。</p>
        
        <p class="曲"><span class="牌">前腔</span><span class="科">生</span>流言乱加。君王明察。亲儿驸马。偏然客星是他。<span class="夹白">总来被你母亲看着了。他病危之时。叫俺回朝谨慎。怕人情不同了。今日果中其言。<span class="科">泣介</span></span>你娘亲曾话。到如今少不得埋怨自家。瘦尽风流样。腰围带眼差。<span class="夹白"><span class="科">贴</span>爹爹。风流二字再也休题。<span class="科">合</span></span>说甚繁华。泣向金枝恨落花。</p>
        
        <p class="曲"><span class="牌">入赚</span><span class="科">紫衣官上</span>走马东华。来到淳于驸马家。<span class="科">生</span>堪惊诧。他陡从官里来寒舍。有何宣达。<span class="科">紫</span>令旨随朝下。时来宣召咱。<span class="科">生对贴慌介</span>猛然心里动。敢有甚吉凶话。<span class="科">紫</span>俺看见天颜喜洽。多则是中宫记挂。这几日不曾行踏。<span class="科">生</span>急切里难求卦。是中宫可的无他。<span class="科">紫</span>惊心怎么。你须是当今驸马。<span class="夹白"><span class="科">生</span>紫衣官。这是右相呵。</span>他弄威权要把江山霸。甚醉汉淳郎。独当了星变考察。<span class="夹白"><span class="科">贴</span>爹爹。</span>且暂时瘖哑。恁般时有的伤他。</p>
        
        <p class="白"><span class="科">紫辞</span>你斟量回答。俺紫衣人先去也。<span class="科">生</span>儿。此去如何。<span class="科">贴</span>或是好意。亦未可知。<span class="科">响道介</span></p>
        
        <p class="落诗">夫子常独立。<br />鲤趋而过庭。<br />一闻君命召。<br />不俟驾而行。</p>
        
        <h2 id=ch41 class="chapter"><span class="出题">第四十一出　遣生</span></h2>
        
        <p class="曲"><span class="牌">金鸡叫</span><span class="科">王引内使上</span>王气余霄汉。伤心玄象。为谁凌乱。<span class="科">老上</span>非关女死郎情断。<span class="科">叹介</span>意外包弹。就中离间。</p>
        
        <p class="白"><span class="科">见介老</span>大王千岁。<span class="科">王</span>梓童免礼。</p>
        
        <p class="诵"><span class="牌">鹧鸪天</span>千岁。默坐长秋心暗焦。这些时宫闺不见粉郎朝。</p>
        
        <p class="白"><span class="科">王笑介</span>你不知他凭依贵势干天象。俺处置他空房入地牢。<span class="科">老泣介</span>原来这等了。天呵。则说他能笑散。美游遨。怎知他于家为国苦无聊。<span class="科">王恼介</span>笑你区区儿女寻常事。败坏王基悔怎消。<span class="科">老</span>千岁。一个女婿。怎么会败了你王基。<span class="科">王</span>你深宫不知。有国人上书。星象告变。社稷崩移。祸起萧墙。衅生他族。他族不是他再有谁。<span class="科">老</span>难道驸马会占了你江山么。<span class="科">王</span>你怎知。小小江山。也全亏一个法字。他坏法多端哩。<span class="科">老</span>他不过噇些酒儿。<span class="科">王</span>噇些酒儿。连琼英姪儿灵芝上真都被着他噇去了。<span class="科">老</span>谁见来。<span class="科">王恼介</span>你要他乱了宫。才为证见么。今日设酒。遣他回去。你把那些外甥收养了。不许多言。<span class="科">老旦泣介</span>老天呵。不看女儿一面。<span class="科">报介</span>驸马午门外朝见。<span class="科">王</span>传旨着他进来。<span class="科">内擂鼓介生朝衣上</span></p>
        
        <p class="曲"><span class="牌">逍遥乐</span>款曲趋朝。重见宫庭盈泪眼。<span class="科">叹介</span>盼朱衣只在殿中间。恨远芳容。惊承严谴。暗恃慈颜。</p>
        
        <p class="白">一日不朝。其间容刀。我战兢兢行到宫门之内。礼当俯伏吞声。<span class="科">见介</span>罪臣驸马都尉左丞相淳于棼叩头。俺王国母千岁千千岁。<span class="科">内使</span>请驸马平身上殿。<span class="科">生应千岁起躬介王</span>寡人偶以烦言。因而简礼。谅之。谅之。<span class="科">老看生哭介</span>呀。驸马。何瘦之甚也。<span class="科">生躬介</span>是。臣蒙天谴。幽臣私室。自思以公主之助。守郡多年。曾无败政。流言怨悖。委实伤心。<span class="科">王</span>已设有酒。为卿排闷。<span class="科">末持酒上</span>冷落杯中蚁。孤凄镜里鸾。酒到。<span class="科">王</span>今日之酒。亲把一杯。</p>
        
        <p class="曲"><span class="牌">皂罗袍</span>堪叹。吾家贵坦。记关南饯别。对影鸣銮。<span class="夹白"><span class="科">生跪饮介王</span>再斟酒。<span class="科">生跪饮介老</span>内侍。连斟驸马数杯。</span>止因淑女便摧残。看承君子多疎慢。<span class="科">生叩头起介</span>臣饮过三爵。心愁万端。客星何处。天恩见宽。<span class="科">合</span>风光顷刻堪肠断。</p>
        
        <p class="白"><span class="科">生背介</span>怎说到风光顷刻堪肠断。<span class="科">王</span>驸马沉吟。知吾意乎。幸托姻亲。二十余年。不幸小女夭化。不得与君偕老。良用痛伤。<span class="科">生</span>公主仙逝。有臣在此。可以少奉寒温。<span class="科">王</span>这不消说了则是卿离家多时。亦须暂归本里。一见亲族。<span class="科">生</span>此乃臣之家矣。更归何处。<span class="科">王笑介</span>卿本人间。家非在此。<span class="科">生作昏立不语介老</span>淳郎忽若昏睡懵然矣。<span class="科">生作醒介</span>呀。是了。俺家在人间。因何在此。<span class="科">放声大哭介</span>哎哟。臣忽思家。寸心如割。不能久侍大王国母矣。<span class="科">王</span>叫紫衣官送淳郎起程。<span class="科">生</span>外甥三四。俱在宫中。还请一见。<span class="科">王</span>诸甥留此。中宫自能抚育。无以为念。<span class="科">生哭介</span>这等苦煞俺也。<span class="科">老</span>不用苦伤。但要淳郎留意。便有相见之期。<span class="科">生拜介</span>拜谢了。</p>
        
        <p class="曲"><span class="牌">前腔</span>忽忆乡园在眼。向迷中发悟。有泪阑珊。<span class="科">王</span>因风好去到人间。三杯酒尽笙歌散。<span class="夹白"><span class="科">老泣介</span>驸马。你真个去也呵。</span>归心顿起。攀留大难。几年恩爱你将如等闲。<span class="科">合前</span></p>
        
        <p class="曲"><span class="牌">意不尽</span>向尊前流涕锦衣还。二十载恩光无限。<span class="夹白"><span class="科">王老</span>淳郎淳郎。</span>则怕俺宗庙崩移你长在眼。</p>
        
        <p class="落诗">酒尽难留客。<br />叶落自归山。<br />惟余离别泪。<br />相送到人间。</p>
        
        <h2 id=ch42 class="chapter"><span class="出题">第四十二出　寻寤</span></h2>
        
        <p class="白"><span class="科">二紫衣上</span>事不三思。终有后悔。我大槐安国王生下公主。当初只在本国中招选驸马便了。却去人间请了个淳于棼来尚主。出守南柯大郡。富贵二十余年。公主薨逝。拜相还朝。专权乱政。谪见于天。国主忧疑。着我二人。仍以牛车一乘。送他回去。<span class="科">笑介</span>淳于棼。淳于棼。好不颓气也。正是王门一闭深如海。从此萧郎是路人。<span class="科">生朝衣上</span>忽悟家何在。澘然泪满衣。旧恩抛未得。肠断故乡归。我淳于棼暂尔思家。恩还昼锦。思妻恋阙。能不依依。<span class="科">泣介见紫衣介生</span>请了。便是二十年前迎取我的紫衣官么。<span class="科">紫懒应介生</span>想车马都在宫门之外了。<span class="科">紫</span>着。<span class="科">行介</span></p>
        
        <p class="曲"><span class="牌">绣带儿</span>才提醒。趁着这绿暗红稀出凤城。<span class="夹白">出了朝门。</span>心中猛然自惊。<span class="夹白">我左右之人都在那里。前面一辆秃牛单车。岂是我乘坐的。咳。</span>怎亲随一个都无。又怎生有这陋劣车乘。难明。<span class="夹白">想起来。我去后可能再到这朝门之下。</span>向宫庭回首无限情。<span class="夹白">公主妻呵。</span>忍不住宫袍泪迸。<span class="夹白">看来我今日乘坐的车儿便只是这等了。待我再迟回几步。呀。便是这座金字城楼了。怎军民人等见我都不站起。咳。</span>还乡定出了这一座大城。宛是我昔年东来之迳。</p>
        
        <p class="白">少不得更衣上车而行了。<span class="科">更衣介</span></p>
        
        <p class="诵"><span class="牌">长相思</span>着朝衣。解朝衣。故衣犹在御香微。回头宫殿低。　　意迟迟。步迟迟。肠断恩私双泪垂。<span class="科">叹介</span>回朝知几时。</p>
        
        <p class="白"><span class="科">紫</span>上车快走。<span class="科">紫随意行走做不畏生打歌介</span>一个呆子呆又呆。大窟弄里去不去。小窟弄里来不来。你道呆不子也呆。<span class="科">鞭牛走介</span>畜生不走。<span class="科">生</span>便缓行些么。</p>
        
        <p class="曲"><span class="牌">前腔</span>消停。看山川依然旧景。争些儿旧日人情。<span class="夹白"><span class="科">紫衣急鞭牛走介生恼介</span>看这使者甚无威势。真可为怏怏如也。<span class="科">紫鞭牛走介生</span>紫衣官。我且问你。广陵郡何时可到。<span class="科">紫不应笑歌走介生恼介</span>咳。我好问他。他则不应。难道我再没有回朝之日了。便不然谢恩本也写上得几句哩。<span class="科">紫笑介生</span></span>他那里死气淘声。怎知我心急摇旌。销凝。<span class="夹白">也则索小心再问他。紫衣官。广陵郡几时可到。<span class="科">紫</span>霎时到了。<span class="科">鞭牛走介生望介</span>呀。像是广陵城了。</span>渺茫中遥望见江外影。这穴道也是我前来路径。<span class="夹白"><span class="科">又走介</span>呀。便是我家门巷了。<span class="科">泣介</span></span>还傒幸依然户庭。泪伤心怎这般呵夕阳人静。</p>
        
        <p class="白"><span class="科">紫</span>到门了。下车。<span class="科">生下车入门介紫</span>升阶。<span class="科">生升阶介望见榻作惊介</span>不要近前。我怕也。<span class="科">紫高叫介</span>淳于棼。<span class="科">叫三次生不应紫推生就榻生仍前作睡介紫</span>槐国人何在。淳郎快醒来。我们去也。<span class="科">急下生惊介醒做声介</span>使者。使者。<span class="科">丑持酒上</span>甚么使者。则我山鹧。<span class="科">溜沙上</span>淳于兄醒了。我二人正洗上脚来。<span class="科">生</span>日色到那里。<span class="科">丑</span>日西哩。<span class="科">生</span>窗儿下甚么子。<span class="科">溜</span>余酒尚温。<span class="科">生</span>呀。斜日未隐于西垣。余樽尚湛于东牖。我梦中倏忽。如度一世矣。<span class="科">沙溜</span>做甚梦来。<span class="科">生作想介</span>取杯热茶来。<span class="科">丑取茶上介生</span>再用茶。待我醒一醒<span class="科">丑又取茶上介生饮介</span>呀。溜兄沙兄。好不富贵的所在也。我的公主妻呵。<span class="科">丑</span>甚么公主妻。你不做了驸马。<span class="科">生</span>是做了驸马。<span class="科">溜</span>那一朝里驸马。<span class="科">生</span>这话长。扶我起来讲。<span class="科">溜沙扶起生介</span>你们都不曾见那使者穿紫的。<span class="科">沙</span>我三人并不曾见。<span class="科">生</span>奇怪。奇怪。听我讲来。</p>
        
        <p class="曲"><span class="牌">宜春令</span>堂东庑。睡正清。有几个紫衣人轩车叩迎。<span class="夹白">你说从那里去。</span>槐根窟里。有个大槐安国主女娉婷。<span class="夹白">那公主小名。我还记得。唤做瑶芳。招我为驸马。曾侍猎于国西灵龟山。<span class="科">丑</span>后来怎的。<span class="科">生</span>这国之南。有个南柯郡。槐安国主把我做了二十年南柯太守。<span class="科">溜沙</span>享用哩。后来呢。<span class="科">生</span>公主养了二男二女。不料为檀萝小贼惊恐。一病而亡。归葬于国东蟠龙冈上。<span class="科">丑哭介</span>哎也。可怜可怜。我的院主。<span class="科">生</span></span>猎龟山他为防备守檀萝。葬龙冈我凄惶煞了鸾镜。<span class="夹白"><span class="科">沙</span>后来呢。<span class="科">生</span>自公主亡化。虽则回朝拜相。人情不同了。</span>势难行。我情愿乞还乡境。</p>
        
        <p class="白">那国王国母见我思归无奈。许我暂回。适才送我的使者二人。他都是紫衣一品。<span class="科">丑</span>哎呀。不曾待的他茶哩。<span class="科">生</span>二兄。你道这是怎的。<span class="科">溜</span>不知呢。<span class="科">沙</span>我也不知。<span class="科">生</span>怎生槐穴里去。<span class="科">沙溜</span>敢是老槐成精了。</p>
        
        <p class="曲"><span class="牌">前腔</span>花狐媚。木客精。<span class="夹白">山鹧儿。</span>备锹锄看槐根影形。<span class="夹白"><span class="科">丑取锹上介</span>东人。东人。你常在这大槐树下醉了睡。着手了。<span class="科">生</span>也说得是。且同你瞧去。<span class="科">行瞧介溜</span>这槐树下不是个大窟栊。<span class="科">掘介</span>有蚁。有蚁。</span>寻原洞穴。怎只见树皮中有蚁穿成路迳。<span class="夹白"><span class="科">溜</span>向高头锹了去。<span class="科">众惊介</span>呀。你看穴之两傍。广可一丈。这穴中也一丈有余。洞然明朗。<span class="科">沙</span>原来树根之上。堆积土壤。但是一层城郭。便起一层楼台。奇哉。奇哉。<span class="科">丑惊介</span>哎也。有蚁儿数斛。隐聚其中。怕人。怕人。<span class="科">生</span>不要惊他。</span>嵌空中楼郭层城。怎中央有绛台深迥。<span class="夹白"><span class="科">沙</span>这台子土色是红些。<span class="科">觑介</span>单这两个大蚁儿并着在此。你看他素翼红冠。长可三寸。有数十大蚁左右辅从。余蚁不敢相近。<span class="科">生叹介</span>想是槐安国王宫殿了。<span class="科">溜</span>这两个蚁蛘便是令岳丈岳母哩。<span class="科">生泣介</span></span>好关情。也受尽了两人恭敬。</p>
        
        <p class="白"><span class="科">溜</span>再南上掘去。呀。你看南枝之上。可宽四丈有余。也像土城一般。上面也有小楼子。群蚁穴处其中。呀。见了淳于兄来。都一个个有举头相向的。又有点头俯伏的。得非所云南柯郡乎。<span class="科">沙</span>是贵治了。</p>
        
        <p class="曲"><span class="牌">前腔</span>南枝偃。好路平。小重楼多则是南柯郡城。<span class="夹白"><span class="科">生</span>像是了。<span class="科">叹介</span>我在此二十年太守。好不费心。谁道则是些蝼蚁百姓。便是他们记下有七千二百条德政碑生祠记。通不见了。只这长亭路一道沙堤还在。</span>有何德政。也亏他二十载赤子们相支应。<span class="夹白"><span class="科">丑</span>西头掘将去。<span class="科">沙</span>呀。西去二丈。一穴外高中空。看是何物。<span class="科">觑介</span>原来是败龟板。其大如斗。积雨之后。蔓草丛生。既在槐西。得非所猎灵龟山乎。<span class="科">生</span>是了。是了。可惜田秀才一篇龟山大猎赋。</span>好文章埋没龟亭。空壳落做他形胜。<span class="夹白"><span class="科">沙</span>掘向东去丈余。又有一穴。古根盘曲。</span>似龙形。莫不是你葬金枝蟠龙冈影。</p>
        
        <p class="白"><span class="科">生细看哭介</span>是了。你看中有蚁冢尺余。是吾妻也。我的公主呵。</p>
        
        <p class="曲"><span class="牌">前腔</span>人如见。泪似倾。叫芳卿恨不同棺共茔。为国主临并。受凄凉叫不的你芳名应。<span class="夹白">二兄。我当初葬公主时。为些小儿女。与右相段君争辩风水。他说此中怕有风蚁。我便说纵然蚁聚何妨。如今看来。蚁子到是有的了。</span>争风水有甚蟠龙。<span class="夹白">公主曾说来。</span>他说为我把蝼蚁前驱真正。<span class="夹白"><span class="科">内风起介丑</span>好大风雨来了。这一科蚁子都坏了他罢。<span class="科">生慌介</span></span>莫伤情。再为他绕门儿把宫槐遮定。</p>
        
        <p class="白"><span class="科">盖介丑</span>盖好了。躲雨去。<span class="科">众</span>不自逃龙雨。因谁为蚁封。<span class="科">下内叫介</span>雨住了。<span class="科">丑上笑介</span>好笑。好笑。孩儿天快雨快晴。<span class="科">瞧介</span>哎呀。相公快来。<span class="科">生沙溜急上丑</span>你看这些蚁穴都不知那里去了。<span class="科">众惊介</span>真个灵圣哩。<span class="科">生</span>也是前定了。他国中先有星变流言。国有大恐。都邑迁徙。此其验乎。</p>
        
        <p class="曲"><span class="牌">太师引</span>一星星有的多灵圣。也是他不合招邀我客星。<span class="科">沙</span>可知道沧海桑田。也则为漏泄了春光武陵。<span class="夹白"><span class="科">生</span>步影寻踪。皆如所梦。还有檀萝壍江一事可疑。<span class="科">丑想介</span>有了。有了。宅东长壍古溪之上。有紫檀一株。藤萝缠拥。不见天日。我长在那里歇昼。见有大群赤蚁往来。想是此物。<span class="科">生</span>着了。此所谓全萝道赤剥军也。</span>但些小精灵能厮挺。险气煞周郎残　　命。<span class="夹白"><span class="科">溜</span>那个周郎。<span class="科">生</span>是周弁为将。他和田子华都在南柯哩。<span class="科">丑</span>有这等事。<span class="科">生</span>连老老爷都讨得他平安书来。约丁丑年和我相见。<span class="科">溜</span>今年太岁丁丑了。<span class="科">生</span>这是怎的。可疑可疑。</span>胡厮踁。和亡人住程。怕不是我身厢有甚么缠魂不定。</p>
        
        <p class="白"><span class="科">沙</span>亡人的事。要问个明眼禅师。<span class="科">丑</span>有有有。刚才一个和尚在门首躲雨。<span class="科">生</span>快请来。<span class="科">丑出请介扮小僧上</span></p>
        
        <p class="曲"><span class="牌">前腔</span>行脚僧谁见请。<span class="科">见介</span>原来是淳于君有何事情。<span class="夹白"><span class="科">生</span>师兄从何而来。<span class="科">僧</span>我从六合县来。<span class="科">生</span>正要相问。六合县有个文士田子华。武举周弁。二人可会他。<span class="科">僧</span>是有此二人。平生至交。同日无病而死。<span class="科">生惊介</span>这等一发诧异了。<span class="科">僧</span>这中庭槐树。掘倒因何。<span class="科">生</span>小生正待请教。这槐穴中有蚁数斛。小生昼卧东廊。只见此中有紫衣人相请小生。去为国王眷属。一混二十余年。醒来一梦。中间有他周田二人在内。今闻师兄言说。知是他死后游魂。这也罢了。却又得先府君一书。约今丁丑年相见。小子十分忧疑。</span>敢有甚嫌三怕九。恰今年遇丑逢丁。<span class="夹白"><span class="科">僧</span>这等恰好。契玄本师择日广做水陆道场。你何不写下一疏。敬向无遮会上问此情缘。</span>老师父呵。破空虚照映一切影。把公案及期参证。<span class="科">生揖介</span>承师命。似盂兰听经。又感动我竹枝残兴。</p>
        
        <p class="白"><span class="科">僧</span>这功德不比盂兰小会。要清斋闭关。七七四十九日。一日一夜。念佛三万六千声。到期燃指为香。写成一疏。七日七夜。哀祷佛前。才有些儿影响。<span class="科">生</span>领教。则未审禅师能将大槐安国土眷属普度生天。<span class="科">僧</span>使得。</p>
        
        <p class="曲"><span class="牌">尾声</span><span class="科">生</span>尽吾生有尽供无尽。但普度的无情似有情。我待把割不断的无明。向契玄禅师位下请。</p>
        
        <p class="落诗">空色色非空。<br />还谁天眼通。<br />移将竹林寺。<br />度却大槐宫。</p>
        
        <h2 id=ch43 class="chapter"><span class="出题">第四十三出　转情</span></h2>
        
        <p class="曲"><span class="牌">浪淘沙</span><span class="科">僧持旛上</span>顶礼大南无。击鼓吹螺。天歌梵放了紧那罗。昼夜灯旛长续命。照满娑婆。<span class="科">僧持磬上</span></p>
        
        <p class="曲"><span class="牌">前腔</span>人在欲天多。怕煞阎罗。新生天里有愁么。次第风轮都坏却。甚么娑婆。<span class="科">生捧香炉上</span></p>
        
        <p class="曲"><span class="牌">前腔</span>弟子有丝萝。曾出守南柯。光音天里事如何。但是有情那尽得。年少也娑婆。</p>
        
        <p class="白"><span class="科">生放香炉礼佛介合掌向众介</span>弟子稽首。<span class="科">众</span>一切众生。顶礼如来威光。凭仗禅师法力。有精心的檀越。戒行的沙弥。呗赞者百千万人。海潮音如雷震沸。拜祈者四十九日。河沙泪似雨滂沱。果然无碍无遮。必当有诚有感。只待法师慧剑遥指。务令众生以次生天。<span class="科">生稽首介</span>凡诸有情。普同慈愿。<span class="科">净扮契玄老僧威容上</span></p>
        
        <p class="曲"><span class="牌">北仙吕点绛唇</span>奏发科宣。诸天灿烂。琉璃殿。梦境因缘。佛境里参承遍。</p>
        
        <p class="白"><span class="科">生向净稽首介</span>弟子淳于棼稽首。<span class="科">众稽首介净</span>老僧修行到九十一岁。才做下这坛水陆无边道场。也亏了先生们处心。斋了七七四十九日。拜了这七日七夜。这几夜河路广破暗之灯。熆口饱清凉之食。处求恳至。誓愿弘通。今夜道场告终。先生可有甚祈请。替你铺宣。<span class="科">生</span>小生第一要看见父亲生天。第二要见瑶芳妻子生天。第三愿尽槐安一国普度生天。<span class="科">净</span>好大愿心。你可便燃指为香。替你铺陈情疏。倘有奇验。以报处诚。<span class="科">众发擂吹介生膜拜三拜介</span></p>
        
        <p class="曲"><span class="牌">混江龙</span><span class="科">净</span>这淮南卑贱。淳于棼扑地礼诸天。<span class="科">生烧指介净</span>则他恨不的皮刳烛点。则这些指顶香燃。为他久亡过的老椿堂葬朔边。和他新眷属大槐宫变了桑田。<span class="夹白">他老亲</span>鱼雁信。暗寄与九重泉。<span class="夹白">他眷属</span>怎蝼蚁情。显豁在三摩殿。仗福力如来立地。和他度情缘一众生天。</p>
        
        <p class="白">祈请已过。待我杨枝洒水。布散香花。<span class="科">净众杨枝洒水介</span></p>
        
        <p class="曲"><span class="牌">油葫芦</span>我待手洒杨枝有千百转。洗尘心把甘露显。<span class="科">散花介</span>香风台殿雨花天。人天玉女持花献。花光水色如空旋。仗如来水月观。把世界花开现。水珠儿撒地虫儿咽。纥哩子吐红莲。</p>
        
        <p class="白"><span class="科">净</span>多时分了。<span class="科">众</span>月待中哩。<span class="科">净</span>大众一路行香。绕此天坛之下。则老僧与先生登于坛上。看望诸天中有甚么景像也。<span class="科">众应介净</span>欲穷他化路。须待净居天。<span class="科">同生下内鼓吹唱介众</span>散花林。花气深。如来佛。观世音。诸天眼。众生心。三明度。九幽沈。<span class="科">净持剑引生上介</span></p>
        
        <p class="曲"><span class="牌">天下乐</span>呀。蹬上了天坛月正圆。天也么天。真乃是七宝悬。闪星光。高寒露气鲜。<span class="夹白"><span class="科">生</span>这天坛之上。怎生带宝剑来。<span class="科">净</span></span>这剑呵。坏天风几劫缘。断天魔即世缠。恰才个步天罡今夜演。</p>
        
        <p class="白"><span class="科">生叹介</span>小生最苦是我父亲。许下丁丑年相见。则除是今夜生天相见也。</p>
        
        <p class="曲"><span class="牌">那咤令</span><span class="科">净</span>待见呵。不怕几重泉。则要你孝意坚。不怕几重天。则要你敬意虔。不怕几重缘。则要你道意专。这点心黑钻钻地孔穿。明晃晃天坛现。敢盼着你老爷爷月下星前。</p>
        
        <p class="白"><span class="科">生问介</span>老爷儿罢了。蝼蚁怎生变了人。<span class="科">净</span>他自有他的因果。这是改头换面。<span class="科">生</span>小生青天白日。被虫蚁扯去作眷属。却是因何。<span class="科">净</span>彼诸有情。皆由一点情。暗增上騃痴受生边处。先生情障。以致如斯<span class="科">生</span>几曾与虫蚁有情来。<span class="科">净</span>先生记的孝感寺听法之时。我说先生为何带眷属而来。当有二女持献宝钗金盒。即其人也。</p>
        
        <p class="曲"><span class="牌">寄生草</span>则为情边见。生身儿住一边。你灵虫到住了虫宫院。那騃虫到做了人宅眷。甚微虫引到的禅州县。但是他小虫虫凑着好姻缘。难道老天天不与人行方便。</p>
        
        <p class="白"><span class="科">生</span>咳。小生全不知他是蝼蚁。大师怎生不早道破也。<span class="科">净</span>我分明叫白鹦哥说来。蚁子转身。你硬认是女子转身。<span class="科">生</span>是小生曾听来。<span class="科">净</span>便是你问三声烦恼。我将半偈暗藏春色。头一句。秋槐落尽空宫里。可不是槐安国。第二句。只因栖隐恋乔柯。是你因妻子得这南柯也。第三句。惟有梦魂南去日。故乡山水路依稀。此是梦醒时节。依然故乡也。<span class="科">生</span>小生是曾沉吟这话来。<span class="科">净背介</span>便待指与他。诸色皆空。万法惟识。他犹然未醒。怎能信及。待再幻一个景儿。要他亲疏眷属生天之时。一一显现。等他再起一个情障。苦恼之际。我一剑分开。收了此人为佛门弟子。亦不枉也。<span class="科">回介</span>淳于生。当初留情。不知他是蚁子。如今知道了。还有情于他么。<span class="科">生</span>识破了又讨甚情来。<span class="科">净笑介</span>你道没有情。怎生又要他生天。呀。金光一道。天门开了。<span class="科">生看惊介</span>是也。</p>
        
        <p class="曲"><span class="牌">么</span><span class="科">净</span>一道光如电。知他是那界的天。莫非是宝城开看见天宫院。宝楼开放入天宅眷。宝云开散作天州县。<span class="夹白"><span class="科">生</span>呀。天上甚么声响。<span class="科">内风起介</span></span>知他世界几由延。却怎生风声响处星河变。</p>
        
        <p class="白"><span class="科">内作奏乐报介</span>忉利天门开。<span class="科">又报介</span>檀萝国蝼蚁三万四千户生天。<span class="科">净作惊介</span>是忉利天门报声。檀萝国蝼蚁三万四千户生天。你看纷纷如雨上去了也。<span class="科">生</span>哎。檀萝国是我之冤仇。我这一坛功德。颠倒替他生天。怎了怎了。<span class="科">净笑介</span></p>
        
        <p class="曲"><span class="牌">赚煞</span>则你有那答里冤。这答里缘。那蠢诸天他有何分辩。<span class="夹白"><span class="科">生</span>檀萝杀了南柯多少人马。多少业报。<span class="科">净</span></span>恁虫豸儿杀害是前生怨。但回头也普地生天。<span class="夹白"><span class="科">生哭介</span>则要见我的亲爷。我的公主妻也。<span class="科">净</span>跟我下了天坛。向三十三诸天位下。再烧一个指顶何如。<span class="科">生</span>疼也。<span class="科">净</span></span>哎。打挨着指轮圆。为满门良贱。点肉香心火透诸天。等一个星儿转。步天坛你再看天面。那时节敢爷儿相见。重会玉天仙。<span class="科">净扯生下介众上鼓吹唱前散花林云云下</span></p>
        
        <h2 id=ch44 class="chapter"><span class="出题">第四十四出　情尽</span></h2>
        
        <p class="白"><span class="科">生作指疼上</span>哎也。焚烧十指连心痛。图得三生见面圆。小生虽是将种。皮毛上着不得个炮火星儿。今为无边功德。烧了一个大指顶。到度了檀萝生天。如今老法师引我三十三天位下。又烧了这一个大指顶。重上天坛。专候我爹爹公主生天也。<span class="科">内风起生惊介</span>天门开了。<span class="科">望介</span>又在说天话了。<span class="科">内报介</span>大槐安国军民蝼蚁五万户口同时生天。<span class="科">生喜介</span>好了。好了。分明说大槐安国军民蝼蚁五万户口生天。咱南柯百姓都在了。则不见爹爹和公主的影响。苦了这坛功德也。</p>
        
        <p class="曲"><span class="牌">香柳娘</span>谢诸天可怜。谢诸天可怜。则我爷儿不见。又朦胧隔着多娇面。展天坛近天。展天坛近天。<span class="科">拜介</span>拜的我心虔。有灵须活现。盼云端悄然。盼云端悄然。<span class="夹白">好了好了。</span>那北上有云烟。似前灵变。</p>
        
        <p class="白">呀。天门又开了。<span class="科">内风起介外扮老将上</span>淳于棼我儿。你父亲来了。<span class="科">生跪哭介</span>是我的爹。</p>
        
        <p class="曲"><span class="牌">前腔</span><span class="科">外</span>叹游魂几年。叹游魂几年。你孝心平善。果然丁丑重相面。<span class="夹白"><span class="科">生</span>爹爹。儿子生不能事。死不能葬。罔极之罪也。母亲同来么。<span class="科">外</span>你母亲久生人世了。</span>则我坟茔蚁穿。我坟茔蚁穿。却得这因缘。爷儿巧方便。<span class="夹白">我去也。<span class="科">生哭介</span>爹爹那里去。<span class="科">合</span></span>喜超生在天。喜超生在天。两下修行。和你人天重见。</p>
        
        <p class="白"><span class="科">生哭介</span>亲爹。你也下来。待儿子摩你一摩儿。</p>
        
        <p class="曲"><span class="牌">前腔</span>痛亲爹几年。痛亲爹几年。梦魂长见。那些儿孝意频追荐。<span class="夹白"><span class="科">外</span>我都鉴受了。我儿。你今后作何生活。<span class="科">生</span>依然投军拜将。<span class="科">外</span>快不要做他。犯了杀戒</span>再休题将权。再休题将权。我为将玉皇边。还怕修罗有征战。<span class="夹白">天程有限。我去也。</span>喜超生在天。喜超生在天。两下修行。和你人天重见。</p>
        
        <p class="白"><span class="科">外下生哭介右相周田三人如前扮上</span>淳于公请起。休得苦伤。<span class="科">生起望介</span>原来是段相国周田二君。<span class="科">众</span>是也。<span class="科">生</span>右相一向谗间小生。却是为何。<span class="科">右笑介</span>淳于公。蟠龙冈风水在那里。<span class="科">周</span>淳于公。我被你气死也。<span class="科">生</span>我廿载威名。都被你所损哩。<span class="科">田</span>则我田子华始终得老堂尊培植。<span class="科">右笑介</span>这恩怨都罢了。如今则感淳于公发这大愿。我们生天。</p>
        
        <p class="曲"><span class="牌">前腔</span><span class="科">右众</span>是同朝几年。是同朝几年。苦留恩怨。也只似南柯功德和那檀萝战。弄精灵鬼缠。弄精灵鬼缠。识破枉徒然。有何善非善。<span class="夹白"><span class="科">内鼓吹介众</span>请了。国王国母将到。<span class="科">合</span></span>喜超生在天。喜超生在天。两下修行。和你人天重见。</p>
        
        <p class="白"><span class="科">生</span>是国王国母模样也。<span class="科">跪迎介王同老旦众掌扇拥上</span></p>
        
        <p class="曲"><span class="牌">前腔</span>立江山几年。立江山几年。<span class="夹白"><span class="科">见介生</span>前大槐安国左丞相驸马都尉臣淳于棼叩头迎驾。<span class="科">王</span>淳郎淳郎。生受你了。<span class="科">老旦</span>淳郎。别时曾说来。你若垂情。自有相见之期。那些外甥子通跑上天去了。你可见。<span class="科">生</span>不曾见哩。<span class="科">老旦</span>都做天男天女了。</span>咱一门良贱。为天眷属非魔眷。<span class="夹白"><span class="科">生</span>敢问此去生天。比大槐宫何如。<span class="科">王</span></span>去三千大千。去三千大千。不似小千般。如沙细宫殿。<span class="夹白">淳郎。我去也。公主和宫眷们后面来。<span class="科">合</span></span>喜超生在天。喜超生在天。两下修行。和你人天重见。</p>
        
        <p class="白"><span class="科">生叩头送起介</span>公主将到。小生竦身以俟。算来二十载南柯。许多恩爱。<span class="科">望介</span>还不见。怎的。<span class="科">又望介</span>云头上几个宫娥彩女来也。<span class="科">小旦道扮同老旦贴上</span></p>
        
        <p class="曲"><span class="牌">前腔</span>误烟花几年。误烟花几年。寂寥宫院。<span class="夹白"><span class="科">生</span>又不是公主。是上真仙姑灵芝夫人和琼英姐。<span class="科">老众笑介</span></span>那淳于郎子风流面。<span class="夹白"><span class="科">见介生</span>三位天仙请了。<span class="科">老旦叹介</span>淳郎。淳郎。我四个人滚的正好。被那个国人的狗才。打断了我们的恩爱。<span class="科">生</span>那里是国人。便是那不知趣的右丞相。<span class="科">小旦</span>如今这话休题了。<span class="科">生</span>三位天仙下来。我有话讲哩。<span class="科">贴</span>我们是天身了。怎下的来。<span class="科">老</span>便下的来。你人身臭。也不中用。</span>最人身可怜。最人身可怜。我天上有好因缘。你痴人怎相缠。<span class="夹白"><span class="科">贴</span>去也。公主来了。<span class="科">合</span></span>喜超生在天。喜超生在天。两下修行。和你人天重见。</p>
        
        <p class="白"><span class="科">下内风起介生</span>这阵风好不香哩。<span class="科">听介</span>你听云霄隐隐环珮之声。的是公主到也。<span class="科">拱望三次还叹风起介旦扮公主上</span></p>
        
        <p class="曲"><span class="牌">北新水令</span>则那睡龙山高处彩鸾飞。这又是一程天地。金莲云上踹。宝扇月中移。辗破琉璃。我这里顺天风响霞帔。</p>
        
        <p class="白"><span class="科">生哭介</span>兀那天上走动的。莫非是我妻瑶芳公主么。<span class="科">旦</span>是我淳郎夫也。久别夫君。奴在这云端稽首了。我为妻不了误夫君。<span class="科">生</span>廿载南柯恩爱分。<span class="科">旦</span>今夕相逢多少恨。<span class="科">合</span>万层心事一层云。<span class="科">生叩头介</span>公主。感恩不尽了。你去后我受多少磨折。你可不知。<span class="科">旦</span>都知道了。</p>
        
        <p class="曲"><span class="牌">南步步娇</span><span class="科">生</span>受不尽百千段东君气。和你二十载南柯里。无端两拆离。则一答龙冈。到把天重会。恰些时弄影彩云西。还只似瑶台立着多娇媚。</p>
        
        <p class="白"><span class="科">生</span>公主妻呵。快下来。有话说。<span class="科">旦</span>我下不来。<span class="科">生</span>怎下不来也。妻。</p>
        
        <p class="曲"><span class="牌">北折桂令</span><span class="科">旦</span>我如今乘坐的是云车。走的是云程。站的是云堆。则和你云影相窥。云头打话。把云意相陪。<span class="夹白"><span class="科">生</span>自公主去后。我好不长夜孤凄。<span class="科">旦</span>你孤凄么。</span>可知你一生奇遇。亏了那三女争夫。我临终数语因谁。<span class="夹白"><span class="科">生</span>知罪了。公主。也则是一时无奈。结个干姊妹儿。<span class="科">旦</span></span>你则知道一霎时酒肉上朋情姊妹。蚤忘了二十载花头下儿女夫妻。</p>
        
        <p class="白"><span class="科">生</span>你如今做了天仙。想这些小事。都也不在怀了。则是我常想你的恩情不尽。还要与你重做夫妻。</p>
        
        <p class="曲"><span class="牌">南江儿水</span>我日夜情如醉。相思再不衰。<span class="夹白">公主。</span>我怕你生天可去重寻配。你升天可带我重为赘。你归天可到这重相会。三件事你端详传示。<span class="科">哭介</span>你便不然呵。有甚么天上希奇。也吊下咱人间为记。</p>
        
        <p class="白"><span class="科">旦</span>淳郎。你既有此心。我则在忉利天依旧等你为夫。则要你加意修行。<span class="科">生</span>天上夫妻交会。可似人间。<span class="科">旦</span>忉利天夫妻就是人间。则是空来。并无云雨。若到以上几层天去。那夫妻都不交体了。情起之时。或是抱一抱儿。或笑一笑儿。或嗅一嗅儿。夫呵。此外便只是离恨天了。<span class="科">叹介</span>天呵。</p>
        
        <p class="曲"><span class="牌">北雁儿落带得胜令</span>但和你莲花须。坐一回。恰便似线穿珠。滚盘内。便做到色界天。和你调笑咦。则休把离恨天。胡乱踹。<span class="夹白"><span class="科">生</span>看了芳卿在云端就是嫦娥。<span class="科">旦</span>你不知。嫦娥也就是人间常蚁。化作蛾儿。飞上天去。则他在桂树下。奴家在大槐宫</span>都一般宫苑不低微。你登科向大槐。比应举攀丹桂。都一样上天梯。<span class="科">叹介</span>你便宜。见天女无回避。伤悲。怎的俺这俏云头渐渐低。</p>
        
        <p class="白"><span class="科">旦做坠下生抱介旦</span>呀。怎的吊下来。<span class="科">生</span>我的妻呵。<span class="科">旦</span>人天气候不同。靠远些儿也。哥。<span class="科">生</span>你怎生叫我哥。<span class="科">旦</span>你也曾在此寺中叫我一声妹子。<span class="科">生想介</span>是曾叫来。<span class="科">旦</span>你前说要个表记儿。这观音座下所供金凤钗小犀盒儿。此非淳郎一见留情之物乎。<span class="科">生想介</span>是也。<span class="科">旦稽首佛前取金钗玉盒与生接介</span>淳郎。淳郎。记取犀盒金钗。我去也。<span class="科">生接钗盒扯旦跪哭介</span></p>
        
        <p class="曲"><span class="牌">南侥侥令</span>我入地里还寻觅。你升天肯放伊。我扯着你留仙裙带儿拖到里。少不得蚁上天时我则央及蚁。</p>
        
        <p class="白"><span class="科">旦</span>你还上不的天也。我的夫呵。<span class="科">生</span>我定要跟你上天。<span class="科">生旦扯哭介净猛持剑上砍开唱呀字后旦急下生騃跌倒介</span></p>
        
        <p class="曲"><span class="牌">北望江南</span>呀。你则道拔地生天是你的妻。猛抬头在那里。<span class="夹白">你说识破他是蝼蚁。那讨情来。怎生又是这般缠恋。<span class="科">叹介</span></span>你挣着眼大槐宫里睡多时。纸撚儿还不曾打喷㖒。你痴也么痴。你则看犀合内金钗怎的提。</p>
        
        <p class="白"><span class="科">生醒起看介</span>呀。金钗是槐枝。小盒是槐䇲子。啐。要他何用。<span class="科">掷弃钗盒介</span>我淳于棼这才是醒了。人间君臣眷属。蝼蚁何殊。一切苦乐兴衰。南柯无二。等为梦境。何处生天。小生一向痴迷也。</p>
        
        <p class="曲"><span class="牌">南园林好</span>咱为人被虫蚁儿面欺。一点情千场影戏。做的来无明无记。都则是起处起。教何处立因依。</p>
        
        <p class="白"><span class="科">净</span>你待怎的。<span class="科">生</span>我待怎的。求众生身不可得。求天身不可得。便是求佛身也不可得。一切皆空了。<span class="科">净喝住介</span>空个甚么。<span class="科">生拍手笑介合掌立定不语介</span></p>
        
        <p class="曲"><span class="牌">北沽美酒带太平令</span><span class="科">净</span>众生佛。无自体。一切相不真实。<span class="科">指生介</span>马蚁儿倒是你善知识。你梦醒迟断送人生三不归。可为甚斩眼儿还则痴。有甚的金钗槐叶儿。谁教你孔儿中做下得家资。横枝儿上立些形势。早则白鹦哥泄漏天机。从今把梦蝴蝶搯了羽翅我呵。也是三生遇奇。还了他当元时塔锥有这些生天蚁儿。呀。要你众生们看见了普世间因缘如是。<span class="科">众香旛乐器上同净大叫介</span></p>
        
        <p class="白">淳于生立地成佛也。<span class="科">行介</span></p>
        
        <p class="曲"><span class="牌">清江引</span>笑空花眼角无根系。梦境将人殢。长梦不多时。短梦无碑记。普天下梦南柯人似蚁。</p>
        
        <p class="白"><span class="科">众拜介</span>万事无常。一佛圆满。</p>
        
        <p class="落诗">春梦无心只似云。<br />一灵今用戒香熏。<br />不须看尽鱼龙戏。<br />浮世纷纷蚁子群。</p>
        
    </body> 
</html>