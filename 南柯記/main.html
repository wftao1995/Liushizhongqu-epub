<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/南柯記</title>
        <meta name="author" content="明　湯顯祖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">南柯記</span></h1>

        <p class="作者">明　湯顯祖　著</p>

        <h2 id=ch1 class="chapter"><span class="齣題">第一齣　提世</span></h2>

        <p class="曲"><span class="牌">南柯子</span><span class="科">末上</span>玉茗新池雨。金柅小閣晴。有情歌酒莫教停。看取無情蟲蟻也關情。　　國土陰中起。風花眼角成。契玄還有講殘經。為問東風吹夢幾時醒。<span class="科">問答照常</span></p>
        
        <p class="落詩">登寶位槐安國土。<br />隨夫貴公主金枝。<br />有碑記南柯太守。<br />無虛誑甘露禪師。</p>
        
        <h2 id=ch2 class="chapter"><span class="齣題">第二齣　俠概</span></h2>
        
        <p class="曲"><span class="牌">破齊陣</span><span class="科">生背劍上</span>壯氣直冲牛斗。鄉心倒掛揚州。四海無家。蒼生沒眼。拄破了英雄笑口。自小兒豪門慣使酒。偌大的煙花不放愁。庭槐吹暮秋。</p>
        
        <p class="誦"><span class="牌">蝶戀花</span>秋到空庭槐一樹。葉葉秋聲。似訴流年去。便有龍泉君莫舞。一生在客飄吳楚。　　那得胸懷長此住。但酒千杯。便是留人處。有個狂朋來共語。未來先自愁人去。</p>
        
        <p class="白">小生東平人氏。復姓淳于。名棼。始祖淳于髡。善飲。一斗亦醉。一石亦醉。頗留滑稽之名。次祖淳于意。善醫。一男不生。一女不死。官拜倉公之號。傳至先君。曾為邊將。投荒久遠。未知存亡。至于小生。精通武藝。不拘一節。累散千金。養江湖豪浪之徒。為吳楚遊俠之士。曾補淮南軍裨將。要取河北路功名。偶然使酒。失主帥之心。因而棄官。成落魄之像。家去廣陵城十里。庭有古槐樹一株。枝幹廣長。清陰數畝。小子每與群豪縱飲其下。偶此日間群豪雨散。則有六合縣兩人。武舉周弁。吾酒徒也。處士田子華。吾文友也。今乃唐貞元七年暮秋之日。分付家僮山鷓兒。置酒槐庭。以款二友。山鷓兒何在。<span class="科">丑扮僮上</span>腿似水牯子。臉像山鷓兒。稟告東人。置酒槐陰庭下。二客早到。</p>
        
        <p class="曲"><span class="牌">搗練子</span><span class="科">淨扮周末扮田上</span>花月晚。海山秋。人生只合醉揚州。慣使酒的高陽吾至友。</p>
        
        <p class="白"><span class="科">周</span>小子穎川周弁是也。<span class="科">田</span>小子馮翊田子華是也。<span class="科">周田</span>我二人將歸六合。去與淳于兄告別。<span class="科">丑</span>主人槐陰庭等候。<span class="科">見介</span></p>
        
        <p class="詩"><span class="牌">集唐</span><br />縣古槐根出。秋來朔吹高。<br />黃金猶未盡。終日困香醪。
        
        </p><p class="白"><span class="科">生</span>數日門客蕭條。令人困悶。<span class="科">周田</span>連小弟二人日晚歸舟。竟來告別。<span class="科">生</span>二兄也要回去。好不悶人也。槐庭有酒。且與沈醉片時。<span class="科">酒介</span></p>
        
        <p class="曲"><span class="牌">玉交枝</span><span class="科">生</span>風雲識透。破千金賢豪浪遊。十八般武藝吾家有。氣冲天楚尾吳頭。一官半職懶踟躊。三言兩語難生受。悶嘈嘈尊前罷休。恨叨叨君前訴休。</p>
        
        <p class="白"><span class="科">周田</span>槐庭下勾尊兄飲樂也。</p>
        
        <p class="曲"><span class="牌">前腔</span><span class="科">生</span>把大槐根究。鬼精靈庭空翠幽。恨天涯搖落三杯酒。似飄零落葉知秋。怕雨中妝點的望中稠。幾年間馬蹄終日因君驟。論知心英雄對愁。遇知音英雄散愁。</p>
        
        <p class="白"><span class="科">周田</span>二弟辭了。<span class="科">生</span>送賢弟一程。</p>
        
        <p class="曲"><span class="牌">急板令</span><span class="科">生</span>道西歸迎鸞鎮頭。順西風薔薇玉溝。送將歸暮秋。送將歸暮秋。舉眼天長。桃葉孤舟。去了旋來。有話難周。<span class="科">合</span>向晚霞江上銷憂。還送送。怎遲留。</p>
        
        <p class="白"><span class="科">周田歎介</span>二弟此去。可能便來。<span class="科">生</span>兄弟怎出此話。</p>
        
        <p class="曲"><span class="牌">前腔</span><span class="科">周田</span>歎知交一時散休。到家中急難再遊。猛然間淚流。猛然間淚流。<span class="夾白">可為甚</span>攜手相看。兩意悠悠。腸斷江南。夢落揚州。<span class="科">合前</span></p>
        
        <p class="曲"><span class="牌">尾聲</span><span class="科">生</span>恨不和你落拓江湖載酒遊。休道個酒中交難到頭。<span class="夾白">你二人去了呵。</span>我待要每日間睡昏昏長則是酒。</p>
        
        <p class="白"><span class="科">周田下生弔場介</span>他二人又去了。空庭寂靜。好是無聊。山鷓兒。揚州有甚麼會耍子的人麼。<span class="科">丑</span>那裡討。則那瓦子鋪後。有個溜二沙三兄弟會耍。<span class="科">生</span>你去請來。</p>
        
        <p class="落詩">一生遊俠在江淮。<br />未老芙蓉說劍才。<br />寥落酒醒人散後。<br />那堪秋色到庭槐。</p>
        
        <h2 id=ch3 class="chapter"><span class="齣題">第三齣　樹國</span></h2>
        
        <p class="曲"><span class="牌">海棠春</span><span class="科">蟻王引眾上</span>江山是處堪成立。有精細出乎其類。萬戶遶星宸。一道通槐里。<span class="科">眾</span>絳闕朱衣。丹臺紫氣。別是一門天地。<span class="科">合</span>把酒玉階前。且慶風雲際。</p>
        
        <p class="白"><span class="科">眾行禮介</span>我王千歲。</p>
        
        <p class="誦"><span class="牌">清平樂</span><span class="科">王</span>綠槐風下。日影明窗罅。寶界嚴城宮殿灑。一粒土花金價。　　千年動物生神。端然氣象君臣。真是國中有國。誰言人下無人。</p>
        
        <p class="白">自家大槐安國主是也。本為螻蟻。別號蚍蜉。行磨周天。頗合星辰之度。存身大地。似蟄龍蛇之居。一生二。二生三。生之者眾。萬取千。千取百。眾即成王。臭腐轉為神奇。真乃是明則動。動則變。變則化。太山之於丘垤。故所謂均無貧。和無寡。安無傾。一年成聚。二年成邑。到三年而成都。寡人有些羶行。夏后以松。殷人以柏。及周人而以栗。敝國寄在槐安。火不能焚。寇不能伐。三槐如在。可成豐沛之邦。一木能支。將作酒泉之殿。列蘭錡。造城郭。大壯重門。穿戶牖。起樓臺。同人棟宇。清陰鎖院。分雨露於各科。翠蓋黃扉。灑風雲於數道。長安夾其鸞路。果然集集朱輪。吳都樹以蔥青。委是躭躭玄蔭。北闕表三公之位。義取懷來。南柯分九月之官。理宜修備。右邊憲獄司。比棘林而聽訟。左側司馬府。倚大樹以談兵。丞相閣列在寢門。上卿蚤朝而坐。大學館布成街市。諸生朔望而遊。真乃天上靈星。國家喬木。樹在王門之內。待學周武王神禁。無益者去。有益者來。聲聞鄰國之間。要似齊景公號令。犯槐者刑。傷槐者死。此乃為君之法度。要全立國之根基。所喜內有中宮之賢。外有右相之助。今日政機多暇。且與君臣同遊。筵宴已齊。右相早到。</p>
        
        <p class="曲"><span class="牌">海棠春</span><span class="科">右相上</span>日晏下彤闈。承詔又趨丹陛。</p>
        
        <p class="白"><span class="科">行禮介</span>右丞相武成侯臣段功叩頭。千歲。<span class="科">王</span>賜卿平身。今日召卿。知吾意乎。<span class="科">右</span>愚臣未知。<span class="科">王</span>國家所慮。有天地人三不同。且喜我國中天無陰雨之兆。地無行潦之侵。有禮有法。國中無漏網之鯨。無害無災。境外有玄駒之馬。便是檀蘿無警。足知你槐棘有人。待與卿遨翔宮樹之前。逍遙封壤之內。卿意云何。<span class="科">右</span>君臣同遊。太平盛事。但國家還有十八路國公。四門王親。禮當侍駕。<span class="科">王</span>眾國公王親別行賜宴。槐階之下。但與卿同。<span class="科">行介</span>紫殿肅陰陰。彤庭赫弘敞。風動萬年枝。日華承露掌。<span class="科">眾</span>酒到。<span class="科">右進酒介</span>願我王進千秋萬歲酒。</p>
        
        <p class="曲"><span class="牌">惜奴嬌</span><span class="科">王</span>大塊無私。費工夫點透了幽瑣玄微。謾道是帝虎人龍。立定朝儀。區區。也教分取河山王氣。<span class="科">合</span>希奇。今日風色晴和。暫擁出宮庭遊戲。</p>
        
        <p class="曲"><span class="牌">前腔</span><span class="科">右</span>階墀。新築沙堤。看高官貴種。絳幘黃衣。總千門萬戶。煩星點綴。依希。太乙薇垣。吾王端冕。任意往來巡歷。<span class="科">合前</span></p>
        
        <p class="曲"><span class="牌">前腔</span><span class="科">王</span>須知。粃粟能飛。一星星體性。誰無雄氣。恨些須封壤。草朝粗立。吾志。要行天上磨。還聽海中雷。<span class="科">合</span>且徘徊。看地利天時。再行移徙。</p>
        
        <p class="白"><span class="科">右</span>臣啟大王。敢嫌國土微小。</p>
        
        <p class="曲"><span class="牌">前腔</span>思之。蟻蝨臣微。共立成一國。非同容易。歎生靈日逐。貧忙一粒。何必。平中堪取巧。節外更生枝。<span class="科">合前王</span></p>
        
        <p class="白">久不曾槐陰下一遊。今日盡興觀賞。</p>
        
        <p class="曲"><span class="牌">錦衣香</span>荷濃陰。葉兒翠。映春光。幹兒碧。來去瞻依。縱橫條直。眼見參天百尺枝。似樓桑村裡。殢柳叢祠。一般兒重重遮蓋。到登基。龍庭朝會。但有分成些基業。豈嫌微細。人眾成王。排班做勢。</p>
        
        <p class="曲"><span class="牌">漿水令</span>謝蒼穹調勻風日。承后土盤固根基。九重深處殿巍巍。一線之間。九曲巡迴。穿巷陌。列朝市。土階穴處今何世。拜的拜。跪的跪。君臣有義。走的走。立的立。赤子無知。</p>
        
        <p class="曲"><span class="牌">尾聲</span><span class="科">王</span>俺建邦起土登王位。<span class="夾白">右相呵。你</span>入閣穿宮拜相奇。<span class="夾白">但願俺</span>大槐安萬萬歲根兒蟠到底。</p>
        
        <p class="落詩">萬物從來有一身。<br />一身還有一乾坤。<br />敢於世上明開眼。<br />肯把江山別立根。</p>
        
        <h2 id=ch4 class="chapter"><span class="齣題">第四齣　禪請</span></h2>
        
        <p class="詩"><span class="科">淨扮老禪師上</span><span class="牌">集唐</span><br />老住西峰第幾層。琉璃為殿月為燈。<br />終年不語看如意。長守林泉亦未能。</p>
        
        <p class="白">自家契玄禪師是也。自幼出家修行。今年九十一歲。參承佛祖。證取綱宗。從世尊法演於西天。到達摩心傳於東土。無影樹下。弄月嘲風。沒縫塔中。安身立命。可以浮漚復水。明月歸天。只為五百年前有一業債。梁天監年中。前身曾為比丘。跟隨達摩祖師渡江。比揚州有七佛以來毗婆寶塔。老僧一夕捧執蓮花燈。上於七層塔上。忽然傾瀉蓮燈。熱油注於蟻穴之內。彼時不知。當有守塔小沙彌。顏色不快。問他敢是費他掃塔之勞。那小沙彌說道。不為別的。以前聖僧天眼算過。此穴中流傳有八萬四千戶螻蟻。但是燃燈念佛之時。他便出來行走瞻聽。小沙彌到彼時分。施散盞飯與他為戲。今日熱油下注。壞了多生。老僧聞言。甚是懺悔。啟參達摩老師父。老師父說道。不妨不妨。他蟲業將盡。五百年後。定有靈變。待汝生天。老僧記下此言。三生在耳。屈指到今。恰好五百來歲。欲往揚州。了此公案。老病因循。你看這潤州城對着金焦。好不山川攢秀。禪堂幽靜。我且入定片時。看做甚麼境界也。<span class="科">眾扮僧俗四人持書上</span>有時鶴去愁衝錫。何處龍來喜聽經。小僧和這居十們。是對江揚州孝感智禪二寺住持。祇因十方大眾之發心。求契玄禪師而說法。此間是甘露寺方丈。捧書而進。呀。禪師入定。敲他雲板三聲。<span class="科">敲介淨醒介</span>四眾何為而來。<span class="科">眾跪介</span>揚州合郡僧俗。敬選七月十五日大會盂蘭。虔請大師升座。十方善信書疏呈上。<span class="科">呈書介淨</span>起來。<span class="科">淨展書念介</span>竊以某等生維揚花月之區。豈無惡業。接古潤金焦之境。亦有善緣。凡依玉蕊之花。盡抱香檀之樹。恭惟甘露山主契玄大師座下。性融朗月。德普慈雲。中含三點之藏。帶一轉二。外示六爻之相。互五重三。鐘鼓不交參。截斷眾流開覺路。風幡無動相。掃除塵翳落空華。見三世諸佛面目本來。入一切眾生語言三昧。盂蘭盆裡。喝開朵朵金蓮。寶月燈中。打破重重玉網。但見飲光微笑。普同大眾歸心。惟願慈悲。和南攝受。<span class="科">淨</span>貧僧老病將臨。不奈過江也。<span class="科">背介</span>纔想起揚州螻蟻因果。敢在此行。</p>
        
        <p class="曲"><span class="牌">正宮端正好</span>我則是二文殊。降下這三天竺。渡江南一蟻菰蘆。金焦擺列鐘和鼓。這寺裡有名甘露。</p>
        
        <p class="白"><span class="科">回介</span>不去罷。我看衲子們談經說誦的。不在話下。一般努目揚眉。舉處便喝。唱演宗門。有甚裡交涉也。</p>
        
        <p class="曲"><span class="牌">滾繡球</span>但說的是附雁傳書有。要還鄉曲調無。怎生是石人起舞。怎生是新婦騎驢。那裡有笑拈花喫荔枝。則許你單刀直入。都怎生被箭逃虛。我這裡君臣位上賓和主。水月光中我帶渠。世界如愚。</p>
        
        <p class="白"><span class="科">眾作請介淨</span>既十方懇請。則待過江走一遭。</p>
        
        <p class="曲"><span class="牌">倘秀才</span>恁待要三千界樓臺舌鋪。不消的十二部經坊印模。禪門三下板。你塵世一封書。目前些子看何如。我這裡親憑佛祖。</p>
        
        <p class="白">四眾先行。貧僧分付你。</p>
        
        <p class="曲"><span class="牌">煞</span>先在禪智院立一本百千萬億投名簿。後在孝感寺掛一軸五十三參聽講圖。除了那戒壇上石點頭。則待看普諸天花下雨。</p>
        
        <p class="落詩">安排寶蓋與幡幢。<br />方便乘杯一渡江。<br />地震海潮人施法。<br />管教螻蟻盡歸降。</p>
        
        <h2 id=ch5 class="chapter"><span class="齣題">第五齣　宮訓</span></h2>
        
        <p class="曲"><span class="牌">夜遊宮</span><span class="科">老旦國母引宮娥上</span>宮樹槐根隱隱。從地府學成坤順。<span class="科">眾</span>畫扇影隨宮燕引。聽重門。晝漏聲。花外盡。</p>
        
        <p class="白"><span class="科">眾叩頭介</span>宮娥叩頭。娘娘千歲。</p>
        
        <p class="誦"><span class="牌">清平樂</span><span class="科">老</span>大槐秋色。世外朱塵隔。歌吹重重情脈脈。怕道有人傾國。　　孔雀扇影分行。宮娥半袖通裝。卻是洞門深杳。折旋消得君王。</p>
        
        <p class="白">自家大槐安國母是也。初為牝蟻。配得雄蜉。細如蟣蝨之妻。大似蚊虻之母。偶爾稱孤道寡。居然正位中宮。有女瑤芳一人。號作金枝公主。姿才冠世。婚嫁及期。授書史於上真仙姑。學刺繡於靈芝國嫂。昨承我王之命。要求人世之姻。必須有眼之人。方得有情之婿。我想起來。則有姪女瓊英郡主。能會瞧人。待我先喚公主出來。示以此意。然後分付姪女依計而行。<span class="科">眾</span>公主到。</p>
        
        <p class="曲"><span class="牌">前腔</span><span class="科">旦扮公主上</span>幻質分靈蠢。也會的施朱傅粉。一般人物嬌和嫩。這芳心。洞房中。誰簇緊。</p>
        
        <p class="白"><span class="科">見介</span>女兒瑤芳叩頭。娘娘千歲千千歲。<span class="科">老</span>公主。你年已及笄。名方弄玉。今日依於國母。他日宜其家人。四德三從。可知端的。<span class="科">旦</span>孩兒年幼。望母親指教。<span class="科">老</span>夫三從者。在家從父。出嫁從夫。老而從子。四德者。婦言。婦德。婦容。婦功。有此三從四德者。可以為賢女子矣。聽我道來。</p>
        
        <p class="曲"><span class="牌">傍妝臺</span><span class="科">老</span>一種寄靈根。依然樓閣賀生存。論規模雖小可。乘氣化有人身。中宮忝作吾王正。下國憑稱寡小君。掌司陰教。齊眉至尊。你須知三貞七烈同是世間人。</p>
        
        <p class="曲"><span class="牌">前腔</span><span class="科">旦</span>小小贅芳塵。念瑤芳生長在王門。雖不是人間世。論相同掌上珍。寒餘窈窕深閨晚。暖至豐茸別洞春。父王庭訓。娘親細論。難道這三從四德微細的不如人。</p>
        
        <p class="曲"><span class="牌">翫仙燈</span><span class="科">貼瓊英上</span>踏綻鞋跟。蚤向朱門步穩。</p>
        
        <p class="白">自家蟻王姪女瓊英便是。娘娘有召。敬入則個。<span class="科">見叩頭介</span>郡主瓊英叩頭。娘娘千歲。<span class="科">見旦介</span>公主見禮。<span class="科">旦</span>尊姊到來。<span class="科">老</span>郡主聽旨。近因瑤芳長成。堪招駙馬。君王有命。若於本族內選婚。恐一時難得智勇之士。不堪扶持國家。要於人間招選駙馬。聞得七月十五日。這揚州孝感寺禮請契玄禪師講經。人山人海。都往禪智寺天竺院報名。到得其時。郡主可同靈芝夫人上真仙子三人同往聽講。但有英俊之士。便可留神。<span class="科">貼</span>謹遵懿旨。</p>
        
        <p class="曲"><span class="牌">傍妝臺</span><span class="科">老</span>女大急須婚。不拘門戶則待有良姻。龍類中能煮海。蝶夢裡好移魂。<span class="科">貼</span>知他同誰虰作夫妻分。了你蛘親父母恩。俺拋眉暈。忍笑痕。可甚麼人煙聚裡看不出有情人。</p>
        
        <p class="白"><span class="科">旦</span>瓊英姐。俺便同你去聽講何如。<span class="科">貼</span>公主體面。未宜出遊。<span class="科">旦</span>這等奴有金鳳釵一對。文犀盒一枝。奉獻禪師講下。表我微情。</p>
        
        <p class="曲"><span class="牌">前腔</span>光景一時新。待相同隨喜終是女兒身。獻釵頭金鳳朵。盛納盒錦犀文。<span class="科">貼</span>也知妹子無他敬。如是觀音着我聞。我將為信。去講座陳。管教他靈山會裡直着個有緣人。</p>
        
        <p class="白"><span class="科">老</span>郡主。此非小可之事。</p>
        
        <p class="曲"><span class="牌">尾聲</span>到花宮不少的兒郎俊。打疊起橫波着人。<span class="夾白">你去呵。</span>休得漏洩了機關要老娘心上穩。</p>
        
        <p class="落詩">選佛場中去選郎。<br />禪牀側畔看東牀。<br />疾去疾來須隱約。<br />好音先報與娘行。</p>
        
        <h2 id=ch6 class="chapter"><span class="齣題">第六齣　謾遣</span></h2>
        
        <p class="曲"><span class="牌">字字雙</span><span class="科">溜二上</span>小生家住古揚州。鋪後。祖宗七輩兒喜風流。自幼。衣衫破落帽兒颩。狐臭。能吹木屑慣扶頭。即溜。</p>
        
        <p class="白">自家揚州城中有名的一個溜二便是。一生浪蕩。半世風流。但是晦氣的人家。便請我撮科打鬨。不管有趣的子弟。都與他鑽懶幫閒。手策無多。口才絕妙。有那等弔眼子。敲他幾下。叫做打草驚蛇。無過是脫稍鬼。鬆他一籌。則是將蝦弔鯉。着甚麼南莊田。北莊地。有溜二便是衣食父母。難起動東鄰邀。西鄰請。則沙三是個酒肉弟兄。知音的說是個妙人好人老成人。少趣的叫我敗子倈子光棍子。且自由他笑罵。只圖自己風光。這幾日不見沙三。尋他閒串去。</p>
        
        <p class="曲"><span class="牌">前腔</span><span class="科">沙三上</span>賤子姓沙行十三。名濫。就似水底月兒到十三。圓泛。六兒七兒巧十三。胡蘸。官司弔起打十三。扯淡。</p>
        
        <p class="白"><span class="科">溜</span>沙三。你犯夜了。<span class="科">沙</span>不犯夜不是子弟也。哥。<span class="科">溜</span>兄弟。這幾日嘴閒了。<span class="科">沙</span>和你大路頭站去。<span class="科">丑上</span>白雲在何處。明月落誰家。<span class="科">沙</span>小哥。落在這裡。<span class="科">丑</span>大哥。我東人淳于家要請溜二沙三官耍子。住在那門。<span class="科">溜沙</span>我二人便是。你東人做甚麼生意。<span class="科">丑</span>做裨將。<span class="科">沙</span>做皮匠。叫我去幫鑽。<span class="科">丑</span>軍營裡副將哩。<span class="科">溜</span>是那能飲酒的淳于公麼。<span class="科">丑</span>着。<span class="科">溜沙</span>便去。便去。有酒舊傾蓋。無錢新白頭。<span class="科">下生上</span></p>
        
        <p class="詩"><span class="牌">集唐</span><br />棄置復何道。悽悽吳楚間。<br />相憶不相見。秋風生近關。</p>
        
        <p class="白">我淳于棼休官落魄。賴酒消魂。爭奈客散孟嘗之門。獨醉槐陰之市。想吾生直恁無聊也。</p>
        
        <p class="曲"><span class="牌">錦纏頭</span>我本待學時流立奇功俊名。談笑朔風生。怎如他蒼生口說難憑。便道你能奮發有期程。則半盞河清。𢬵<a epub:type="noteref" href="#char01"><spu>註</spu></a>了滴珠槽浸死劉伶。道的個百無成。只杜康祠蘸住了這窮三聖。做個帶帽兒堵酒瓶。頭直下酒淹衣褃。難道普乾坤醉眼偏只許屈原醒。</p>
        
        <p class="白"><span class="科">丑同溜沙上</span>三家酒注子。一對色哥兒。<span class="科">丑報介</span>溜二沙三官到。<span class="科">見介溜</span>小人名溜二。<span class="科">沙</span>賤子即沙三。<span class="科">生</span>久聞纔識面。<span class="科">合</span>十個更酸鹹。<span class="科">生</span>怎生十個更酸鹹。<span class="科">溜</span>適間老翁說。把九文錢喫個麵。沒鹽醋的。因此小人加上一文。<span class="科">生笑介</span>敢問二位在城在鄉。</p>
        
        <p class="曲"><span class="牌">好姐姐</span><span class="科">溜沙</span>廣陵。郡中一城。識溜二沙三名姓。玲瓏剔透。人前打眼睛。隨尊興。哩嗹花囉能堪聽。孤魯子頭嗑得精。</p>
        
        <p class="白"><span class="科">溜做隻腳跪嗑連二頭叫爺介沙唱哩囉嗹介</span>淳于兄。孤老院耍去。<span class="科">生</span>貧子行處。怎生好去。<span class="科">沙</span>不是。是表子鋪。<span class="科">生</span>揚州諸妓。我已盡知。可別有甚麼消遣。<span class="科">沙</span>有有。孝感寺中元盂蘭大會。僧俗男女都去潤州甘露寺。請契玄禪師講經。<span class="科">生</span>便去聽講如何。<span class="科">沙</span>那裡喫素。淳于公貪酒哩。<span class="科">生</span>那有此話。</p>
        
        <p class="曲"><span class="牌">前腔</span>吾生。醉鄉酩酊。飲中仙也有個逃禪中聖。長齋繡佛。到莊嚴得人世清。<span class="夾白">山鷓兒看馬。</span>堪乘興。行隨白馬藏鞭影。坐聽黃龍喝棒聲。</p>
        
        <p class="落詩">忽忽意不樂。<br />留人相伴閒。<br />上方隨喜去。<br />秋色滿盂蘭。</p>
        
        <h2 id=ch7 class="chapter"><span class="齣題">第七齣　偶見</span></h2>
        
        <p class="曲"><span class="牌">普賢歌</span><span class="科">僧上</span>終朝頂拜如來。人肉樣的蓮花業作臺。一家兒酒和色。三分氣命財。領着個鐵圍山難佈擺。</p>
        
        <p class="白">小僧揚州府禪智寺一個五戒是也。五戒五戒。好些尷尬。近因孝感寺作中元盂蘭大會。十方僧俗。去請潤州契玄禪師講經。那禪師法旨威嚴。凡有聽講者。先于小寺投牒報名。方去聽講。卻有西番一個波羅門。名喚石延。客居小寺天竺院。此人善作西番胡旋舞。但有往來報名男女來此。他便施舞一回。俺寺中好不鬧熱也。目今天竺院水月觀音座前點起香燭。看甚人報名。咱且迴避。正是此中留半偈。別院演三車。<span class="科">下</span></p>
        
        <p class="曲"><span class="牌">前腔</span><span class="科">貼瓊英老旦靈芝小旦道扮上真姑上</span>天生微眇身材。也逐天香過院來。一尖紅繡鞋。雙飛碧玉釵。小玉納汗巾兒長袖灑。</p>
        
        <p class="白"><span class="科">貼</span>奴家瓊英郡主。承國母之命。和這靈芝國嫂上真仙姑。同來禪智寺報名。孝感寺聽經。就裡將瑤芳妹子玉釵犀盒。施於禪師講前。看有意氣郎君。招與瑤芳為婿。這是禪智寺天竺院了。池邊好座紫竹觀音。那香案之上。有報名疏簿。我們不免焚香拜了僉名。<span class="科">三旦同拜介</span></p>
        
        <p class="曲"><span class="牌">黃鶯兒</span>一點注香沈。禮南無觀世音。花根木艷低微甚。趨蹌寶林。威光乍臨。今生打破前生蔭。<span class="科">合</span>拜深深。姻緣和合。蟲蟻一般心。</p>
        
        <p class="白"><span class="科">貼</span>俺三人還將瑤芳妹子婚姻之事密禱一番。<span class="科">拜介</span></p>
        
        <p class="曲"><span class="牌">前腔</span>槐殿欲成陰。把金枝付瑟琴。尋花配葉端詳恁。於中細任。其間暗吟。無明到處情兒沁。<span class="科">合前小旦</span></p>
        
        <p class="白">俺們池邊消遣一會。呀。一個回回舞上來了。</p>
        
        <p class="曲"><span class="牌">北點絳唇</span><span class="科">回子上</span>生小西番。恭持佛讚。朝炎漢。驀入禪關。日影金剛燦。</p>
        
        <p class="白">自家婆羅門弟子石延的便是。行腳中華。寄食天竺禪院。好不奈煩。散心一會。呀。三位女菩薩從何而來。請看俺婆羅門胡旋舞一會也。<span class="科">三旦笑介</span>請了。<span class="科">內鼓介</span></p>
        
        <p class="曲"><span class="牌">對玉環帶過清江引</span><span class="科">石舞介</span>拍手天壇。風飄長繡幡。答刺兜綿。腰身拴束的彎。衫袖打斕斑。西天俏錦闌。燕尾翩翻。觀音座寶欄。合掌開蓮瓣。散天香婆羅門回笑眼。</p>
        
        <p class="白"><span class="科">內喝采介石</span>一個騎馬官兒來。俺去了也。<span class="科">下貼眾</span>有人來。我們且池邊浣手去。<span class="科">洗手介</span></p>
        
        <p class="曲"><span class="牌">縷縷金</span><span class="科">生騎從上</span>無聊賴。不自憐。特來禪智院打俄延。花落蒼苔面。誰舞胡旋。門前繫馬接了金鞭。有人兒咱瞧見。</p>
        
        <p class="白">竹徑通幽處。禪房花木深。觀音座前疏簿在此。我淳于棼就此拈香報名。<span class="科">拈香拜介</span></p>
        
        <p class="曲"><span class="牌">江兒水</span>淳于弟子。愁情一片。銷愁無處去聽閒經卷。<span class="夾白">俺待簽名。<span class="科">寫介</span></span>簽名自僉。觀音試觀。<span class="科">見貼介</span>水竹池邊。因何活現。</p>
        
        <p class="白"><span class="科">貼笑回身介</span>靈芝嫂。濕透這汗巾兒。掛在那處好。<span class="科">生背介</span>此女子秀入肌膚。香生笑語。世間有此天仙乎。<span class="科">回介</span>小娘子的汗巾兒。待小生效勞。掛於竹枝之上。<span class="科">貼笑遞汗巾生接掛介</span>這汗巾兒粉香清婉。小生能勾似他。懷卿袖中。浥卿香汗。<span class="科">貼眾笑不應介</span>池光花影。娟娟可人。<span class="科">生歎介</span>俺淳于棼可是遇仙也。他三回自語。一顧傾人。急節中間。難以相近。不如且自孝感寺聽經去。山鷓。看馬來。<span class="科">上馬介</span>紫騮嘶入落花去。見此踟躇空斷腸。<span class="科">下貼</span>此生有情人也。他也去聽講。咱瞧他去來。<span class="科">老</span>咳。俺去不得。俺真是個信女。把水月觀音倒做了。<span class="科">小旦</span>怎麼說。<span class="科">老</span>月信來了。<span class="科">貼</span>罪過人。這等咱和上真姑去便了。</p>
        
        <p class="曲"><span class="牌">尾聲</span>過別院聽談禪。老靈芝去也咱和這上真仙。到講堂呵把俺這覷郎君的眼稍兒再拋演。</p>
        
        <p class="落詩">為看婆羅舞。<br />相逢騎馬郎。<br />尋荷終得藕。<br />池上白蓮花。</p>
        
        <h2 id=ch8 class="chapter"><span class="齣題">第八齣　情著</span></h2>
        
        <p class="白"><span class="科">雜扮首座僧持釣竿上</span>佛祖流傳一盞燈。至今無滅亦無增。燈燈朗耀傳今古。法法皆如貫所能。貧僧乃潤州甘露寺中契玄禪師首座弟子是也。自幼出家。參承多臘。常只是朝陽縫破衲。對月了殘經。近乃揚州孝感寺請師父說法。貧僧領着眾僧。安排下香燈花菓。禪牀淨几。待師父升座。大眾動着法器者。<span class="科">內鼓樂介淨扮老禪師拄杖拂子上升座介</span>高臨法座唱宗風。翠竹黃花事不同。但是眾星都拱北。果然無水不朝東。<span class="科">提拄杖介</span>賽卻須彌老古藤。寒空一錫振飛騰。拄開妙挾通宗路。打斷交鋒迴避僧。<span class="科">執拂子介</span>豎起清風灑白雲。河沙無地可容塵。將軍一事無巴鼻。兔角龜毛拂着人。取香來。<span class="科">拈香介</span>此香不從千聖得。豈向萬機求。虛空觀不盡。大地莫能收。拈香指頂。透十方之法界。薰四大之神州。爇向爐心。祝皇王之萬歲。願太子之千秋。<span class="科">垂釣介</span>手把金鉤月一痕。乘槎獨坐到河濱。悠悠泛泛經千載。影落魚龍不敢吞。<span class="科">首座</span>如何空即是色。<span class="科">淨</span>東沼初陽疑吐出。南山曉翠若浮來。<span class="科">首座</span>如何色即是空。<span class="科">淨</span>細雨濕衣看不見。閒花落地聽無聲。<span class="科">首座</span>如何非色非空。<span class="科">淨</span>歸去豈知還向月。夢來何處更為雲。<span class="科">首座</span>多謝我師。今日且歸林下。來日問禪。<span class="科">末下淨</span>大眾。若有那門居士。禪苑高僧。參學未明。法有疑礙。今日少伸問答。有麼。<span class="科">外扮老僧上</span>有有有。敢問我師如何是佛。<span class="科">淨</span>人間玉嶺青霄月。天上銀河白晝風。<span class="科">外</span>如何是法。<span class="科">淨</span>綠蓑衣下攜詩卷。黃篾樓中掛酒芻。<span class="科">外</span>如何是僧。<span class="科">淨</span>數莖白髮坐浮世。一盞寒燈和故人。<span class="科">外</span>多謝我師。今日且歸林下。來日問禪。<span class="科">下淨垂釣介</span>釣絲常在手中拿。影得遊魚動晚霞。海月半天留不住。醒來依舊宿蘆花。大眾。還有精通居士。俊秀禪郎。未悟宗機。再伸問答。有也是無。</p>
        
        <p class="曲"><span class="牌">謁金門前</span><span class="科">生上</span>閒生活。中酒嗔花如昨。待近爐煙依法座。聽千偈瀾番個。</p>
        
        <p class="白">小生淳于棼。來此參禪。想起來落托無聊。終朝煩惱。有何禪機問對。就把煩惱因果。動問禪師。<span class="科">見介</span>小生淳于棼稽首。特來問禪。如何是根本煩惱。<span class="科">淨</span>秋槐落盡空宮裡。凝碧池邊奏管絃。<span class="科">生</span>如何是隨緣煩惱。<span class="科">淨</span>雙翅一開千萬里。止因棲隱戀喬柯。<span class="科">生</span>如何破除這煩惱。<span class="科">淨</span>惟有夢魂南去日。故鄉山水路依稀。<span class="科">生沈吟淨背介</span>老僧以慧眼觀看。此人外相雖癡。到可立地成佛。</p>
        
        <p class="曲"><span class="牌">謁金門後</span><span class="科">小旦道扮同貼上</span>蓮步天臺踭䟶。還似蟻兒旋磨。<span class="夾白">上真仙。</span>竹院人兒情似可。再與端詳和。</p>
        
        <p class="白"><span class="科">淨笑</span>淳于生。你帶着眷屬來哩。<span class="科">生回介</span>是好兩位女娘。<span class="科">背歎介</span>禪師怎知我原無家室。<span class="科">貼見介</span>太師稽首。<span class="科">淨</span>蟻子為何而來。<span class="科">貼</span>為五百年因果而來。<span class="科">淨背笑介</span>是了。是了。叫侍者鋪單。<span class="科">末鋪座介響唱介</span>五十三單整齊。<span class="科">淨</span>舉來。<span class="科">貼響唱介</span>妙法蓮花經觀世音菩薩普門品。<span class="科">淨</span>六萬餘言七軸裝。無邊妙義廣含藏。白玉齒邊流舍利。紅蓮舌上放毫光。喉中玉露涓涓潤。口內醍醐滴滴涼。假饒造罪過山嶽。不須妙法兩三行。</p>
        
        <p class="曲"><span class="牌">梁州序</span>人天金界。普門開覺。無盡意參承佛座。以何因果。得名觀世音那。佛告眾生遇苦。但唱其名。即時顯現無空過。貪嗔癡應念總銷磨。求女求男智福多。<span class="科">合</span>如是等。威慈大。是名觀世音菩薩。齊頂禮。妙蓮花。</p>
        
        <p class="白"><span class="科">眾</span>觀世音菩薩云何遊此世界。云何而為眾生說法。方便之力。其事云何。</p>
        
        <p class="曲"><span class="牌">前腔</span><span class="科">淨</span>有如國土。眾生應度。種種法身隨化。因緣說法。以觀世界婆娑。一切天龍人等。急難之中。與他怖畏輕離脫。十方齊現豁。似河沙。遊戲神通一剎那。<span class="科">合前生</span></p>
        
        <p class="白">後來無盡意菩薩云何。<span class="科">淨</span>爾時無盡意菩薩啟過佛爺。叫世尊。我今當供養觀世音菩薩了。當即解下頸上寶珠瓔珞。價値紫金百千兩。獻與觀世音菩薩。說道。願仁者受此法施。那觀世音菩薩不肯受。爾時佛告觀世音。你可哀愍無盡意和這四眾。權受下了這寶珠瓔珞。那觀世音菩薩因佛爺有言。受了瓔珞。分作兩分。一分奉釋伽牟尼佛爺。一分奉多寶佛爺的塔。你眾生們聽講這經。要知觀世音菩薩有如是自在威神。普同發心供養。<span class="科">眾</span>弟子們頂禮受持。<span class="科">生</span>謹參太師。小生曾居將帥。殺人飲酒。怕不能度脫也。<span class="科">淨</span>經明說着。應以天大將軍身度者。菩薩即現其身而度之。有甚分別。<span class="科">貼問介</span>稟參太師。婦女如何。<span class="科">淨笑介</span>經明說應以人非人等度者。即現其身而度之。<span class="科">貼驚對小旦背介</span>這太師神通廣大。不說應以女身得度。到說個人非人。你再問他。<span class="科">小旦問介</span>太師。似我作道姑的。也可度為弟子乎。<span class="科">淨</span>你那道經中。已云道在螻蟻。則看幾粒飯。散作小沙彌。怎度不的。<span class="科">貼小旦跪介</span>太師真個天眼通。有個妹子瑤芳。深閨嬌小。未克參承。附有金鳳釵一雙。通犀小盒一枚。願施講筵。望太師哀愍。<span class="科">起唱介</span></p>
        
        <p class="曲"><span class="牌">前腔</span>紫衣師天眼摩訶。他頸鶯嬌幾曾有瓔珞。待學盡形供養。化身難脫。待把寶珠抽獻。比龍女如何。自笑身微末。施的些兒個。恨無多。一分能分做兩分麼。<span class="科">合前生背介</span></p>
        
        <p class="白">奇哉此女。<span class="科">回介</span>太師。金釵犀盒。願一借觀。<span class="科">看介回盼小旦貼介</span>人與物皆非世間所有。</p>
        
        <p class="曲"><span class="牌">前腔</span>巧金釵對鳳飛斜。賽煖金一枚犀盒。<span class="科">背介</span>看他春生笑語。媚翦層波。把靈犀舊恨。小鳳新愁。向無色天邊惹。<span class="科">淨冷笑介生回唱</span>價値千百兩。未多些。一笑拈花奉釋迦。<span class="科">合前生</span></p>
        
        <p class="白">太師。此女子從何而來。<span class="科">淨背介</span>此生癡情妄起。倩觀音座前白鸚哥叫醒他。<span class="科">內作鸚哥叫</span>蟻子轉身。蟻子轉身。<span class="科">淨</span>淳于生可聽的麼。<span class="科">生</span>道是女子轉身。女子轉身。<span class="科">淨笑介</span>日中了。法眾住參。咱入定去來。大千界裡閒窺掌。不二門中暗點頭。<span class="科">下生</span>禪師去了。到好絮那小娘子一會。敢問小娘子尊姓。<span class="科">小旦貼不應介生</span>貴里。<span class="科">又不應介生</span>敢便是前日禪智寺看舞的小娘子麼。<span class="科">小旦貼笑介</span>是也。<span class="科">生</span>哎喲。</p>
        
        <p class="曲"><span class="牌">節節高</span>雙飛影翠娥。妙無過。這人兒則合向蓮花座。<span class="夾白"><span class="科">貼笑介</span>我有個妹子還妙哩。<span class="科">生笑介</span>纔說那鳳釵犀盒。就是那妹子附寄的麼。</span>他言輕可。誰看破。空提作。世間人敢則有那人間貨。<span class="夾白">妹子。妹子。你有鳳釵犀盒。央他送在空門。</span>何不親身同向佛前囉。和我拈香訂做金鈿盒。</p>
        
        <p class="白"><span class="科">小旦</span>啐。你也叫他妹子哩。<span class="科">生</span>呀。我淳于棼好是無聊。小娘子請了。無語落花還自笑。有情流水為誰彈。<span class="科">下貼</span>上真子。這生好不多情也。<span class="科">小旦</span>看來駙馬無過此人。</p>
        
        <p class="曲"><span class="牌">前腔</span>相逢笑臉渦。太情多。暮涼天他歸去愁無那。牙兒嗑。影兒那。心兒閣。向人天結下這姻緣大。<span class="夾白"><span class="科">貼</span>這生我常見他來。<span class="科">小旦</span>你不知。和我國裡相近。淳于生名棼的便是。<span class="科">合</span></span>大槐邊宋玉舊東家。做了羅浮夢斷梅花臥。</p>
        
        <p class="白">我們歸去來。</p>
        
        <p class="曲"><span class="牌">尾聲</span>這一座會經堂高過似綵樓多。是個人兒都不着科。<span class="夾白">瑤芳。瑤芳。</span>我和你選這個人兒剛則可。</p>
        
        <p class="落詩">似蟻人中不可尋。<br />觀音講下遇知音。<br />有意栽花花不發。<br />無心插柳柳成陰。</p>
        
        <h2 id=ch9 class="chapter"><span class="齣題">第九齣　決婿</span></h2>
        
        <p class="曲"><span class="牌">西江引前</span><span class="科">老引眾上</span>螻蟻也知春色。宮槐夜合朝開。生香一搦女嬌孩。少甚王孫帝子。</p>
        
        <p class="白">自家蟻王娘娘是也。為遣姪女瓊英參禪聽講。方便之中。因為公主瑤芳選取駙馬。蚤晚到來。宮娥伺候。<span class="科">宮娥應介</span></p>
        
        <p class="曲"><span class="牌">西江引後</span><span class="科">貼上</span>郎客青袍駿馬。女兒窄袖弓鞋。他生未卜此生諧。還則要宮闈聽采。</p>
        
        <p class="白"><span class="科">見叩頭介</span>啟娘娘。郡主瓊英復命。<span class="科">老</span>講座之中。可得其人。<span class="科">貼</span>有一偉秀人才。姓淳于。名棼。是這廣陵人氏。同在講筵。我和上真子於講下獻上公主的犀盒金釵。此生顧盼有餘。賞歎不足。他既垂情于咱。咱堪留目於他。若婿此人。堪持咱國。</p>
        
        <p class="曲"><span class="牌">黃鶯兒</span>天竺見他來。順稍兒到講臺。眉來語去情兒在。睃他外才。瞟他內才。風流一種生來帶。<span class="夾白">娘娘。你道此人住居那里。<span class="科">合</span></span>暢奇哉。槐陰不遠。連理就中開。</p>
        
        <p class="曲"><span class="牌">前腔</span><span class="科">老</span>天與巧安排。逗多情看寶釵。向燒香院宇把人兒賽。貪他俊才。賠他個女才。這姻緣一種前生債。<span class="科">合前</span></p>
        
        <p class="曲"><span class="牌">尾聲</span>便奏知國王如意好宣差。差的紫衣使者去相迎待。<span class="夾白">待他睡夢了呵。</span>少不得做駙馬吾家居上宰。</p>
        
        <p class="落詩">選郎須得有情人。<br />誰似淳于好色身。<br />欲附玄駒為貴婿。<br />始知騏驥在東鄰。</p>
        
        <h2 id=ch10 class="chapter"><span class="齣題">第十齣　就徵</span></h2>
        
        <p class="曲"><span class="牌">駐雲飛</span><span class="科">生作懶態上</span>伶俐癡呆。萬事難消一字乖。有的是年華大。沒的是心情奈。咳。獨自倚庭槐。把日遮天矮。聽他唧𠺕嘮叨。絮的我無聊賴。死向揚州不醉咍。記得誰家金鳳釵。</p>
        
        <p class="白">我淳于棼人才本領。不讓於人。到今三十前後。名不成。婚不就。家徒四壁。守着這一株槐樹。冷冷清清。淹淹悶悶。想人生如此。不如死休。前在孝感寺。聽了禪師講經回來。一發無情無緒。我可甚打起頭腦來。止有一醉而已。古人說的好。事大如山醉亦休。罷了。獨言獨語。撇下了山鷓兒。我儘意街坊遊去。但有高酒店鋪。顛倒沈醉一番。正是不消阮籍窮途哭。但學劉伶死便埋。<span class="科">下山鷓上</span>好笑好笑。沒煩惱。趁煩惱。我東人百般武藝。做了個淮揚裨將。使酒丟了這官。鬱鬱不樂。那酒友周弁田子華。又散歸六合去了。不禁蕭索。請的個溜二沙三陪話解悶罷了。被那溜二沙三勸我東人去孝感寺聽講甚麼經。自那聽經回來。一發癡了。不是醉。便是睡。沒張沒致的。恰纔我溪邊檀樹下歇晝來。不知東人就往那裡去了。怕他鬼迷一般。或是醉倒在街坊不雅相。待去尋他。又無人看家。怎生是好。<span class="科">望介</span>好了。好了。溜二沙三官正來哩。<span class="科">溜沙上</span>酒見酒。好朋友。酒見茶。是冤家。山鷓哥。主人在麼。<span class="科">丑</span>正來央你二位看家。我尋主人去。<span class="科">溜沙</span>恰好。恰好。你迎接主人去。持將可憐意。看取眼前人。<span class="科">下</span></p>
        
        <p class="曲"><span class="牌">前腔</span><span class="科">丑一手提酒壺肩扶生醉上丑</span>落托摩陀。爛醉如泥可奈何。你噇的喉兒挫。俺閃的肩兒那。<span class="夾白"><span class="科">內笑介</span>好醉也。<span class="科">丑</span></span>哥。醒眼看人多。恁般低垛半落殘尊。又帶去回家嗑。萬事無過一醉魔。萬醉無過打睡魔。</p>
        
        <p class="白"><span class="科">溜沙上</span>哎喲。這是怎的來。<span class="科">丑</span>好笑好笑。再尋不見。可憐醉倒在禪智橋邊酒樓上。扶的下樓。又捨不的這半瓶酒。可為甚來。東人。到家了。醒忪些。</p>
        
        <p class="曲"><span class="牌">前腔</span><span class="科">生</span>這幾日迷癡。<span class="科">做跌介</span>眼似瞢瞪腳似槌。有個青兒背。少個紅兒睡。<span class="夾白"><span class="科">沙叫介</span>淳于兄。你何處來。醉的不尋常也。<span class="科">生作不知介</span></span>誰。道俺去何來。尋常沽醉。醉影柴門。亂踏的斜陽碎。老向霜紅葉上催。</p>
        
        <p class="白"><span class="科">吐介溜沙</span>哎也。一肚子都倒在我兩人腿腳上。好酒。好酒。山鷓哥快取茶來。</p>
        
        <p class="曲"><span class="牌">前腔</span>你汎濫流瓊。倒玉山因一盞傾。待把你衣冠正。你好把蹺兒定。<span class="科">取茶進介</span>兄。靠着小圍屏。一杯清茗。消灑西風。醒後留清興。和你待月乘涼看小螢。</p>
        
        <p class="白"><span class="科">生倦介</span>扶俺東廡下睡去。那瓶酒好放着。<span class="科">丑</span>東人。你醉的這般。還記的這瓶酒。</p>
        
        <p class="曲"><span class="牌">前腔</span>好不惺憁。似太白驢馱壓繡驄。醉的那軀勞重。枕席無人奉。<span class="科">生</span>空。江冷玉芙蓉。水天秋弄。門院蕭條。做不出繁華夢。<span class="科">扶睡介</span>只落得枕上涼蟬訴晚風。</p>
        
        <p class="白"><span class="科">丑</span>再煎茶去。<span class="科">溜沙</span>我們洗腳去。隨他睡覺。這是人家堂上堪飲酒。自家房裡好安眠。<span class="科">下扮二黑巾紫衣眾引牛車上</span>為築王姬館。叨乘使者車。俺兩人大槐安國使者便是。奉國王命。召請淳于公為駙馬。他正睡在東廊。直入則個。<span class="科">叫</span>淳于公。<span class="科">生驚醒介</span>是誰。<span class="科">紫衣跪介</span></p>
        
        <p class="曲"><span class="牌">鎖南枝</span>槐安國。王者都。吾王遣臣來奉書。<span class="夾白"><span class="科">生</span>因何而來。<span class="科">紫</span></span>主命有些須。微臣敢輕露。<span class="夾白"><span class="科">生</span>睡得正甜。<span class="科">紫扶生起介</span></span>請下榻。俺紅袖扶。俺那裡有東牀。坦君腹。</p>
        
        <p class="曲"><span class="牌">前腔</span><span class="科">生</span>從空下。甚意兒。正秋窗風翦槐葉初。一枕黑甜餘。雙星使臨戶。咱朦朧醒。申欠舒。整衣行。懶移步。<span class="科">車牛上介</span></p>
        
        <p class="曲"><span class="牌">前腔</span><span class="科">紫</span>有青油障。小壁車。駕車白牛當步趨。<span class="科">紫請生上車介</span>左右有人俱。扶君出門去。<span class="夾白"><span class="科">生</span>向那裡去。<span class="科">紫</span>向古槐樹穴下而去。<span class="科">生</span>怎生去得。<span class="科">紫</span></span>古槐穴。國所居。若遲疑。請前驅。<span class="夾白"><span class="科">一紫衣先下生問一紫衣介</span>槐樹小穴中。何因得有國都乎。<span class="科">紫</span>淳于公不記漢朝有個竇廣國。他國土廣大。也只在竇兒裡。又有個孔安國。他國土安頓。也只在孔兒裡。怎生槐穴中沒有國土。</span>古槐穴。國所居。莫遲疑。但前去。</p>
        
        <p class="白"><span class="科">下右相上</span>秋光漏槐葉。春色候桃夭。自家槐安國右相武成侯段功便是。吾王傳令。請東平淳于生為駙馬。請到時。東華館中少待。俺相見過。次後朝見。只駙馬初到此中。精神恍惚。恐其不安。他平日有個酒友周弁。有個文友田子華。已奏過吾王。攝取他來。將周弁補司隸之官。領軍吏數百。巡衛宮殿。請田子華替他賓館中更衣贊禮。這不在話下。又國母懿旨。着上真姑和靈芝夫人瓊英郡主。同去賓館中探望駙馬。調熟其心。方纔請去修儀宮。與金枝公主成禮。我如今且待駙馬到東華館拜望去。正是仙郎高館下。丞相小車來。<span class="科">下前二紫衣同生車上介</span></p>
        
        <p class="曲"><span class="牌">前腔</span><span class="科">生</span>車箱路。古穴隅。豁然見山川風候殊。<span class="夾白"><span class="科">低語介</span>怎生有這一段所在。</span>不斷的起城郛。車輿和人物。<span class="夾白">奇怪。奇怪。一路來。但是見我的都迴避起立。何也。</span>附車者。儘傳呼。<span class="夾白">為甚呵。</span>着行人。多避路。</p>
        
        <p class="白"><span class="科">紫跪介</span>已到國門。<span class="科">生</span>好一座大城。城上重樓朱戶。中間金牌四個字。<span class="科">念介</span>大槐安國。<span class="科">內扮一旗卒上</span>傳令旨。傳令旨。王以貴客遠臨。令且就東華館暫停車駕。<span class="科">卒叩頭走起同向前道行介生</span>城樓門東有這座下馬牌。怎左邊廂朱門洞開。<span class="科">紫</span>到東華館了。請下車。<span class="科">生下車入門背笑介</span>這東華館內。綵檻雕楹。華木珍果。列植於庭下。几案茵蓐。簾幃肴膳。陳設於庭上。俺心裡好不懽悅也。<span class="科">內響道介紫</span>右相到。<span class="科">右相見介</span>寡君不以敝國遠僻。奉迎君子。托以姻親。<span class="科">生</span>棼以賤劣之軀。豈敢是望。<span class="科">右</span>有紫衣官在此演禮。五鼓漏盡。相引入朝。</p>
        
        <p class="落詩">且就東華館。<br />通宵習禮儀。<br />雞鳴傳漏曉。<br />駙馬入朝時。</p>
        
        <h2 id=ch11 class="chapter"><span class="齣題">第十一齣　引謁</span></h2>
        
        <p class="曲"><span class="牌">點絳唇</span><span class="科">周弁領直殿同黃門官上</span>古洞今朝。一般籠罩。山河小。鐘隱鳴稍。綠滿宮槐道。</p>
        
        <p class="白">請了。綠槐根裡侍朝班。一點朱衣劍佩環。盡道官除漢司隸。此間那得似人間。自家周弁是也。平生好酒使氣。今日大槐安國中作一司隸之官。統領軍吏數百。擁衛殿門。有故人淳于棼新招駙馬。初到朝見。不免和黃門官在此候駕。</p>
        
        <p class="曲"><span class="牌">前腔</span><span class="科">蟻王插花引眾上</span>素錦雪袍。朱華玉導。紅雲曉。槐殿裡根苗。也引的紅鸞到。</p>
        
        <p class="白">朱華一粒戴鰲魚。洞府深深小殿居。開着五門遙北望。外頭還似此間無。自家槐安國王。有女金枝公主。去請淳于棼為駙馬。想已到來。不免升殿宣見。<span class="科">黃門跪介</span>奏知我王。駙馬已到。<span class="科">王</span>着右丞相引他升殿。<span class="科">黃門應介</span>領旨。</p>
        
        <p class="曲"><span class="牌">絳都春序</span><span class="科">生隨右相上生</span>槐陰洞小。怎千門萬戶。九市三條。猛然百步把朱門到。<span class="夾白">段老先生呵。</span>怎生金殿上爐煙遶。<span class="科">右</span>是吾王端嚴容貌。看殿頭左右。金瓜玉斧。明晃一周遭。</p>
        
        <p class="曲"><span class="牌">前腔</span><span class="科">生怕介</span>猛然心跳。便衣衫造次穿朝。<span class="夾白"><span class="科">周弁見介</span>駙馬行動些。殿上等久。<span class="科">生</span>呀。</span>怎生將駙馬來相叫。<span class="夾白"><span class="科">低語介</span>喜得周弁也在此。</span>向前欲問難親靠。<span class="夾白"><span class="科">右</span>駙馬近前。一同拜舞。</span>丹墀下揚塵舞蹈。<span class="科">生同俯伏介右</span>微臣奏復。天顏有喜。駙馬來朝。</p>
        
        <p class="白"><span class="科">黃</span>右丞相起。駙馬高聲致詞。<span class="科">右相叩頭呼千歲起立介生跪高聲奏介</span>前淮南軍裨將臣東平淳于棼見。<span class="科">黃門贊拜興拜興三叩頭介黃</span>駙馬俯伏聽令旨。<span class="科">王</span>寡人有女瑤芳。封為金枝公主。前奉賢婿令尊之命。不棄小國。許以金枝。奉事君子。<span class="科">生俯伏介</span>千歲。千歲。<span class="科">王</span>駙馬且就賓館。<span class="科">黃門官唱駕還宮內鼓響道王還宮生右跪送介</span>殿上初行叔孫禮。宮裡纔成公主親。<span class="科">下</span></p>
        
        <h2 id=ch12 class="chapter"><span class="齣題">第十二齣　貳館</span></h2>
        
        <p class="白"><span class="科">聽事官上</span>出身館伴使。新陞堂候官。前程螻蟻大。禮數鳳凰寬。自家槐安國東華館一個堂候便是。我王新招駙馬見朝。暫停賓館。今夕良時。往修儀宮。與金枝公主成親。你看一路上。擺列金羔銀雁各二十對。鸞凰錦繡各百二十雙。妓女絲竹之音。車騎燈燭之艷。無不齊備。真個天上牛女。地下螻蟻也。遠望駙馬蚤到。</p>
        
        <p class="曲"><span class="牌">上林春</span><span class="科">生盛服上</span>平步忽登天子堂。尚兀自意迷心恍。</p>
        
        <p class="白">俺淳于棼有何姻緣。得到此間。瞻天仰聖。說及成親一事。承賢婿令尊之命。此話好不蹺蹊。我父昔為邊將。未知存亡。或是北邊番王與這槐安國交好。家父往來其間。致成茲事。也未可知。呀。兀的三位女客來了。</p>
        
        <p class="曲"><span class="牌">出隊子</span><span class="科">小旦道扮同老旦貼上</span>鳳冠明漾。鳳冠明漾。綵碧金鈿珠翠香。煙絲繡帔晚風颺。誰在東華屋裡張。<span class="夾白">呀。恭喜淳于郎到此。<span class="科">生羞避介眾</span></span>卻是淳郎。做了阮郎。<span class="夾白"><span class="科">眾旦</span>淳于郎。<span class="科">生作揖介小</span>淳于郎比前興了些。<span class="科">貼</span>瘦了些。<span class="科">老</span>向前摸摸他。是興是瘦。<span class="科">生作羞避介小旦</span>淳于郎粗中有細。<span class="科">貼笑介</span>還是細中有粗。<span class="科">老</span>好一個赤琅當五寸長半鼻子。<span class="科">生作不奈煩介老</span>中元之日。俺們禪智寺天竺院看舞婆羅門。足下與瓊英娘子。結水紅汗巾。掛于竹枝之上。君獨不憶念之乎。<span class="科">生想嘆介貼</span>俺們曾於孝感寺。聽契玄師講觀音經。俺於講下供養金釵犀盒。足下於筵中賞嘆再三。顧盼良久。頗亦思念之乎。<span class="科">生想介</span>中心藏之。何日忘之。<span class="科">小旦</span>不意今日。與此君遂為眷屬。俺們且去修儀宮相候。</span>卻是淳郎。做了阮郎。</p>
        
        <p class="曲"><span class="牌">前腔</span><span class="科">田子華冠帶引隊子上</span>綵樓賓相。綵樓賓相。不向天臺向下方。金枝公主字瑤芳。得尚淳于一老郎。他帽兒光光。風流這場。</p>
        
        <p class="白"><span class="科">見介田</span>駙馬請上。別來無恙。謹奉王命。來為賓相。<span class="科">生</span>子非馮翊田子華乎。<span class="科">田</span>便是。<span class="科">生</span>子華何以在此。<span class="科">田</span>小弟閒遊。受知於右相武成侯段公。因而棲托在此。<span class="科">生</span>周弁也在此。可知之乎。<span class="科">田</span>周弁貴人也。職為司隸。權勢甚盛。小弟數蒙其庇護矣。<span class="科">生笑介</span>三人俱聚于此。庶免羈孤之嘆。可喜可喜。<span class="科">紫上</span>駙馬。吉時進宮成禮。<span class="科">田</span>不意今日。睹此盛禮。願無相忘。便請升車。<span class="科">紫衣扶生升車介雜執燈上行介</span></p>
        
        <p class="曲"><span class="牌">前腔</span><span class="科">眾</span>步圍金障。步圍金障。彩碧玲瓏數里長。花燈引道照成行。<span class="夾白"><span class="科">生</span>子華兄。</span>咱端坐車中意惚恍。<span class="夾白"><span class="科">田笑介</span>駙馬享用。禮之當然。</span>且自安詳。何須悒怏。</p>
        
        <p class="白"><span class="科">下</span></p>
        
        <p class="曲"><span class="牌">前腔</span><span class="科">貼眾上奏樂戲笑介</span>翠羅黃帳。翠羅黃帳。夜合宮槐覆苑牆。偶然同向佛前香。粉帕金釵惹夢長。<span class="科">生眾上介合</span>眼色相將。迎歸洞房。</p>
        
        <p class="白"><span class="科">生眾作引車避看眾旦下介生</span>子華兄。那群姑姊妹。各乘鳳輦。往來此間。便是仙姬奏樂。宛轉淒清。非人間之所聞聽也。<span class="科">田</span>吉時將近。便好趲行。</p>
        
        <p class="曲"><span class="牌">前腔</span><span class="科">生</span>仙音淒亮。仙音淒亮。來往仙姬輦鳳凰。似洞庭哀響隱瀟湘。使我心中感易傷。<span class="夾白"><span class="科">田</span>人生如寄。聞樂不樂何也。</span>休憶人間。相逢未央。</p>
        
        <p class="白">前面修儀宮。請下車。群仙姊妹。紛然在旁。小弟告辭了。正是襄王赴神女。宋玉轉西家。<span class="科">下</span></p>
        
        <h2 id=ch13 class="chapter"><span class="齣題">第十三齣　尚主</span></h2>
        
        <p class="曲"><span class="牌">清江引</span><span class="科">貼眾奏樂上</span>仙家姊妹迎仙眷。飛仙鳳凰輦。仙樂奏鈞天。儀從來仙苑。教仙郎。下車拜着修儀殿。</p>
        
        <p class="白"><span class="科">老旦</span>請公主升殿。</p>
        
        <p class="曲"><span class="牌">女冠子</span><span class="科">扇遮公主上</span>彩雲乍展。下妝臺回眸低盼。纔離月殿。試臨朱戶。知為誰綣繾。教人腼腆。<span class="夾白"><span class="科">貼眾笑介老</span>請駙馬上殿開扇。<span class="科">生上</span></span>天仙肯臨見。好略露花容。暫迴鸞扇。<span class="科">合</span>這姻緣不淺。金穴名姝。絳臺高選。</p>
        
        <p class="白"><span class="科">老贊拜天地介轉向拜國王國母千歲介贊駙馬拜見公主公主答拜介內使送酒介</span>槐安國裡春生酒。花燭堂中夜合歡。國主娘娘欽賜駙馬公主合巹之酒。<span class="科">生旦叩頭謝恩介老</span>駙馬公主。飲合歡之酒。<span class="科">合巹介</span></p>
        
        <p class="曲"><span class="牌">錦堂月</span><span class="科">生</span>帽插金蟬。釵簪寶鳳。英雄配合嬋娟。點染宮袍。翠拂畫眉輕線。君王命即日承筐。嫦娥面今宵卻扇。<span class="科">合</span>拈金盞。看綠蟻香浮。這翠槐宮院。</p>
        
        <p class="曲"><span class="牌">前腔</span><span class="科">旦</span>羞言。他將種情堅。我瑤芳歲淺。教人怎的支纏。院宇修儀。試學壽陽妝面。號金枝舊種靈根。倚玉樹新連戚畹。<span class="科">合前</span></p>
        
        <p class="曲"><span class="牌">前腔</span><span class="科">老小貼背介</span>姻緣。向雨點花天。香塵寶地。無情種出金蓮。<span class="科">回介</span>偶語低迴。一笑鳳釵微顫。你百感生仙宅瓊漿。一捻就兒家禁臠。<span class="科">合前</span></p>
        
        <p class="曲"><span class="牌">前腔</span><span class="科">眾</span>天然。主第亭園。王家錦繡。妝成一曲桃源。窅窕幽微。樂奏洞天深遠。<span class="科">背介</span>西明講士女諠壇。東華漏王姬築館。<span class="科">合前眾</span></p>
        
        <p class="白">月上了。</p>
        
        <p class="曲"><span class="牌">醉翁子</span>簾捲。看明月秦樓正滿。<span class="科">生</span>把弄玉臨風。笑拈簫管。今晚。煙霧雲鬟。家近迷樓一笑看。<span class="科">合</span>曾相見。是那一種瓊花。種下槐安。</p>
        
        <p class="曲"><span class="牌">前腔</span><span class="科">生低介</span>真罕。一霎兒向宮闈腹坦。想二十四橋。玉人天遠。深淺。隻影孤寒。怎便向重樓曲戶眠。<span class="科">合前行介</span></p>
        
        <p class="曲"><span class="牌">僥僥令</span>槐餘三洞暖花展一天寬。記取斜月鸞迴笑歌𪙕<a epub:type="noteref" href="#char02"><sup>註</sup></a>。春壓細腰難。愁遠山。</p><aside epub:type="footnote" id="char02"><p>「⿰齒展」</p></aside>
        
        <p class="曲"><span class="牌">前腔</span>淳于沾醉晚。滅燭且留殘。試取新紅粗如人世顯。渾似遇仙還。雲雨間。</p>
        
        <p class="曲"><span class="牌">尾聲</span>儘今宵略把紅鸞蘸。<span class="夾白">五鼓謝恩了。</span>蚤畫蛾眉去鴛鷺班。則怕你雨困雲殘新睡懶。</p>
        
        <p class="落詩">帝子吹簫逐鳳凰。<br />斷雲殘月共蒼蒼。<br />傳聲莫閉黃金屋。<br />好促朝珂入未央。</p>
        
        <h2 id=ch14 class="chapter"><span class="齣題">第十四齣　伏戎</span></h2>
        
        <p class="曲"><span class="牌">賀聖朝</span><span class="科">檀蘿王赤臉引隊眾上</span>大地非常變化。成團占住檀蘿。黃頭赤腳瘦挼莎。牛鬭看成兩下。</p>
        
        <p class="白">草昧成中國。城池隔外邊。豈無刀畫地。仍有氣冲天。自家乃槐安國東檀蘿國主是也。我國東盡白檀。西連紫邏。子孫分九溪八洞。門戶有百孔千窗。藤薛同朝。山有木而誰能爭長。槐檀一火。天有時而豈可鑽先。止因他是玄駒。咱形赤駁。遂分中外。致有高低。憤他如赤象之雄。覷我如黍米之細。近日得他文書。于槐安國上。加了一個大字。好不小視人也。隔江是他南柯郡。地方魚米。不免聚集部落。搶他一番。<span class="科">眾演介</span></p>
        
        <p class="曲"><span class="牌">豹子令</span>同是蟻兒能大多。分土分兵等一窩。欺負俺國小空虛少糧食。不知俺穿營驀澗走如梭。<span class="科">合</span>安排個個似嘍囉。</p>
        
        <p class="曲"><span class="牌">前腔</span>隔江西畔有一郡南柯。他聚積的羶香可奈何。要那槐安安不的。俺征西旗上也寫着個大檀蘿。<span class="科">合前</span></p>
        
        <p class="落詩">地接羅施鬼。<br />人稱藤甲兵。<br />南柯堪一葦。<br />同去覓膻腥。</p>
        
        <h2 id=ch15 class="chapter"><span class="齣題">第十五齣　侍獵</span></h2>
        
        <p class="曲"><span class="牌">寶鼎現</span><span class="科">王引眾上</span>綠槐風小。正絳臺清暇。日華低照。巧江山略似人間。立草昧暗憑天道。<span class="科">生同右相上</span>且喜君臣遊宴好。南郡偶然邊報。<span class="科">合</span>看尺土拳山。寸人豆馬。一樣打圍花鳥。</p>
        
        <p class="誦"><span class="科">見介</span><span class="牌">玉樓春</span><span class="科">王</span>吳頭楚尾我家國。臺殿玲瓏秋瑟瑟。<span class="科">生</span>萬年枝上最聲多。報道蚤寒清露滴。　　<span class="科">右</span>日高風細爐煙直。洞壑朝天天咫尺。<span class="科">合</span>諸邦蟻伏盡無虞。惟有檀蘿費裁劃。</p>
        
        <p class="白"><span class="科">王</span>昨日覽奏。檀蘿侵攪南柯郡界。國久無事。人不知兵。右相欲請寡人畋獵龜山。以講武事。不知本朝先世曾有征戰之事乎。<span class="科">右</span>有祖宗朝的故事。漢乾封元年。曾在河內人家。千人萬馬。從朝至暮而往來。晉太原中。曾在桓謙之家。披甲持槊。沿几登竈而飲食。元魏天安元年。在兗州赤黑相鬭。赤者斷頭而死。東魏武定四年。在鄴都黃黑交戰。黃者班師而薨。此吾國征伐之故事也。<span class="科">王</span>先朝可有畋獵之事乎。<span class="科">右</span>南齊朝。曾在徐玄之家。武士數千。縱橫於花氈之上。不止火獵。兼之水嬉。網罟數百。釣于硯山之池。獲魚數百千頭。此我國畋獵之故事也。<span class="科">王</span>獵於龜山者何也。<span class="科">右</span>天上星宿。龜為玄武。以此國家講武。應向龜山。<span class="科">王</span>右相言之有理。陪從官員可已齊備。<span class="科">生</span>已着司隸校尉臣周弁。掌武。處士臣田子華。掌文。臣棼與右相段功護駕。<span class="科">王</span>這等就此駕行。<span class="科">行介</span></p>
        
        <p class="曲"><span class="牌">好事近</span>遊踐海西郊擺鸞輿天開黃道。陣旗花鳥。閃開了獸喧禽噪。連天金鼓。山川草木驚飛跳。揀良時。奏旨施行。圍子內聽號頭高叫。</p>
        
        <p class="白"><span class="科">到介王</span>此所謂龜山乎。上隆法天。下平法地。背有盤文。以法星宿。昔人九月登龜伐黿。良有以也。且是豐草茂林。禽多獸廣。長楊上林。可以方矣。分付六軍。大煞手打圍。<span class="科">眾應領旨介擂鼓殺介射作擒虎介射雁介</span></p>
        
        <p class="曲"><span class="牌">千秋歲</span>展弓刀。便有翅飛難道。看紛紛驚彈飛砲。地網天牢。地網天牢。索撞着掘海爬山神道。接着的剽。踏着的擣。騎和步。橫叉直鈔。<span class="夾白"><span class="科">眾喊介</span>拿倒穿山甲。<span class="科">王大笑介</span>此俺國世仇也。<span class="科">眾</span></span>任你穿山攪。這風毛雨血。天數難逃。</p>
        
        <p class="白"><span class="科">田</span>處士臣田子華。文墨小臣。躬逢盛典。謹撰大槐安國龜山大獵賦奏上。<span class="科">王</span>奏來。<span class="科">田跪念介</span>幽哉大槐安之為國也。前衿龍嶺。後枕龜山。龜山者玄武之精也。西望則有西王母之龜峰焉。東顧則有東諸侯之龜蒙焉。爾其為山也。其上穹窿。其中空同。形如巴丘之蛻骨。勢似鰲山之頂蓬。草木生其背。禽獸穴其胸。文有河洛之數。武有介胄之容。駙馬都尉臣淳于棼右丞相段功等仰首歎曰。丕休哉龜山。鬱鬱蔥蔥。吾王不遊。虎兕出於匣外。今日不樂。龜玉毀於櫝中。君王感焉。武功其同。是月也。涼風至。草木隕。鷹擊鳥。豺祭獸。君王乃冠通天之冠。被玄袞之袍。佩干將。登華芝。雨師灑道。風伯清塵。因是以左丞侯右淳侯率其蟻附之屬。若大若小。紛紛蟄蟄。乘玄駒而綴步趨者。殆以萬計。金鼓震天。旌旗耀日。雷砲霜刀。風矰雨畢。周圓而陣於七十二鑽之上。時至令起。人喧物華。掛飛猿。跐長蛇。碎熊掌。糜象牙。咀豹文。嘬犀花。髓天雞。腦神鴉。至於雉兔數萬。他他藉藉。君王未之顧也。最後得一甲獸。蓋鯪鯉云。帶穿山之甲。露浮水之嘴。舐啖至毒。不可勝紀。穴于山腹。火而獻之。君王欣然。仰天而嬉曰。龜山有靈。此其當之矣。寡人鄙小。其敢朵頤。蓋茲山以土石為玄殼。以草樹為綠毛。今此之獵盡矣。乃遂收旗割鮮。鳴鐘舉酒。凱歌而旋。既醉既飽。微臣授簡作頌。獻于座右。頌曰。隆隆龜山。龍岡所蔽。玄玄我王。卜獵斯至。非虎非羆。曰雨曰霽。服猛示武。遺膻去智。願以龜山。卜年卜世。螻蟻微臣。願王千歲千千歲。<span class="科">王大笑介</span>妙哉賦也。昔漢武皇見司馬相如子虛賦。歎恨不得與他同時。今寡人與子同時。幸哉。</p>
        
        <p class="曲"><span class="牌">好事近</span>一聲驚破紫霞毫。賦就上林分曉。堂堂一貌。好個田郎京兆。飄飄。凌雲氣色爭高。<span class="夾白">駙馬。這田子華才子之文。不可泯滅。可雕刻在金鑲玉板之上。顯的俺國中有人。</span>添故事與龜山榮耀。賞他何官則好。笑子虛烏有。寡人得侍同朝。</p>
        
        <p class="白">右侯。今日之獵樂乎。<span class="科">右</span>今日以南柯有警。講武茲山。非樂也。臣已于國史之上書了一行。<span class="科">王</span>怎麼書。<span class="科">右</span>大槐安國義成元年秋八月。大獵於龜山。講武事也。<span class="科">王</span>這等。可傳旨再講武一番。<span class="科">鼓吹演介</span></p>
        
        <p class="曲"><span class="牌">千秋歲</span>演龍韜。把猛獸似誅強暴。密札札做勢兒圍繞。<span class="科">演介</span>一點旗搖。看一點旗搖。齊聲殺上。休教流落。鈀兒罩。鎗兒照。前頭跳。後頭撲着。就裡把兵機討。看臂鷹老手。汗馬功勞。</p>
        
        <p class="白"><span class="科">王</span>傳旨眾軍。罷獵回朝。<span class="科">眾應介鼓吹介</span></p>
        
        <p class="曲"><span class="牌">越恁好</span>大打圍歸去。打圍歸去。畢崩崩鼓細敲。迸鉦鉦點鐃。齊悉索。齊獲鐸。唧喳喳玉簫玉簫。間着匹喇喇笛聲兒嚌嘈嘈唳嘹。翦茸茸翠稍。齊臻臻馬道兒立着隊梢。盔纓繳。撒袋兒搖。一個個把歸鞭嫋嫋。順西風揚疾。馬上調笑。<span class="科">傳旨趲行介</span></p>
        
        <p class="曲"><span class="牌">前腔</span>灑風塵故道。風塵故道。呆咍咍狡獸挑。喘吁吁想逃。狗兒載。鷹兒套。窣泠泠樹梢。蘸着濕漈漈獸巢兒暫蕭條這遭。鬧炒炒氣淘。打孩孩順哨兒前喝後邀。觀禽貌。揣獸膘。猛說山川小。有這些殺獲。不算窮暴。</p>
        
        <p class="白"><span class="科">右</span>奏知俺王。已到都門了。</p>
        
        <p class="曲"><span class="牌">紅繡鞋</span>聽諸軍肅靜囉唣。囉唣。賀君多得腥臊。腥臊。有分例。大賞犒。毛赤剝。肉生燒。沾老小。祭鎗刀。</p>
        
        <p class="曲"><span class="牌">尾聲</span>倚長空秋色打圍高。暗藏着觀兵演哨。<span class="科">眾</span>願萬萬歲龜山鎮國寶。</p>
        
        <p class="白"><span class="科">王</span>國家大閱禮成。駙馬中宮留宴。右相可陪眾國公王親以下。賜宴槐角樓。商議南柯一事。<span class="科">眾應介</span></p>
        
        <p class="落詩">曾濟齊師學陣圖。<br />千人萬馬出郊墟。<br />吾王所饌能多少。<br />一獵歸來滿後車。</p>
        
        <h2 id=ch16 class="chapter"><span class="齣題">第十六齣　得翁</span></h2>
        
        <p class="曲"><span class="牌">驀山溪</span><span class="科">生上</span>人間此處。有得神仙住。春色錦桃源。蚤流入秋光殿宇。<span class="科">旦</span>細腰輕展。漸覺水遊魚。嬌波瀲灧橫眉宇。翠壓巫山雨。</p>
        
        <p class="誦"><span class="牌">阮郎歸</span><span class="科">生</span>藕絲吹軟碧羅衣。縷金香穗歸。<span class="科">旦</span>綠窗槐影翠依微。出花宮漏遲。　　<span class="科">生</span>穿玉境。侍瑤姬。微生遭際奇。<span class="科">旦</span>駙馬呵。和你歡多怕忘卻蚤朝時。歸來人畫眉。</p>
        
        <p class="白">駙馬到此月餘。情義日深。榮華日盛。出入車服。賓御遊宴。次於王者。意亦可矣。然竊觀駙馬。常有蹙眉之意。如聞嗟嘖之聲。含愁不語。卻是為何。<span class="科">生</span>小生落魄多年。榮華一旦。不說傾宮羅綺。盡世膏粱。且說貴主嬌姿。儘我受用。有何不足。致動尊懷。所以然者。遇貴主有天生之樂。想亡親有地下之悲耳。<span class="科">旦</span>這等。公婆前過幾年了。<span class="科">生</span>婆婆葬在家山。禪智橋邊好墓田。則你公公可憐也。<span class="科">旦</span>駙馬試說其情。</p>
        
        <p class="曲"><span class="牌">白練序</span><span class="科">生</span>心中事待說。向妝臺。自嘆吁。吾先父為將佐。邊頭失誤。<span class="夾白"><span class="科">旦</span>原來老老爺用兵失利。可得生還。<span class="科">生嘆介</span></span>身歿。<span class="夾白"><span class="科">旦</span>歿在何地。<span class="科">生</span></span>他歿在胡。<span class="科">旦</span>幾年上有音信。<span class="科">生</span>可十數年來無寄書。<span class="夾白">近來卻是古怪。<span class="科">旦</span>怎的來。<span class="科">生</span>前日成親。蒙千歲親口分付。係俺父親之命。那時好不疑惑。<span class="科">旦</span>便好問俺父王所在了。<span class="科">生</span>以前未敢造次。直待龜山罷獵。留宴內庭。纔敢動問。千歲既知臣父親所在。臣請敬往問安。那時千歲劈口應說。親家翁職守北土。音問不絕。卿但具書相問。未可便去。公主呵。</span>何緣故。教人平白地。暗生疑慮。</p>
        
        <p class="曲"><span class="牌">醉太平</span><span class="科">旦</span>聽語。你少年孤露。這遇妻所。拾得親父。<span class="夾白"><span class="科">生泣介</span>知他北土怎的。<span class="科">旦</span></span>既然守土。知他那里歡娛。<span class="夾白"><span class="科">生又泣介</span>俺待稟過公主。潛去北土。打聽父親消息。<span class="科">旦</span></span>糢糊。那胡沙如夢杳如無。不明白怎尋歸路。<span class="夾白"><span class="科">生</span>待俺再奏過千歲。分明而去。<span class="科">旦</span></span>他眼前兒女。幾日成親。便教卿去。</p>
        
        <p class="曲"><span class="牌">白練序</span><span class="科">生</span>難圖。怎教他在北土天寒草枯。似俺這洞府。比他何如。<span class="夾白"><span class="科">旦</span>且依父王旨。先寄問安書。<span class="科">生</span></span>踟躇。空寄書。<span class="夾白"><span class="科">旦</span>寄些禮物去。<span class="科">生泣介</span></span>要報陽春寸草無。<span class="夾白"><span class="科">旦</span>這等怎好。<span class="科">生</span></span>賢公主。似這般有子等如無物。</p>
        
        <p class="曲"><span class="牌">醉太平</span><span class="科">旦背介</span>真苦。他身為贅婿。要高堂禮節。內家區處。<span class="夾白"><span class="科">回介</span>駙馬。想起來你在俺國中。豈可空書問候。奴家早已做下長生襪一雙。福壽鞋一對。可同書寄去。<span class="科">生</span>這等生受了。<span class="科">旦</span></span>些微針指。也見俺一房兒婦。<span class="夾白"><span class="科">生</span>有誰將去。<span class="科">旦</span></span>你修書。俺依然送與父王知。便千里一時將去。<span class="夾白"><span class="科">生</span>這等俺即封了書禮。只煩公主入宮。轉達下情。<span class="科">旦</span>使得。</span>奴便與繫書胡雁。怎教駙馬。不報慈烏。</p>
        
        <p class="白"><span class="科">旦</span>還一件。請問駙馬。你如今可想做甚麼樣官兒。<span class="科">生</span>俺酣蕩之人。不習政務。<span class="科">旦</span>卿但應承。妾當贊相。</p>
        
        <p class="曲"><span class="牌">尾聲</span>俺入宮闈取禮和你送家書。見父王求一新除。<span class="夾白"><span class="科">生</span>這等做老婆官了。<span class="科">旦</span>便做老婆官。</span>有甚麼辱沒你這于家七代祖。</p>
        
        <p class="落詩">驥子書有隔。<br />鸞儔鏡乍輝。<br />綠槐無限好。<br />能借一枝棲。</p>
        
        <h2 id=ch17 class="chapter"><span class="齣題">第十七齣　議守</span></h2>
        
        <p class="曲"><span class="牌">遶地遊</span><span class="科">右相上</span>金章紫綬。獨步三台宿。正朝下日移花甃。看簪髮絲稠。帶腰圍瘦。無非為國機謀。</p>
        
        <p class="白">自家右相武成侯段功。忝掌朝綱。留心邊計。昨因檀蘿數為邊患。我主賜宴槐角樓。與一眾科道商議。奏選南柯太守。未知意屬何人。紫衣官蚤到也。<span class="科">紫上</span>晝漏希傳高閣報。君顏有喜近臣知。<span class="科">見介</span>段老先生蚤朝辛苦。<span class="科">右</span>恰待文書房相問。奏補南柯郡太守一事。旨意可下了。<span class="科">紫</span>右侯不得知。恰好此本上去。正直公主入宮。一來替駙馬寄書令尊。二來替駙馬求官外郡。則怕就點了南柯之缺。也未可知。<span class="科">右</span>這卻難道。</p>
        
        <p class="曲"><span class="牌">剔銀燈</span>論南柯跨踞雄州。近檀蘿要習邊籌。那淳于貴婿。性豪杯酒。怎生任得邊州之守。<span class="科">合</span>許否。心中暗憂。宮庭事又難執奏。</p>
        
        <p class="曲"><span class="牌">前腔</span><span class="科">紫</span>論朝綱須問君侯。大地方有得干求。<span class="夾白">則一件。君侯疎不間親了。</span>他與玉人金屋。並肩交肘。怎佩不得黃金如斗。<span class="科">合前右</span></p>
        
        <p class="白">許他也索罷了。則怕此君權盛之後。於國反為不便。且是由他。</p>
        
        <p class="落詩">欲除新太守。<br />不少舊英豪。<br />且順君王意。<br />相看兒女曹。</p>
        
        <h2 id=ch18 class="chapter"><span class="齣題">第十八齣　拜郡</span></h2>
        
        <p class="曲"><span class="牌">西江月</span><span class="科">生上</span>本自將門為將。偶來王國扶王。風流偏打內家香。更有甚中情未講。</p>
        
        <p class="詩"><span class="牌">集唐</span><br />秦地吹簫女。盈盈照紫微。<br />可中纔望見。花月倚門歸。</p>
        
        <p class="白">日前公主入宮。一來寄書禮於家尊。二來替我求一官職。這晚近一路紗燈。公主到來也。</p>
        
        <p class="曲"><span class="牌">前腔</span><span class="科">旦引女官燈籠上</span>幾夜宮闈宴賞。爹娘愛惜瑤芳。月高燈火照成行。款蹙金蓮步障。</p>
        
        <p class="白"><span class="科">見介生</span>公主入宮數晚。小生殊覺淒涼。書奉家尊。可曾寄去。<span class="科">旦</span>聽道來。</p>
        
        <p class="曲"><span class="牌">玉胞肚</span>將書傳上。父王言禮儀合當。即時間人往邊鄉。臨付與叮嚀停當。<span class="夾白"><span class="科">生</span>怕回書遲慢。<span class="科">旦</span></span>粗將孝意表高堂。但取平安要怎忙。</p>
        
        <p class="白"><span class="科">丑扮小軍上</span>為人莫做軍。做軍多苦辛。俺小軍從北邊來。取了駙馬老老爺平安書。不免投上。<span class="科">見叩頭介</span>小人北邊送書禮。老老爺十二分歡喜。回書呈上。<span class="科">生驚喜介</span>起來起來。真個有了回書。我的親爹呵。<span class="科">捧書開看介</span>平安報付男淳于棼。呀。八個字分明老父手筆。<span class="科">旦</span>你且念書奴家聽。<span class="科">生念書介</span>伏承大槐安國王前示。欲汝尚主。得書履襪。知盛典成就。加以貴主有禮。喜慰發狂。別近廿載。朝夕憶念。兒以槐序。備國肺腑。百宜周盛。頗憶生平。親戚里閭。存旺餘幾。宜詳再信。助展遐繾。欲往視兒。奈彼此路道乖遠。風煙阻絕。父子不見。抱恨重深。汝且無便來觀。歲在丁丑。當與汝相見。<span class="科">生拍書痛哭介</span>俺的爹相去十七八年。只道故了。何意今朝重見平安書跡。居然如在。不能勾往見。他要兒子何用也。<span class="科">哭倒旦扶介</span>駙馬休得過傷。</p>
        
        <p class="曲"><span class="牌">前腔</span><span class="科">生</span>端然無恙。如昔年教誨不忘。問親鄰興廢存亡。敘風煙悲楚哀傷。<span class="夾白"><span class="科">旦</span>約丁丑年相見。好了。<span class="科">生</span></span>知他後會可能相見。怎得溫衾扇枕牀。</p>
        
        <p class="曲"><span class="牌">粉蝶兒</span><span class="科">紫衣捧詔上</span>詔選黃堂。捧到秦樓開放。</p>
        
        <p class="白">令旨已到。跪聽宣讀。詔曰。昔稱華國。左戚右賢。文武並茂。吾南柯郡政事不理。太守廢黜。欲藉卿才。可屈就之。便與小女同往。欽哉。謝恩。<span class="科">生旦起紫見叩頭介</span>恭喜公主。駙馬黃堂之尊了。千歲還有別旨。</p>
        
        <p class="曲"><span class="牌">玉胞肚</span>叫有司停當。把太守行裝備詳。掌離珠感動娘娘。出傾宮錦繡奩房。<span class="夾白"><span class="科">旦</span>還有。<span class="科">眾</span></span>車騎僕妾都列在廣衢傍。鸞駕親身餞遠行。</p>
        
        <p class="曲"><span class="牌">前腔</span><span class="科">生喜介</span>敢前希望。憶年時醉遊俠場。普人間沒俺東牀。湊南柯飲着瓊漿。<span class="科">合</span>這是有緣千里路頭長。富貴榮華在此方。</p>
        
        <p class="曲"><span class="牌">尾聲</span><span class="科">紫</span>從來尚主有輝光。你整朝衣五鼓朝廊。謝恩了辭朝做一事講。</p>
        
        <p class="白"><span class="科">眾下生</span>多謝公主擡舉。有此地方。<span class="科">旦</span>惶愧惶愧。<span class="科">生</span>還要請教。南柯大郡。難以獨理。加以小生素性酣放。意下要奏請田子華周弁二人同典郡政。何如。<span class="科">旦</span>但憑尊裁。</p>
        
        <p class="落詩">新命守南柯。<br />恩光附女蘿。<br />明朝有封事。<br />數問夜如何。</p>
        
        <h2 id=ch19 class="chapter"><span class="齣題">第十九齣　薦佐</span></h2>
        
        <p class="曲"><span class="牌">生查子</span><span class="科">紫引隊子上</span>一掌瞰宮墀。洞府晨光露。萬點正奔趨。遍起了朱門戶。</p>
        
        <p class="白"><span class="科">眾</span>將軍上殿。俺大槐安國今日駙馬辭朝。各官在此候駕。</p>
        
        <p class="曲"><span class="牌">前腔</span><span class="科">生朝服捧表上</span>槐殿隱香爐禁幄承恩處。五馬更踟躕。御道裡開賢路</p>
        
        <p class="白"><span class="科">紫</span>駙馬請上御道。<span class="科">生跪介</span>新除南柯郡太守駙馬都尉臣淳于棼謝恩。即日之任。敬此辭朝。<span class="科">生三叩俯伏介紫</span>駙馬謝恩表就此披宣。<span class="科">生</span>臣此表章。不止謝辭恩寵。兼之舉薦賢才。伏望俺王聽啟。</p>
        
        <p class="曲"><span class="牌">桂枝香</span><span class="夾白">念臣</span>將門餘子。素無材術。誠恐有敗朝章。至此心慚覆餗。待廣求賢士。廣求賢士。備臣官屬。與臣咨助。<span class="夾白"><span class="科">紫</span>駙馬所薦何人。<span class="科">生</span>伏見司隸穎川周弁。忠亮剛直。有毗佐之器。處士馮翊田子華。清慎通變。達政化之源。二人與臣有十年之舊。備知才用。可託政事。周弁請署南柯郡司憲。田子華請署南柯郡司農。庶使臣政績有聞。憲章無紊。</span>念臣愚。願得從銓補。南柯治有餘。</p>
        
        <p class="白"><span class="科">紫</span>駙馬起候旨。<span class="科">生起介</span>想令旨必然俯從。周司隸田秀才有此遭際也。<span class="科">內令旨到</span>駙馬薦賢為國。寡人嘉悅。依奏施行。<span class="科">生叩頭呼千歲起介</span></p>
        
        <p class="曲"><span class="牌">神仗兒</span><span class="科">周田上</span>蒙恩點注。蒙恩點注。南柯太守。淳郎推舉。做司憲司農前去。來闕下。叫山呼。</p>
        
        <p class="白"><span class="科">跪介</span>新除南柯郡司憲前司隸臣周弁。新除南柯郡司農處士臣田子華。叩頭謝恩。<span class="科">叩頭呼千歲起介相見介生</span>二君恭喜了。<span class="科">周田</span>謝堂翁擡舉之恩。<span class="科">紫</span>駙馬便當起程。國王國母蚤已關南有餞。</p>
        
        <p class="落詩">濯龍門外主家親。<br />半歲遷騰依虎臣。<br />卻羨二龍同漢代。<br />出門俱是看花人。</p>
        
        <h2 id=ch20 class="chapter"><span class="齣題">第二十齣　御餞</span></h2>
        
        <p class="白"><span class="科">二紫衣上</span>玉樓銀榜枕嚴城。翠蓋紅旗列禁庭。二聖忽排鸞路出。雙仙正下鳳樓迎。今日國王國母餞送駙馬公主之任南柯。鸞輿蚤到。</p>
        
        <p class="曲"><span class="牌">傳言玉女</span><span class="科">王同老旦引宮娥上</span>玉洞煙霞。一道晴光如畫。回首鳳城宮院。見琉璃碧瓦。<span class="科">眾</span>宮娥侍長。半插貂蟬隨駕。<span class="科">合</span>送一對于飛。鳳嬌鸞姹。</p>
        
        <p class="白"><span class="科">紫衣見介</span>千歲千歲。<span class="科">王</span>筵宴齊備麼。<span class="科">紫</span>俱已齊備。<span class="科">丑</span>已勑有司備辦太守行李。<span class="科">生</span>行李整齊。<span class="科">宮娥</span>娘娘傳旨。房奩金玉錦繡車馬人從。都要列於通衢之上。許萬民縱觀。<span class="科">紫</span>知道。</p>
        
        <p class="曲"><span class="牌">疎影</span><span class="科">生旦上</span>冠裳俊雅。正瑤臺鏡裡。鳳妝濃乍。<span class="科">旦</span>好夢分明。素情嬌怯。慢引香車隨馬。<span class="科">紫催介</span>君王國母親臨餞。快疾着綠槐幢下。<span class="科">合</span>真乃是夫貴妻榮。一對堪描堪畫。</p>
        
        <p class="白"><span class="科">紫衣報介</span>駙馬公主見。<span class="科">生旦俯伏介</span>微臣夫婦沾恩。遠勞聖駕。無任誠懽誠忭。誠惶誠恐。<span class="科">王</span>本不忍處卿於外。南柯有卿。免寡人南顧之憂耳。<span class="科">老旦泣介</span>俺的公主兒遠行苦也。<span class="科">旦作泣介</span>俺的親娘呵。<span class="科">王</span>在家為公主。出嫁為郡君。有何所苦而泣乎。<span class="科">生旦叩頭介</span>微臣恭受鴻私。願大王國母千歲千歲千千歲。<span class="科">王</span>願汝夫婦同之。<span class="科">生旦進酒介</span></p>
        
        <p class="曲"><span class="牌">畫眉序</span><span class="科">王</span>晴拂御溝花。祖道城南動杯斝。儘關南一面。借卿彈壓。憑仗你半壁門楣。看覷俺一分天下。<span class="科">合</span>南柯太守風流煞。一路裡威儀瀟灑。</p>
        
        <p class="白"><span class="科">老</span>公主呵。今日南柯便是你家了。俺宮中寶藏。盡作賠奩。你看通衢之上呵。</p>
        
        <p class="曲"><span class="牌">前腔</span>雲樹玉交花。日影光輝度塵罅。但閨房所要。盡情相把。擺天街色色珍奇。出關外盈盈車馬。<span class="科">合前</span></p>
        
        <p class="曲"><span class="牌">前腔</span><span class="科">生</span>平地折宮花。大郡猥當歎才乏。便尋常餞送。敢煩鸞駕。祝太山太水千秋。喜治國治家一法。<span class="科">合前</span></p>
        
        <p class="曲"><span class="牌">前腔</span><span class="科">旦</span>生小正嬌花。酬謝東風許花發。但隨夫之任。賜妝如嫁。因夫主占了兒家。為郡君將離膝下。<span class="科">合前生旦跪介</span></p>
        
        <p class="白">微臣何德。煩動至尊。敢問南柯以何而治。<span class="科">生</span>南柯國之大郡。土地豐穰。民物豪盛。非惠政不能治之。況有周田二卿贊治。卿其勉之。以副國念。<span class="科">生叩頭介</span>微臣謹遵王命。<span class="科">老</span>公主行矣。聽母親一言。淳于郎性剛好酒。加之少年。為婦之道。貴乎柔順。爾善事之。吾無憂矣。南柯雖封境不遙。晨昏有間。今日暌別。寧不沾巾。<span class="科">老同旦泣介旦</span>謹領慈命。<span class="科">拜別介</span></p>
        
        <p class="曲"><span class="牌">滴溜子</span><span class="科">王</span>南柯郡。南柯郡。弗嫌低亞。公案上。公案上。酒杯放下。有腳的陽春五馬。休只管戀着衙。長放假。他那裡地方。人物稠雜。</p>
        
        <p class="白"><span class="科">王</span>傳旨。鼓吹旗幟送過長亭。<span class="科">行介</span></p>
        
        <p class="曲"><span class="牌">鮑老催</span><span class="科">眾</span>街衢鬧雜。街衢鬧雜。鸞輿直送仙郎發。秦簫吹徹鸞同跨。看乘龍。乘的是。五花馬。君王駙馬多懽哈。則娘娘公主悽惶煞。留不住雙頭踏。</p>
        
        <p class="白"><span class="科">眾</span>千歲爺。過長亭了。<span class="科">王</span>終須一別。駙馬公主勉之。<span class="科">生旦俯伏介</span>微臣夫婦不敢有忘。願我王娘娘千歲千歲千千歲。<span class="科">生旦下王</span>傳旨回宮。</p>
        
        <p class="曲"><span class="牌">雙聲子</span><span class="科">眾</span>力力喇。力力喇。都是些人和馬。嚌嚌咋。嚌嚌咋。兩下裡吹和打。嘻嘻哈。嘻嘻哈。去了價。去了價。向槐陰路轉。數點宮鴉。</p>
        
        <p class="曲"><span class="牌">尾聲</span>看他們時至氣化。一鞭行色透京華。似這樣夫妻人世上寡。</p>
        
        <p class="落詩">雙鳳銜書次第飛。<br />駸駸羽騎歷城池。<br />瓊簫暫下鈞天樂。<br />今日河南勝昔時。</p>
        
        <h2 id=ch21 class="chapter"><span class="齣題">第二十一齣　錄攝</span></h2>
        
        <p class="曲"><span class="牌">字字雙</span><span class="科">丑扮府幕官上</span>為官只是賭身強。板障。文書批點不成行。混帳。權官掌印坐黃堂。旺相。勾他紙贖與錢糧。一搶。</p>
        
        <p class="白">自家南柯郡幕錄事官是也。闕下正堂。小子權時署印。日高三丈。還不見六房站班。可惡可惡。</p>
        
        <p class="曲"><span class="牌">前腔</span><span class="科">吏上</span>山妻叫俺外郎外郎。猾浪。吏巾兒糊得翅幫幫官樣飛天過海幾樁樁。蠻放。下鄉油得嘴光光<span class="科">揖介</span>銷曠。</p>
        
        <p class="白"><span class="科">丑惱介</span>咄。幾時不上公堂望。搖搖擺擺來銷曠。莫非欺負俺老權官。教你乞拷在眉毛上。<span class="科">吏跪介</span>恩官興頭忒莽撞。百事該房識方向。<span class="科">作送雞介</span>下鄉袖得小雞公。送與恩官五更唱。<span class="科">丑</span>好個雞兒雞兒。<span class="科">吏</span>聽得老爺好睡覺。出堂忒遲。因此告狀的候久都散了。小的想起來。老爺寸金日子不可錯過。小的下鄉。撈的兩隻小雞。母的宰了。公的送爺報曉。一日之計全在于寅。<span class="科">丑</span>有意思。有意思。我的都公請起。<span class="科">丑跪扶吏起介</span>我從來衙裡。沒有本大明律。可要他不要。<span class="科">吏</span>可有可無。<span class="科">丑</span>問詞訟可要銀子不要。<span class="科">吏</span>可有可無。<span class="科">丑惱介</span>不要銀子。做官麼。<span class="科">吏</span>爺既要銀子。怎不買本大明律看。書底有黃金<span class="科">扮報子上見介</span>飛報送上。<span class="科">丑看報介</span>右相府一本。南柯缺官事。奉令旨。駙馬淳于棼有點。呀。新官到了寸金日子丟在那裡。<span class="科">報</span>駙馬爺馬牌到。<span class="科">丑</span>叫各房打點迎接。<span class="科">吏</span>都有舊規。<span class="科">丑</span>舊規不同。要起駙馬府公主殿。要珍珠轎銷金傘。女戶扛擡。<span class="科">吏</span>小的知道。如今事體迫了。爺兩隻手標票兒纔好。<span class="科">丑作兩手標票介吏</span>一票叫吏房知會官吏。一票戶房支放錢糧。一票兵房差點吹手皂快轎馬勘合。一票禮房知會生儒耆老僧道。又要幾個尖嘴的教坊。<span class="科">丑</span>要他怎的。<span class="科">吏</span>會吹。一票刑房查點囚簿送刑具。一票工房修理府第家火。第一要個馬子線香。<span class="科">丑</span>這緩得些。<span class="科">吏</span>奶奶下了轎滿地跳。一票架閣庫整頓卷宗交代。一票承發科寫理腳色憲綱。一票雜辦吏鋪氈結綵。一票帶辦吏送心紅紙張。一票各馬驛下程中火。一票各社總選門子要一丈二尺長。<span class="科">丑</span>太長了。<span class="科">吏</span>新太爺還長一丈八。一票娘娘廟借珍珠八角轎傘。一票表子鋪借鋪陳胭粉馨香。<span class="科">丑</span>這個使不得。要星夜製造纔是。</p>
        
        <p class="曲"><span class="牌">亭前柳</span>此郡鎮南方。前任總尋常。緣何差駙馬。甚樣有輝光。<span class="科">合</span>憲綱前件開停當。分付該房。須急切要端詳。</p>
        
        <p class="曲"><span class="牌">前腔</span>珠翠縷金裝。怕沒現錢糧。<span class="夾白"><span class="科">吏</span>沒錢糧有處。</span>因公且科派。事後再商量。<span class="科">合前</span></p>
        
        <p class="落詩">權官纔打劫。<br />正官便交攝。<br />支分各色人。<br />遠遠去迎接。</p>
        
        <h2 id=ch22 class="chapter"><span class="齣題">第二十二齣　之郡</span></h2>
        
        <p class="白"><span class="科">隊子上</span>結束征車換黑貂。行人芳草馬聲嬌。紫雲新苑移花處。洞裡神仙碧玉簫。請了。俺們駕上差來。護送公主駙馬爺南柯赴任去。迤邐數程。公主駙馬起早也。</p>
        
        <p class="曲"><span class="牌">滿庭芳</span><span class="科">生旦眾上</span>紫陌塵閒。畫橋風淺。鸞旗影動星躔。<span class="科">旦</span>朝雲濃淡。行色映花鈿。為問夕陽亭餞。下鸞輿慘動離筵。<span class="科">合</span>關南路。春暉綠草。何日再朝天。</p>
        
        <p class="誦"><span class="牌">木蘭花令</span>宮花欲喚流鶯住。恰是南柯遷徙處。繡簾嬌馬出都城。寶蓋斜盤金鳳縷。　　華年得意頻相顧。笑問卿卿來幾許。綠槐風軟度行雲。回首沁園東畔路。</p>
        
        <p class="白"><span class="科">生</span>公主。自拜辭了君王國母。不覺數程。此去南柯相近了。左右趲行。<span class="科">行介</span></p>
        
        <p class="曲"><span class="牌">甘州歌</span>宮闈別餞。擺五花頭踏。迤邐而前。都人凝望。十里繡簾高捲。四方宦遊誰得選。一對夫妻儼若仙。<span class="科">合</span>青袍舊。綠鬢鮮。大槐宮裡着貂蟬。香車進。寶馬連。一時攜手笑嫣然。</p>
        
        <p class="白"><span class="科">官吏上</span>南柯郡錄事差官吏投批。迎接爺爺。<span class="科">生取看介</span>發批迴。前去伺候。<span class="科">官吏應介</span></p>
        
        <p class="曲"><span class="牌">前腔</span><span class="科">生</span>宮花壓帽偏。問有何能德。紫綬腰懸。玉樓人並。翠蓋綠油輕展。指揮風景遲去輦。為惜流光懶下鞭。<span class="科">合</span>攜琴瑟。坐錦韉。一條官路直如絃。遊春樣。盡世緣。秦樓簫史弄雲煙。</p>
        
        <p class="白"><span class="科">眾</span>稟爺。南柯郡界了。<span class="科">丑</span>南柯郡錄事參軍迎接老大人。<span class="科">生</span>遠勞了。<span class="科">丑</span>不敢。有新轎繖兵衛男女轎夫齊站下班迎接。<span class="科">生</span>知道了。就回。<span class="科">丑應下內介</span>合郡官吏迎接爺爺。<span class="科">生</span>起去伺候。<span class="科">內介</span>生儒迎接老大人。<span class="科">生</span>請起。郡中相見。<span class="科">應介內</span>僧道耆老迎接爺爺。<span class="科">生</span>都起去。<span class="科">內</span>教坊女樂們迎接爺爺。<span class="科">生</span>趲行。<span class="科">眾妓鼓吹引介</span></p>
        
        <p class="曲"><span class="牌">前腔</span>鸞鈴動翠鈿。看滿前旗影。冠佩翩聯。爭來迎跪。陌上紅塵深淺。邦君夫人鸞鳳侶。父老兒童竹馬年。<span class="科">合</span>軍民鬧。士女諠。妓衣時雜紫衣禪。彈箏覷。擊鼓傳。錦車催怕日華偏。</p>
        
        <p class="白"><span class="科">生</span>遠遠望見。如煙如霧。鬱鬱蔥蔥者。是何地方。<span class="科">眾</span>十里之近。南柯郡城。<span class="科">生</span>公主。真好一座城臺。</p>
        
        <p class="曲"><span class="牌">前腔</span>遙遙十里前。見蔥蔥佳氣。非霧非煙。雉飛鸞舞。臺觀疊來蒼遠。似蘭亭景幽圍翠嶺。春穀泉鳴浸玉田。<span class="科">合</span>山如畫。水似纏。自憐難見此山川。重門擁。旌斾懸。玉樓金榜洞中天。</p>
        
        <p class="白"><span class="科">內燈籠接上介眾</span>稟太爺。進城。<span class="科">生</span>今夕公館休息。五鼓陞任。</p>
        
        <p class="曲"><span class="牌">尾聲</span>閃紗燈一道星球轉。曜街衢棨戟森然。公主。和你且把下馬公堂笑鋪展。</p>
        
        <p class="落詩">露冕新承明主恩。<br />山城別是武陵源。<br />笙歌錦繡雲霄裡。<br />南北東西拱至尊。</p>
        
        <h2 id=ch23 class="chapter"><span class="齣題">第二十三齣　念女</span></h2>
        
        <p class="曲"><span class="牌">夜遊湖</span><span class="科">老旦引眾上</span>窣地榮華開內苑。紫雲袍花勝朝天。<span class="科">眾</span>扇影斜分。宮娥慢擁望南柯阿嬌仙眷。</p>
        
        <p class="誦"><span class="牌">憶秦娥</span><span class="科">老</span>屏山列。香風暗展青槐葉。<span class="科">眾</span>青槐葉。洞天深處。彩雲明滅。　　<span class="科">老</span>女兒十五辭宮闕。南柯婉瞰西樓月。<span class="科">合</span>西樓月。南飛鵲影。照人離別。</p>
        
        <p class="白">自家大槐安國母。一女遠在南柯。將二十年。昨有書來。說他兒女累多。肌瘦怕熱。近於壍江城清涼地面。築一座瑤臺城避暑。要請佛王經千卷供養。已着郡主去禪智寺。請問契玄師父。還未到來。</p>
        
        <p class="曲"><span class="牌">翫仙燈</span><span class="科">貼持經上</span>禪智談玄。又請下的法王經卷。</p>
        
        <p class="白"><span class="科">見叩頭介</span>郡主瓊英叩頭。千歲。<span class="科">老</span>平身。手中所進。是何經卷。<span class="科">貼</span>到問契玄禪師。他說凡生產過多。定有觸污地神天聖之處。可請一部血盆經去。叫他母子們長齋三年。總行懺悔。自然災消福長。減病延年。娘娘聽啟。</p>
        
        <p class="曲"><span class="牌">玉山頹</span>這血盆經卷。大慈悲孩兒目連。<span class="夾白"><span class="科">老</span>因何。<span class="科">貼</span>目連尊者為救母走西天。經過羽州追陽縣。曠野之中。見一座血盆池地獄。有多少女人。散髮披枷。飲其池中污血。目連尊者動問獄主。此是因何。獄主言道。這婦人呵。</span>生產時血污了溪河。煎茶供厭污了良善。<span class="夾白"><span class="科">老</span>是了。供奉三寶的茶水。被血水污。因此果報。後來。<span class="科">貼</span>目連尊者聽見。大哭起來。俺母親也應受此苦楚了。竟以神通。走向佛所。致心頂禮。願祈世尊為我等開示。云何報答慈親。脫離此苦。佛言善哉。</span>待酬恩睠。則三年內長齋拜懺。聲聲把彌陀念。<span class="夾白"><span class="科">老</span>念了怎的。<span class="科">貼</span>有好處。</span>渡河船。便是血盆池上產金蓮。</p>
        
        <p class="曲"><span class="牌">前腔</span><span class="科">老</span>佛爺方便。向諸天把真言示宣。<span class="夾白">想來則有婦女苦。生男種女。大家的便是。產時昏悶。傾污水於溪河。也是丈夫之罪。怎那經文呵。</span>明寫着外面無干。偏則是女人之譴。<span class="夾白">便宣紫衣官一員。分付馬上捧持此經一千部。星夜前去。</span>紫衣乘傳。直齎到瑤臺宮院。免到追陽縣。<span class="夾白">說與公主呵。</span>教他廣流傳。把俺老娘三世也帶生天。</p>
        
        <p class="落詩">古來兒女得娘憐。<br />女病娘愁各一天。<br />惟有受經勤懺悔。<br />南柯應產玉池蓮。</p>
        
        <h2 id=ch24 class="chapter"><span class="齣題">第二十四齣　風謠</span></h2>
        
        <p class="曲"><span class="牌">清江引</span><span class="科">紫衣走馬捧經背勑上</span>紫衣郎走馬南柯下。一軸山如畫。公主性柔佳。駙馬官瀟灑。俺且在這裡整儀容權下馬。</p>
        
        <p class="白">事有足差。理有果然。自家紫衣官是也。承國王國母之命。送佛經與公主供養。並加陞駙馬官爵門蔭。纔入這南柯郡境。則見青山濃翠。綠水淵環。草樹光輝。鳥獸肥潤。但有人家所在。園池整潔。簷宇森齊。何止苟美苟完。且是興仁興讓。街衢平直。男女分行。但是田野相逢。老少交頭一揖。曾遊幾處。近見此邦。且住。待俺借問公主平安。看百姓怎生議論。前面幾個父老來了。</p>
        
        <p class="曲"><span class="牌">孝白歌</span><span class="科">眾扮父老捧香上</span>征徭薄。米穀多。官民易親風景和。老的醉顏酡。後生們鼓腹歌。你道俺捧靈香因甚麼。<span class="夾白"><span class="科">紫前問介</span>敢問老官人。公主好麼。<span class="科">父老嘆介唱前</span></span>你道俺捧靈香因甚麼。</p>
        
        <p class="白"><span class="科">下紫</span>這些父老們歡歡喜喜。唱個甚的。又邀的幾個秀才來了。</p>
        
        <p class="曲"><span class="牌">前腔</span><span class="科">眾扮秀才捧香上</span>行鄉約。制雅歌。家尊五倫人四科。因他俺切磋。他將俺琢磨。你道俺捧靈香因甚麼。<span class="夾白"><span class="科">紫</span>敢問秀才。公主好麼。<span class="科">秀才嘆唱前</span></span>你道俺捧靈香因甚麼。<span class="科">下</span></p>
        
        <p class="曲"><span class="牌">前腔</span><span class="科">扮村婦女捧香上</span>多風化。無暴苛。俺婚姻以時歌伐柯。家家老小和。家家男女多。你道俺捧靈香因甚麼。<span class="夾白"><span class="科">紫</span>敢問女娘們。公主好麼。<span class="科">婦嘆介唱前</span></span>你道俺捧靈香因甚麼。<span class="科">下</span></p>
        
        <p class="曲"><span class="牌">前腔</span><span class="科">扮商人捧香上</span>平稅課。不起科。商人離家來安樂窩。關津任你過。晝夜總無他。你道俺捧靈香因甚麼。<span class="夾白"><span class="科">紫</span>大哥幾分面善。<span class="科">商</span>俺是京師人。在此生意。<span class="科">紫</span>正是。聽見公主可好。<span class="科">商</span>俺們正去太爺生祠進香。保祝駙馬公主二人千歲千歲。<span class="科">紫</span>你又不是這境內人民。保他則甚。<span class="科">商</span>淳于爺到任二十年。人間夜戶不閉。狗足生毛。便是俺們商旅。也往來安樂。知恩報恩。<span class="科">紫</span>前面一夥老的。一夥秀才。一夥婦女。都捧着香往那里去。唱些甚麼。<span class="科">商</span>你是不知。這南柯郡自這太爺到任以來。雨順風調。民安國泰。終年則是遊嬉過日。口裡都是德政歌謠。各鄉村多寫着太爺牌位兒供養。則這是大生祠。祠宇前後九進。堂高三丈。立有一丈五尺高的幾座德政碑。碑上記他行過德政。二十年中。便一日行一件。也有七千二百多條。言之不盡。<span class="科">紫</span>想是學霸刁民胡弄的。<span class="科">商作惱介唱前</span>咳。</span>你道俺捧靈香因甚麼。</p>
        
        <p class="白"><span class="科">下紫</span>奇哉奇哉。真個有這等得民心的官府。</p>
        
        <p class="落詩">二十年事事循良。<br />偏歌謠處處焚香。<br />立生祠字字紀實。<br />詔書中一一端詳。</p>
        
        <h2 id=ch25 class="chapter"><span class="齣題">第二十五齣　玩月</span></h2>
        
        <p class="白"><span class="科">錄事官上</span>官居錄事尊崇。放支帳曆粗通。再不遇缺官看印。教我錄事衙門嗑風。新近一場詫事。公主生長深宮。二十年南柯地方怕熱。訪知壍江城西北涼風。築一座瑤臺城子。單單一個公主避暑其中。周田二公督造。果然不日成功。怎生喚做瑤臺城子。四門有高臺玉石玲瓏。駙馬公主到來便待賞月。那頭行的正是周田二公。<span class="科">虛下</span></p>
        
        <p class="曲"><span class="牌">遶地遊</span><span class="科">扮周田上</span>人間怎麼。地下為參佐。乘公暇得從深座。玉鏡臺移。絳橋星度。下秦樓雙鳴玉珂。</p>
        
        <p class="白"><span class="科">周</span>下官司憲周弁。<span class="科">田</span>下官司農田子華。<span class="科">周</span>蒙太老先生提挈。贊相有年。近因公主避暑。于壍江西畔築了座瑤臺城。今夕駙馬公主駕臨。正當明月三五。良可賀也。<span class="科">田</span>以下官所言。瑤臺雖則壯麗。江外切近檀蘿。公主移居。深所未便。<span class="科">周</span>有壍江城一衛兵馬。可保無危。<span class="科">內響道介田</span>駙馬公主蚤來。我們且須迴避。<span class="科">虛下</span></p>
        
        <p class="曲"><span class="牌">破齊陣</span><span class="科">生旦引眾上</span>遶境全低玉宇。當窗半落銀河。月影靈娟。天臨貴婿。清夜暫迴參佐。同移燕寢幽香遠。並起鸞驂暮靄多。何處似南柯。</p>
        
        <p class="白"><span class="科">周田上吏進稟介</span>司憲司農稟見。<span class="科">生</span>叫該房稟知。公主在此。不便請見。請二位老爺先回。<span class="科">吏應介周田下生</span>我為公主造此一城。都是白玉砌裹。五門十二樓。真乃神仙境界也。今夜月明如洗。傾倒一杯。<span class="科">老旦酒上</span>金屋人雙美。瑤臺月一輪。酒到。</p>
        
        <p class="曲"><span class="牌">普天樂犯</span><span class="科">生</span>蹍光華城一座。把溫太真裝砌的嵯峨。自王姬寶殿生來。配太守玉堂深坐。瑞煙微。香百和。紅雲度。花千朵。有甚的不朱顏笑呵。眼見的眉峰皺破。對清光滿斟一杯香糯。</p>
        
        <p class="白"><span class="科">旦嘆介</span>甚般好景。苦沒心情。奈何奈何。<span class="科">生</span>是了。你飲興欠佳。叫孩子們勸你。請王孫貴女出來。<span class="科">雜扮二小男小女上</span>月兒光。月兒光。娑婆樹下好燒香。老爺。親娘。喫一杯酒兒麼。<span class="科">灌旦酒旦笑介</span>我喫我喫。</p>
        
        <p class="曲"><span class="牌">雁過沙犯</span><span class="科">旦</span>姮娥。自在爭多。養孩兒恁個。那些兒不病過。念載光陰一擲梭。大的兒攻書課。次的兒敢聰明似哥。小丫頭也會梳裹。霎兒間眼前提着。又校得心頭活。</p>
        
        <p class="曲"><span class="牌">傾杯犯</span><span class="科">生</span>嬌波。倚瑤臺。新鏡磨。嵌青天。人負荷。<span class="科">雜</span>消多。幾陣微風一莖清露。半縷殘霞。淡寫明抹。稱道你洞府仙人。清涼無暑。愛弄娑婆。<span class="科">合</span>好大槐安團圓桂影。今夜滿南柯。</p>
        
        <p class="白"><span class="科">旦</span>夫妻兒女。真是團圞。只為哥兒們長成。親事未定。熱我心懷。<span class="科">雜</span>娘住這瑤臺之上。怕忒高寒些兒。</p>
        
        <p class="曲"><span class="牌">山桃紅犯</span><span class="科">旦</span>一些些思量過。悶喲喲怎題破。看這座瑤臺是不比其他。界斷銀河。冷澹些兒個。便似背兒夫竊藥向寒宮躲。念瑤芳怎學的姮娥。</p>
        
        <p class="白"><span class="科">內介</span>報報報。令旨到。<span class="科">紫衣上宣旨介</span>令旨到。跪聽宣讀。制曰。寡人聞之。治國之法。一曰賢賢。二曰親親。恩禮之施。用此為準。咨汝公主瑤芳。厥配南柯郡太守駙馬都尉淳于棼。自下車以來。將二十載。仁風廣被。比屋歌謠。寡人心甚重之。茲特進封食邑三千戶。爵上柱國。集議院大學士。開府儀同三司。仍行南柯郡事。二男一女。俱以門蔭授官。許聘王族。與國咸休。欽哉。謝恩。<span class="科">生旦叩頭</span>千歲千歲千千歲。<span class="科">紫衣叩頭見生旦介</span>恭喜駙馬公主高陞。<span class="科">生扯紫介</span>勞了。<span class="科">紫</span>娘娘還有懿旨。請下血盆經千卷。送與公主供養流傳。消災長福。<span class="科">生</span>齊家治國。只用孔夫子之道。這佛教全然不用。<span class="科">旦</span>奴家一向不知。怎生是孔夫子之道。<span class="科">生</span>孔子之道。君臣有義。父子有親。夫婦有別。長幼有序。朋友有信。<span class="科">旦</span>依你說。俺國裡從來沒有孔子之道。一般立了君臣之義。俺和駙馬一般夫婦有別。孩兒們一樣與你父子有親。他兄妹們依然行走有序。這卻因何。<span class="科">生笑介</span>說是這等說。便與公主流傳這經卷罷了。</p>
        
        <p class="落詩">公主瑤臺養病身。<br />一天恩詔滿門新。<br />但願福隨長命女。<br />相依佛度有緣人。</p>
        
        <h2 id=ch26 class="chapter"><span class="齣題">第二十六齣　啟寇</span></h2>
        
        <p class="曲"><span class="牌">梨花兒</span><span class="科">丑扮賊太子上</span>小小的檀蘿生下咱。生下咱太子好那查。沒有了老婆較子傻。<span class="夾白">嗏。</span>但婆娘好把咱檀郎打。</p>
        
        <p class="白">自家檀蘿國王位下四太子是也。小名檀郎。性格風灑。父王分下咱三千赤駁軍。鎮守全蘿西道。日昨喪了房下。急切要尋個填房。恰好一場天大姻緣。那大槐安國金枝公主。嫁了南柯郡守。隨夫之任。怕府裡地方燥熱。單築瑤臺城一座在壍江地方。與俺國相近。老天老天。他那裡是怕熱。是不耐煩。要撇開漢子自由自在。分明天賜我姻緣也。我待點精兵一千。打破瑤臺城。搶了公主。則未知他意思如何。早已差小卒兒扮作賣花郎打看去。早晚到來。<span class="科">貼扮報子花鼓上</span>報報報。好事到。<span class="科">丑</span>快說來。</p>
        
        <p class="曲"><span class="牌">北調脫布衫</span><span class="科">報</span>小番兒蚤離了檀蘿。無明夜打聽南柯。做探子的精細無過。橫直着貨郎兒那些貨。</p>
        
        <p class="白">好一座瑤臺城。<span class="科">丑</span>怎見得。</p>
        
        <p class="曲"><span class="牌">中呂小梁州</span><span class="科">報</span>真乃是玉砌金裝巧甃羅。繞殿宮娥珍珠壘就翠銀河。無彈破。一曲錦雲窩。</p>
        
        <p class="白"><span class="科">丑</span>可到得公主跟前。<span class="科">報</span>小的賣花。宮娥引見。</p>
        
        <p class="曲"><span class="牌">么</span>賣花聲斜抹着宮牆過。那穿宮引見俺妝標垛。<span class="夾白"><span class="科">丑</span>公主可要了些花兒。<span class="科">報</span>便叫貨郎。有甚妝花名數。小的應說有有有。絨線花。通草花。縷金花。攢翠花。數上百十樣。他府中都有。則留下兩種兒。<span class="科">丑</span>那兩種。<span class="科">報</span></span>是寶檀絲粟點香和。小裝窩那翠翦蘿春纖兩朵斜插笑鏡兒睃。</p>
        
        <p class="白"><span class="科">丑作昏跌介</span>妙也妙也。寶檀花。翠蘿花。正是檀蘿二字。公主接下這花天緣也。報子。還則怕他漢子守着。<span class="科">報</span>一個駙馬。回南柯管事去了。<span class="科">丑</span>有這等一個鬆駙馬。</p>
        
        <p class="曲"><span class="牌">耍孩兒三煞</span><span class="夾白"><span class="科">報</span>駙馬呵。</span>他守着個鬧喳喳的畫卯堂着甚科。倒把個翠臻臻畫眉臺脫了窩。俺偷風斫砦尋閒貨。則要俺蛇皮鼓再打向花廊過。少不的會溫存的飛虎把河橋坐。少不得怕聒炒的昭君出塞和。是惹起風流禍。為一個觀音菩薩。起三千𢬵<a epub:type="noteref" href="#char01"><spu>註</spu></a>命嘍囉。</p><aside epub:type="footnote" id="char01"><p>「⿰扌弃」</p></aside>
        
        <p class="曲"><span class="牌">尾聲</span><span class="夾白">太子呵。</span>你先把撞門羊宰了大犒賀。把拖地錦做征旗尾後拖。搶到公主呵。偏背那撲楞生老淳于干別煞了他。成就這悄不刺小檀郎快活煞了我。</p>
        
        <p class="白"><span class="科">下丑弔場介</span>好稱心的事兒也。就分一枝兵。蘸住壍江城。俺親自搶公主去。正是他要伐檀來不得。咱自無媒去伐柯。</p>
        
        <h2 id=ch27 class="chapter"><span class="齣題">第二十七齣　閨警</span></h2>
        
        <p class="曲"><span class="牌">好事近前</span><span class="科">老旦貼扮宮娥上</span>秋影動湘荷。風定瑞爐香過。簾外呢喃歸燕。怪瑣窗人臥。</p>
        
        <p class="白">我們公主位下宮娥是也。公主貴體。原自嬌柔。加以兒女累多。心煩怕熱。因此避暑瑤臺。這早還睡也。</p>
        
        <p class="曲"><span class="牌">好事近後</span><span class="科">旦上</span>弄涼微雨隱秋河。殘暑殢人些個。好夢暗隨團扇。再朱顏來麼。</p>
        
        <p class="誦"><span class="牌">清平樂</span><span class="科">旦</span>陰陰院宇。枕上昏涼雨。<span class="科">老</span>風動槐柯交翠舞。恰恰畫牆低午。　　<span class="科">旦</span>一簾幽夢悠揚。金爐旋注沈香。<span class="科">合</span>鳳吹幾年都尉。病慵休殢宮妝。</p>
        
        <p class="白"><span class="科">旦</span>宮娥。這瑤臺風景。比南柯郡涼些。<span class="科">老</span>也是新秋了。<span class="科">旦</span>你知我有病在身麼。<span class="科">老</span>便是。駙馬爺在南柯。這些時不來相看。<span class="科">旦</span>他正事在身。何暇到此。好悶呵。</p>
        
        <p class="曲"><span class="牌">六犯宮詞</span>落紅凝院。暮雲沈閣。秋動繡簾猶臥。起來無力。金釵半墜雲窩。<span class="夾白"><span class="科">老</span>瑤臺城過了一夏哩。<span class="科">旦</span></span>俺汗減了湘文簟。螢低了扇影羅。<span class="夾白"><span class="科">老</span>公主也忒嬌怯。<span class="科">旦</span></span>多嬌處。忒病多。年來無奈睡情何。<span class="夾白"><span class="科">老</span>天氣早涼些。<span class="科">旦</span></span>我一時間如涼便得沾羅幕。一會間似熱又尋思浴翠波。<span class="夾白"><span class="科">老</span>午膳哩。<span class="科">旦</span></span>沒些時個。花陰干𣨎<a epub:type="noteref" href="#char03"><sup>註</sup></a>。蚤氳人的茶飯沾唇過。<span class="夾白"><span class="科">老</span>公主有了王孫貴女。還悶甚麼。<span class="科">旦</span></span>你休波。眼前兒女。風月暗消磨。</p><aside epub:type="footnote" id="char03"><p>「⿰歹坐」</p></aside>
        
        <p class="白"><span class="科">老</span>整辦酒筵解悶。公主只是想駙馬爺。</p>
        
        <p class="曲"><span class="牌">前腔</span>蚤則是瑣窗人喚。夢雲初嚲。一線枕痕無那。遲遲媚嫵。還留人畫雙蛾。<span class="科">宮娥送酒介老</span>一盞心頭過。胭脂暈臉渦。<span class="夾白"><span class="科">旦</span>怕飲。<span class="科">老跪勸旦略飲介老</span></span>三回勸。半口多。朱顏怎得個笑微酡。<span class="夾白"><span class="科">老</span>有方法。叫小宮娥吹彈歌舞。<span class="科">內吹彈上介旦</span>聒人那。<span class="科">老</span></span>怎人偏喜處生嫌渦。再有消愁似舞和歌。<span class="科">背唱介</span>他鳳腮微托長裙半拖。病稍兒翦不的愁痕破。<span class="科">旦照鏡嘆介老回身</span>事多磨。淹淹鏡裡。有得氣兒呵。</p>
        
        <p class="白"><span class="科">末扮大兒子上</span>秦樓通戍火。漢苑入邊愁。報知母親。檀蘿兵起。逼近瑤臺。如何是好。<span class="科">旦泣介</span>這等怎好。我的兒那。你星夜往南柯。報知父親。我一邊督率城中男女。守城防備。</p>
        
        <p class="曲"><span class="牌">風入松</span>原來只合住南柯。有甚麼清涼不過。下場頭都是俺之錯。到如今惹下了干戈。知他那意兒怎麼。<span class="科">合</span>男共女。守臺坡。</p>
        
        <p class="曲"><span class="牌">前腔</span><span class="科">末</span>喜的是親娘身子減沈痾。兒去也俺娘掙挫。急忙間打不的這瑤臺破。怕你這娘子軍沒得張羅。俺那父子兵登時救活。<span class="科">合前旦末哭別介</span></p>
        
        <p class="曲"><span class="牌">尾聲</span>從來不說有干戈。俺小膽兒登時嚇破。<span class="夾白">別將領兵不濟事。</span>須則駙馬親來纔救的我。</p>
        
        <p class="白"><span class="科">旦眾下末弔場急馬走上</span>手下趲行。</p>
        
        <p class="曲"><span class="牌">滴溜子</span>邊報急。邊報急。怎生煞和。流星去。流星去。塵飛不過。心急馬行遲。那把三百里老南柯做一會子抹。遲誤兵機。教娘怎麼。教娘怎麼。<span class="科">下</span></p>
        
        <p class="曲"><span class="牌">前腔</span><span class="科">雜扮婦女插旗守城上</span>邊報急。邊報急。怎生煞和。輪班去。輪班去。挨查不過。心急步行遲。那把三百個錦城窩做一會子邏。失誤城池。教娘怎麼。教娘怎麼。</p>
        
        <p class="白"><span class="科">丑笑介</span>奇怪奇怪。一座瑤臺城。砌的蟻子縫也沒一個。甚鳥報道有甚鑽城賊。公主下令。瑤臺一衛老軍丁男出弔橋迎賊。軍妻守垛四門。四個女小旗總領。奴家是王大姐。平日有些手面。領了東門女小旗。哎喲。陳姥姥趙姨姨你也來了。<span class="科">老</span>老身領了西門。<span class="科">貼</span>奴家領了北門。只南門小總不到。<span class="科">雜扮小廝插旗上</span>列位大娘拜揖。<span class="科">丑</span>一個俊哥兒。<span class="科">雜</span>我母親是南門女小旗。病了。小子替領。<span class="科">丑</span>南風發了。也罷。公主號令旗婆們都要演習武藝。咄。陳姥姥看把勢。<span class="科">踢老跌介老</span>哎。我老人家了。<span class="科">丑</span>趙姨姨。看跌。<span class="科">小跌介</span>哎。王大姐饒了罷那。<span class="科">丑</span>小哥。看飛尖。<span class="科">貼放丑倒介丑</span>不信老娘倒了架再三打。<span class="科">丑跌介丑</span>我的哥。跌打你不過。和你耍鎗。<span class="科">鎗殺貼勝丑怕介貼</span>王大姐這等手面。怎麼防賊。<span class="科">丑</span>奴家有計。賊上城熱屎熱尿淋頭撒下去。我連馬子煮粥鍋都搬上城來了。<span class="科">老小</span>休囉唣。我們遶城走一遭。回報公主去。</p>
        
        <p class="曲"><span class="牌">醉羅歌</span>一垛兩垛城臺座。一個兩個鋪團窩。密札札穿針縫沒過。槍和砲。城堆垛。軍妻姥姥這些老婆。軍餘舍舍這些小哥。斗兒東唱到參兒趖。<span class="科">內鑼鼓馬嘶上介</span>把塵頭望路腳。那傍城牆走馬那數聲鑼。</p>
        
        <p class="白"><span class="科">內緊鼓報介</span>檀蘿賊兵來了。<span class="科">貼</span>邊報來緊。且催集民家老小上城。</p>
        
        <p class="落詩">瑤臺城四面。<br />砲眼鎗頭箭。<br />但有賊星兒。<br />女兵先綽戰。</p>
        
        <h2 id=ch28 class="chapter"><span class="齣題">第二十八齣　雨陣</span></h2>
        
        <p class="曲"><span class="牌">逍遙樂</span><span class="科">生引眾上</span>池上秋聲響。還把彩鸞雙扇掌。老槐陰新雨碧油幢。獨坐黃堂。閒燕寢。凝幽香。</p>
        
        <p class="白">吾在南柯有歲華。麗譙清晝卷高牙。刑書日省三千牘。民版秋登百萬家。自家出守南柯。物阜民安。辭清盜寡。皆周田二君贊相之方。杯酒為歡。缺然未舉。近因公主避暑瑤臺城。衙內孤寂。此中舊有一所審雨堂。審的地氣濕熱將雨之候。果然微雨。應此新秋。分付置酒。與二君聽雨。左右伺候。<span class="科">周田上</span>太府成容盛。同官禮數親。祗候的通稟。<span class="科">丑</span>田爺周爺見。<span class="科">見介生</span>三匝南枝總舊遊。<span class="科">田</span>雙攀玉樹此庭幽。<span class="科">周</span>偏因聽雨承恩澤。<span class="科">合</span>共看郊原作好秋。<span class="科">看酒介生</span>今夕之酒。專為聽雨而設。</p>
        
        <p class="曲"><span class="牌">啼鶯兒</span>偶然西風吟素商。霎煞幾般疎響。悉闌珊玉馬叮噹。忽弄的冰壺溜亮。倒簷花碎影琳琅。敲鴛瓦跳珠兒定蕩。猛端相。斷魂何處。環珮赴高堂。</p>
        
        <p class="曲"><span class="牌">前腔</span>銀河濕雲流素光。點滴翠荷盤上。吉琤琤打鴨銀塘。撒喇喇破萍分浪。清切在梧桐井牀。颯答在芭蕉翠幌。隱垂堂。珠簾暮捲。長似對瀟湘。</p>
        
        <p class="曲"><span class="牌">啄木鸝</span>華堂靜。好對觴。細雨紗廚今夜涼。怕攪他蝴蝶飛雙。聒醒我鴛鴦睡兩。更那畫船眠處沙鷗望。屏山醉後餘香漾。弄悠揚。人間此際。別有好思量。</p>
        
        <p class="曲"><span class="牌">前腔</span>催花緊。鈔燕的忙。一陣陣黃昏愁雁行。偏有他側耳空房。閃窗紗半滅銀缸。一般兒天涯薄宦窮途況。洞庭歸客孤篷上。數天長。十年心事。和淚隔秋窗。</p>
        
        <p class="白"><span class="科">生</span>司農。我晝寢。忽然一夢。大兒子誦毛詩二句。鸛鳴於垤。婦嘆於室。是何祥也。<span class="科">田想介</span>依下官愚見。詩云。天將雨而蟻出於垤。鸛喜食蟻。故飛舞而鳴。婦嘆於室。似是公主有難。要於老堂尊相見。此乃東山之詩。主有征戰之事。<span class="科">生</span>多謝指教。當謹防之。<span class="科">內鼓介生</span>問報鼓為甚而忙。<span class="科">末打馬急走上</span>風傳流賊起。火速報君知。報爹爹。檀蘿兵起。一半攻打壍江城。一半向瑤臺城來了。<span class="科">生慌介</span>怎了怎了。瑤臺公主所居。壍江邊城要路。賊兵兩路而進。其意難量。我與田司農領兵去解公主之圍。別遣周司憲守禦壍江城一帶。孩兒把守南柯。暫且休息去。<span class="科">末</span>要活娘兒命。無過子父兵。<span class="科">下生</span>司農司農。夢之響應如此。<span class="科">周田</span>便是。公主在圍。須得星夜前進。<span class="科">眾軍上</span>瑤臺先救月。別騎見臨江。<span class="科">生</span>聽吾號令。五千兵跟周爺救壍江城。選鋒三千名。跟我星夜前救公主。<span class="科">眾</span>稟太爺。演陣。<span class="科">田</span>稟堂尊。救壍江只排個尋常蟻陣。救公主的。要依詩云排一個老鸛陣。<span class="科">眾應排陣走介</span>蟻陣完。<span class="科">排陣舞叫介</span>老鸛陣完。<span class="科">生</span>我與周司憲分兵前去。<span class="科">周</span>稟堂尊。三軍鼓氣。全在于酒。周弁一生。全仗酒力。望主公大施恩波。<span class="科">生</span>五千名軍。賞他五千個泥頭酒去。則一句話。司憲在心。小生昔為淮西裨將。使酒誤事。二君所知。自拜郡以來。戒了這酒。司憲平日頗有酒名。既掌兵機。記吾囑付。酒要少飲。事要多知。就此起行了。</p>
        
        <p class="曲"><span class="牌">刮鼓令</span><span class="科">生田</span>冲星一劍忙。向瑤臺相對當。<span class="夾白">公主呵。</span>他煙花陣怎生圍向。那檀蘿真掘強。築下個粉壇場。良時吉方。陣頭安上。<span class="科">合</span>聽楚天秋雨過殘陽。倒做了金鐙響玎璫。<span class="科">生田下</span></p>
        
        <p class="曲"><span class="牌">前腔</span><span class="科">周</span>孤城號壍江。敢囊沙聚米糧。看仔細檀蘿模樣。望江鄉策應忙。杯酒襯戎妝。他居中主量。我從邊兒趕上。<span class="科">合前</span></p>
        
        <p class="落詩">瑤臺城傍月兒邊。<br />為惹兵戈破鏡懸。<br />此日相逢洗兵雨。<br />一天長壍凱歌旋。</p>
        
        <h2 id=ch29 class="chapter"><span class="齣題">第二十九齣　圍釋</span></h2>
        
        <p class="曲"><span class="牌">金錢花</span><span class="科">賊太子引眾行上</span>俺們太子是檀蘿。檀蘿。日夜尋思要老婆。老婆。瑤臺城子裡有一個。咱編橋渡過小銀河。要搶也波。搶得麼。赤剝剝的笑呵呵。</p>
        
        <p class="白">好了好了。圍了瑤臺城。你看城子高接廣寒。明如閬苑。便待一鼓破了瑤臺。何難之有。又怕驚了公主。不成其事。昨日打了戰書入城。他那裡敢回話。想只等駙馬來救。我別遣一枝兵馬。攻取壍江城。直逼南柯。看那駙馬怎生來得。公主公主。眼見的到手也。今日故意再把城子緊圍。他問時。叫公主親自上城打話。待小子飽瞧一會。眾把都。緊圍緊圍。<span class="科">內鼓譟介</span>緊圍了。<span class="科">內使女官忙泣上</span>哎喲。檀蘿兵緊上來了。眼見的無活的也。快請公主升帳。<span class="科">旦引隊子上</span>天呵天呵。怎了也。瑤臺試一臨。賊子逼城陰。膽破青鸞色。情傷駙馬心。女牆邊月近。孤枕陣雲深。怎得南柯去。高樓橫笛音。<span class="科">內鼓介旦眾哭介</span>如何是好。</p>
        
        <p class="曲"><span class="牌">南呂一枝花</span>冷落鳳簫樓。吹徹胡笳塞。是甚男心多。偏算計這女喬才。避暑迎涼。甚月殿清虛界。倒惹他西施兵火到蘇臺。遭勞擾兩月幽閒。養病患又一天驚駭。</p>
        
        <p class="白"><span class="科">內鼓介旦</span>天天天。怎生來。這瑤臺城內錢糧不多。賊子因何圖此。昨日打下戰書。思量起來。男女不交手。怎生輕敵而戰。專等駙馬到來。如今着人問他。或是要些小財物。捨些他去。免得攪擾一番。叫通事問他。此來主何意思。<span class="科">內問介太應介</span>要問俺起兵主意。請公主自來打話。<span class="科">通回稟介</span>他要請公主打話。<span class="科">旦嘆介</span>我乃一國之貴主。這些毛賊怎敢對話。<span class="科">通回太介</span>公主乃一國之貴主。怎與你們打話。<span class="科">太</span>俺非以下將佐。乃是本國四太子。叫你公主。就是姐姐一般。請來打話。<span class="科">通回旦介</span>他說是本國四太子。叫公主就是姐姐一般。可以打話。<span class="科">旦</span>這等只得扶病而去。倘然三兩句言詞退了他兵。也未可知。<span class="科">眾</span>賊意難知。公主須得戎裝。城樓一望。<span class="科">旦</span>然也。<span class="科">旦換戎裝弓箭介</span></p>
        
        <p class="曲"><span class="牌">梁州第七</span>怎便把顫嵬嵬兜鍪平戴。且先脫下這軟設設的繡襪弓鞋。小靴尖忒逼的金蓮窄。把盔纓一拍。臂鞲雙擡。宮羅細揣。這繡甲鬆裁。明晃晃護心鏡月偃分排。齊臻臻茜血裙風影吹開。少不得女天魔排陣勢。撒連連金鎖槍罍。女由基扣雕弓。廝琅琅金泥箭袋。女孫臏施號令。明朗朗的金字旗牌。<span class="科">眾喝采介旦</span>奇哉。你待喝采。小宮腰控着獅蠻帶。粉將軍把旗勢擺。你看我一朵紅雲上將臺。他望眼孩咍。</p>
        
        <p class="白"><span class="科">內鼓譟旦驚介</span>來的好不怔忡也。權請他太子打話。<span class="科">太笑介</span>妙也妙也。真乃是月殿姮娥。雲端裡觀世音。姐姐請了。<span class="科">旦</span>太子請了。太子。君處江北。妾處江南。風馬牛不相及也。不意太子之涉吾境也何故。<span class="科">太</span>公主。你把我的主意猜一猜來。</p>
        
        <p class="曲"><span class="牌">牧羊關</span><span class="科">旦</span>看他蟻陣紛然擺。風雹亂下篩。他待碗兒般打破這瑤臺。我好看不上他嘴腳兒赤體精骸。小心腸心腸兒多大。則不過領些須魚肉塊。覓些小米頭柴。怎做作過水興營砦。<span class="夾白">太子。</span>你敢𢬵<a epub:type="noteref" href="#char01"><spu>註</spu></a>殘生來觸槐。</p>
        
        <p class="白"><span class="科">通</span>四太子。我公主說你止要些米頭魚骨。犒賞你些去便了。<span class="科">太笑介</span>小子非為哺啜而來。好不欺負人也。只擂鼓緊圍罷了。<span class="科">旦</span>通事。你說與他。</p>
        
        <p class="曲"><span class="牌">四塊玉</span>逐些兒打話來。則把你虛脾賣。<span class="夾白">敢要生口。<span class="科">太</span>不要。<span class="科">旦</span>要些金銀。<span class="科">太</span>不要。<span class="科">旦</span></span>為甚麼錢糧生口都不在懷。<span class="夾白"><span class="科">太</span>你不知俺那國裡少些女人。故此而來。<span class="科">旦</span></span>原來女人國不近你那檀蘿界。<span class="夾白"><span class="科">太</span>不是以次女人。近來小子親自斷了絃。<span class="科">旦</span>咳。</span>則道少甚麼粉丕丕女將材。原來要帽光光你個令四太。<span class="夾白"><span class="科">內鼓譟介太</span>快回將話來。俺要媳婦兒緊。<span class="科">旦</span></span>奇哉。這賊忒急色。</p>
        
        <p class="白"><span class="科">旦</span>說與他。待我奏知國王。選個女兒送他。着他休了兵去。<span class="科">太</span>吾乃太子。要與國王為女婿哩。<span class="科">旦</span>他是不知。</p>
        
        <p class="曲"><span class="牌">罵玉郎</span>說知他我國王位下無了尊愛。<span class="夾白"><span class="科">太</span>公主是他尊愛。<span class="科">旦</span>禁聲。</span>蚤有了駙馬養下了嬰孩。<span class="夾白"><span class="科">太</span>公主還嫩嫩的。<span class="科">旦</span></span>便做你看不出也三十外。<span class="夾白"><span class="科">太</span>駙馬在那裡。<span class="科">旦</span></span>去南柯選將材。來來來。那時節替你擔利害。</p>
        
        <p class="白"><span class="科">太</span>管駙馬來不來。公主會了俺的人。插了俺的花。難道不容我做夫妻一夜兒。</p>
        
        <p class="曲"><span class="牌">哭皇天</span><span class="科">旦</span>呀呀呀。這風魔也似九伯使材。沙惡茶白賴。<span class="夾白">宮娥。問他那裡會他的人。插了他的花。<span class="科">太</span>前日寶檀絲翠翦羅。都是俺送你公主插戴的。你接下了約我來。<span class="科">旦惱介</span>哎喲。原來到為此賊所算了。宮娥。快取花來碎了。撒下城去。<span class="科">旦碎花介</span></span>哎。原來土查兒生扭做檀郎賣。女絲蘿到被你臭纏歪。小覷我玉葉金枝胡揣。<span class="夾白"><span class="科">擲花着太惱介</span>你俺一般金枝玉葉。作踐我的花。氣死俺也。一枝冷箭去嚇死花娘。<span class="科">射介</span>公主看箭。<span class="科">箭響介旦作袖閃半跌介</span></span>哎也。撲琅生射中了八寶攢盔金鳳釵。險些兒翎拴了鳳髻鉤掛住蓮腮。</p>
        
        <p class="白"><span class="科">內鼓響介太慌問虛下介內呼</span>駙馬兵到。<span class="科">卒報旦介</span>賊兵紛紛解散。鼓聲振天。駙馬救兵到也。<span class="科">旦喜介</span></p>
        
        <p class="曲"><span class="牌">賺尾</span>紛紛蟻隊重圍解。冉冉塵飛殺氣開。駙馬征西大元帥。馬踐征埃。花攢戰鎧。<span class="夾白">我呵。</span>城臺上助鼓三鼕與他大喝采。</p>
        
        <p class="白"><span class="科">下生領眾上</span>將軍不戰他人地。殺伐虛悲公主親。<span class="科">太子眾上介生</span>檀蘿小賊。何不蚤降。<span class="科">太</span>俺乃檀蘿四太子。纔與公主打話片時。你便喫醋怎的。<span class="科">戰介生問介</span>他是蟻陣。我三軍飛舞作老鸛陣。方可破他。<span class="科">再戰太敗走介旦眾上</span>謝天謝地。駙馬得勝而回。眾三軍開城迎接。<span class="科">見介生</span>好不嚇殺我也。<span class="科">旦</span>真個嚇死人也。</p>
        
        <p class="曲"><span class="牌">烏夜啼</span>奴本是怯生生病容嬌態。蚤戰兢兢破膽驚骸。怎虞姬獨困在楚心垓。為鶯鶯把定了河橋外。射中金釵。嚇破蓮腮。咱瞭高臺是做望夫臺。他連環砦打煙花砦。爭些兒一時半刻。五裂三開。</p>
        
        <p class="白"><span class="科">生</span>三軍城外犒賞。酒來。與公主壓驚。<span class="科">旦</span>瑤臺新破。不可久居。星夜起程。往南柯郡去。</p>
        
        <p class="曲"><span class="牌">尾煞</span>臥番羊拜告了轅門宰。聽金鼓喧傳拜將臺。多少笙歌接至珠簾外。不是你親身自來。紅雲陣擺。險些兒把這座小瑤臺做樂昌家鏡兒摔。</p>
        
        <p class="落詩">腳揣鴛鴦陣。<br />頭頂鳳凰盔。<br />馬敲金鐙響。<br />人唱凱歌回。</p>
        
        <h2 id=ch30 class="chapter"><span class="齣題">第三十齣　帥北</span></h2>
        
        <p class="曲"><span class="牌">六么令</span><span class="科">賊太眾上</span>檀蘿饑渴。出山來覓食為活。藤編鐵甲樹兵戈。穿東澗搶南柯。壍江城壍的住江兒麼。</p>
        
        <p class="白">把都們。好了好了。俺檀蘿太子去搶瑤臺城。着咱這一枝徑搶壍江城。望南柯征進。前面便是。快搶上去。</p>
        
        <p class="曲"><span class="牌">前腔</span><span class="科">守城軍上</span>南來烽火。一星星報去南柯府。堂中備禦計如何。<span class="夾白">呀。</span>那前來的是檀蘿。壍江樓那位將軍坐。</p>
        
        <p class="白">俺們是把守這壍江城小軍。兄弟。檀蘿來得這般緊急。還不見守禦官來。俺們只得上城巡警。</p>
        
        <p class="曲"><span class="牌">前腔</span><span class="科">扮周弁領眾上</span>一番兵火。一些些喚做檀蘿。俺兵半萬出南柯。走饑渴轉林坡。壍江城有得酒兒嗑。<span class="夾白"><span class="科">守城軍接介周</span>盼的這座城到了。<span class="科">眾</span></span>壍江城要得酒兒嗑。</p>
        
        <p class="白"><span class="科">周</span>渴了渴了。<span class="科">眾</span>是渴了。爺。<span class="科">周</span>叫守城軍。司農爺運的犒賞酒可到哩。<span class="科">守軍應介</span>到了。但一名軍一個泥頭酒。五千軍五千個泥頭。大河清。小河清。配着南京真正一寸三分高堆花老燒酒。稟爺起用那一號。<span class="科">周</span>便取一半水酒一半燒酒。取名水火既濟。都堆上這城門首來。<span class="科">眾軍取酒上介</span>算泥頭。一百一百又一百。二三而五五個百。五個五百兩個百。兩個五百五個百。<span class="科">周</span>五千個酒勾了。儘着喫。泥頭都丟在戰場上去。眾軍喫水酒。俺喫燒酒。不論量。以渴止為度。<span class="科">眾作飲介</span>渴哩渴哩。<span class="科">去泥頭介周</span>俺從來好酒。則因府主相拘。怕官箴有玷。這纔是俺顯量時節也。<span class="科">飲酒眾醉介內鼓介</span>報報。檀蘿賊到城下了。<span class="科">周</span>由他。且飲酒。<span class="科">內急鼓介</span>報報報。檀蘿賊先鋒挑戰。<span class="科">周作惱介</span>這賊好無禮。酒剛喫到一半。則管衝席。眾軍。乘酒興殺出城去。<span class="科">眾應介</span>臉從醉後如關將。酒尚溫時斬華雄。<span class="科">下賊唱介前上</span>把都們搶進壍江去。<span class="科">周領眾上</span>來者莫非檀蘿賊乎。<span class="科">戰介周眾作醉不敵賊趕下介周急上</span>眾軍。再取一大觥燒酒來。戰的渴也。<span class="科">眾取酒上飲介賊上</span>那邊廂好不香的燒酒哩。搶上去。<span class="科">又戰周眾又敗介周獨身上</span>哎也。賊好無禮。便認輸了這一陣。天氣炎熱。日勢已晚。且卸下征袍。月下單騎回去也。<span class="科">下賊上</span>好好好。趁這番搶入南柯去。<span class="科">跌介</span>哎也。為甚跌了也。則見酒氣薰天。流涎滿地。呀。原來城門首堆着幾千個泥頭塞路也。<span class="科">作看天介</span>看此天氣。必要下雨漲江。妨俺歸路。俺們且搬了這幾個餘酒。唱個得勝歌回去也。</p>
        
        <p class="曲"><span class="牌">前腔</span>旗旛搖播。擁回軍擂鼓篩鑼。殽山酒海笑呵呵。哩囉嗹哩嗹囉。搶南柯得勝回齊聲賀。</p>
        
        <p class="落詩">南柯敗損數千軍。<br />賸得泥頭撲鼻醺。<br />遇飲酒時須飲酒。<br />得饒人處且饒人。</p>
        
        <h2 id=ch31 class="chapter"><span class="齣題">第三十一齣　繫帥</span></h2>
        
        <p class="曲"><span class="牌">三台令</span><span class="科">生引眾上</span>長年坐策兵機。這幾日有些狐疑。檀蘿欲翦快如飛。怎不見捷旌旗。</p>
        
        <p class="詩"><span class="牌">集唐</span><br />纔到城門打鼓聲。武陵一曲想南征。<br />誰知一夜秦樓客。白髮新添四五莖。</p>
        
        <p class="白">俺淳于棼久鎮南柯。威名頗重。近乃公主避暑瑤臺。宰解檀蘿之困。只愁壍江一帶。別遣周弁救援。顒伺捷音。蚤已分付司農。整排筵宴十里長亭。與周弁接喜。可蚤到也。</p>
        
        <p class="曲"><span class="牌">前腔</span><span class="科">田上</span>太平筵上花枝。酒旗風偃征旗。喜氣欲淋漓。這勝算兵家怎擬。</p>
        
        <p class="白"><span class="科">見介田</span>妙算老堂翁。<span class="科">生</span>協贊有司農。<span class="科">田</span>准備花前酒。<span class="科">生</span>來聽塞上風。司農。戰期已數日了。還不見捷報。俺心下憂疑。<span class="科">田</span>一來國主洪福。二來府主威光。三來司憲英勇。定然得勝而回。<span class="科">報上</span>江山看是壍。草木怕成兵。報報報。周將軍單馬回城來了。<span class="科">生</span>司憲先回。多應得勝。叫樂工們響動。<span class="科">內鼓吹介</span></p>
        
        <p class="曲"><span class="牌">北醉花陰</span><span class="科">周弁輻巾白袍帶劍走馬上</span>俺這裡匹馬單鞭怕提起即漸的一家兒。這裡頭直上滾塵飛。一邊廂擂鼓揚旗。那唱賀的歡天地。<span class="夾白"><span class="科">望介</span>原來是太老先生與司農寮長。置酒在長亭之上。咳。</span>他則道俺敲鐙凱歌回。曲恭恭來壓喜。<span class="科">見介</span></p>
        
        <p class="白">請了。<span class="科">生</span>呀。周司憲得勝回來。俺同寮們安排喜酒。<span class="科">周</span>好了。好了。快討酒來。</p>
        
        <p class="曲"><span class="牌">南畫眉序</span><span class="科">生</span>花柳散金杯。一片驚心在眼兒裡。<span class="夾白">當初去有黃金鎖子甲。</span>怎全身赤體。卸甲投盔。睹形模事體堪疑。得勝了怎單騎而至。<span class="夾白"><span class="科">田</span>不瞞堂尊大人說。周司憲此來。真個可疑。<span class="科">合</span></span>怎的意頭兒沒張致。還責取後來消息。</p>
        
        <p class="曲"><span class="牌">北喜遷鶯</span><span class="科">周</span>為甚俺裸肩揚臂。熱天頭助喊揚威。頹也麼頹。沒個兒幫閒取勢。激的俺赤甲山前被虜圍。<span class="夾白"><span class="科">生</span>呀。被圍了怎的出得來。<span class="科">周</span></span>沖圍退。不是俺使些精細。險些兒頭利無歸。</p>
        
        <p class="白">快討酒來。<span class="科">生</span>這等是兵敗了。還說酒哩。且問你。</p>
        
        <p class="曲"><span class="牌">南畫眉序</span>當日擺兵齊。半萬個選鋒盡跟你。一個個鎗來會躲。箭去能揮。<span class="夾白">如何通不見一個回來。</span>你一家兒人馬平安。那些兒何方使費。<span class="科">合</span>怎的意頭兒沒張致。還責取後來消息。</p>
        
        <p class="白"><span class="科">周</span>那五千個人去時。俺是見他來。</p>
        
        <p class="曲"><span class="牌">北出隊子</span>給千兵果然編配。點兵單個個齊。<span class="夾白"><span class="科">生</span>戰場上可有呢。<span class="科">周</span>戰時還有。戰了後。俺通不知那裡去了。<span class="科">田</span>司憲公。敢是盡被檀蘿殺了。<span class="科">周</span>這也難道。<span class="科">生</span>則問他半萬個人頭。<span class="科">周</span></span>剗單鞭投至一身虧。甚半萬個人頭要俺賠。<span class="夾白">呀。</span>你便是半萬個泥頭俺也賠不起。</p>
        
        <p class="白"><span class="科">生</span>我說人頭。他說泥頭。是怎的。通不聽他。只以軍法從事。先斬後奏了。<span class="科">周</span>誰敢無禮。<span class="科">生惱介</span>敗軍之將。還敢崛強。</p>
        
        <p class="曲"><span class="牌">南滴溜子</span>敗軍的。敗軍的。全生誤國。論軍法。論軍法。難容恕你。叫正典刑是理。諸人聽指揮。將他綑執。量決一刀做個旁州之例。<span class="科">眾持刀綁周不伏介</span></p>
        
        <p class="曲"><span class="牌">北刮地風</span><span class="夾白"><span class="科">周</span>呀。</span>忽地波怒吽吽壞臉皮。那些兒劉備張飛。大槐安國內君王婿。誰不知倚勢施為。便做着你正堂尊貴。俺可也不性命低微。<span class="夾白"><span class="科">生</span>快取首級哩。<span class="科">周笑介</span></span>俺怎生般透賊圍。掙得這首級歸。你剗口兒閒胡戲。你便申軍法俺怎遵依。斬字兒你可也再休題。</p>
        
        <p class="白"><span class="科">生</span>俺是掌印官。施行你不得。叫劊子手一齊向前綁了。<span class="科">田</span>稟堂尊。此事未可造次。</p>
        
        <p class="曲"><span class="牌">南滴滴金</span><span class="科">田</span>念周郎至友同鄉籍。地括裡相逢忒遭際。橫枝兒住札南柯地。是堂尊薦及。薦及他為元帥。他平生也為人今怎的堪詳細。便消停到底爭遲疾。</p>
        
        <p class="白"><span class="科">生</span>依說便再問他。周弁。你因何犯此失機之罪。<span class="科">周</span>非關小將之事。也非關五千個軍人之事。都是你堂尊半萬個泥頭酒。諸人走渴之時。一鼓而醉。忽報檀蘿索戰。一個個手軃腳軟。只小將一個。酒量頗高。向前迎戰。獨力難加。只得棄甲丟鎗。乘夜而走。你不信。有詩為證。暑往寒來春復秋。夕陽西下水東流。將軍戰馬今何在。野草閒花滿地愁。這都是你半萬個泥頭酒之過也。</p>
        
        <p class="曲"><span class="牌">北四門子</span>千不合。萬不合。伊把半萬個泥頭兌。燒不是。水不是。蒙汗藥醱的醅。卻怎生軟兀刺燒蔥腿難跳踢。急麻查扶泥臂刀怎提。<span class="夾白"><span class="科">生</span>這等怎生戰的來。<span class="科">周</span>還說戰哩。<span class="科">生</span>這等則怕檀蘿軍殺過壍江城這邊來了。<span class="科">周</span>這到不要慌。俺留下一計。正待搶殺進城。被俺將酒泥頭盡數丟在戰場之上。把他戰馬一個個都絆倒了。不曾搶的城來。此又半萬個泥頭酒之功也。</span>那酒瓶兒似山泥頭似堆。黨沙場滑喇乂酬退了賊。你記他一功贖他一罪。道的個君當恕人之醉。</p>
        
        <p class="白"><span class="科">生</span>周弁。你去時俺怎生說來。酒要少喫。事要多知。你都不在意。一定要正軍法。<span class="科">周</span>哎。從古來誰不飲酒。天若不愛酒。天應無酒星。地若不愛酒。地應無酒泉。天地都愛酒。俺飲酒是兵權。漢樊噲三國周公瑾關雲長都也貪杯。希罕于俺一人乎。</p>
        
        <p class="曲"><span class="牌">南鮑老催</span><span class="科">生</span>你攀今比昔。那樊將軍他殢酒把鴻門碎。關大王面赤非干醉。比周瑜飲醇醪量難及。<span class="夾白">也罷。俺念你一是同鄉。二是同寮。停了軍法。且把你牢固監候。奏請定奪。</span>把你貪杯子反的頭權寄。上丹青于禁身牢係。忙奏請隨寬急。</p>
        
        <p class="白"><span class="科">生</span>兵快們。拿周弁監了。<span class="科">眾綁周不伏介</span></p>
        
        <p class="曲"><span class="牌">北水仙子</span><span class="科">周</span>呀呀呀放你的呸。<span class="夾白"><span class="科">生惱介</span>拿也。<span class="科">周取劍舞介</span></span>拿拿拿拿的俺怒氣冲天舞劍暉。<span class="夾白"><span class="科">生</span>住了。你道俺拿不的你麼。掛起令旨旗牌來。<span class="科">掛起旗牌介田</span>司憲公。酒放醒些。擡眼哩。<span class="科">周看作怕背介</span></span>他他他他叫俺掙着迷奚。<span class="科">抹眼介</span>我我我打些兒抹昧。<span class="科">回斜看介</span>可可可可怎生掛起了老君王令旨旗。你你你你敢有甚麼密切欽依。<span class="夾白"><span class="科">眾</span>周司憲。掛了令旨。不跪是何道理。<span class="科">周反手介</span></span>火火火火的俺閫外將軍向閫內歸。少少少少不的拖番硬腿隨朝跪。<span class="夾白"><span class="科">跪介生</span>周司憲可伏綁了。<span class="科">周</span>周弁不是伏別人。</span>這這這這是俺為臣子識高低。</p>
        
        <p class="白"><span class="科">生</span>這等送你收監去。<span class="科">行介</span></p>
        
        <p class="曲"><span class="牌">南雙聲子</span>前日裡。前日裡。曾勸你酒休喫。全不記。全不記。鬼弄送胡支對。輸到底。輸到底。倒了嘴。倒了嘴。看君王發落。權時監裡。</p>
        
        <p class="白"><span class="科">丑上</span>司獄官接爺。<span class="科">生</span>周司憲敗軍。暫請此中寬坐數日。<span class="科">周惱介</span>咳。周弁何等英雄。今日到此。</p>
        
        <p class="曲"><span class="牌">北尾</span>俺透重圍透不出這牢牆內。<span class="夾白">背膊上好不疼也。好歹和俺瞧一瞧哩。<span class="科">眾看笑介</span>一個酒刺兒大紅疙瘩。<span class="科">周</span>罷了罷了。</span>敢氣的俺周亞夫疽生背。<span class="夾白">俺氣死不怨別的。則怨着半萬個酒堆兒也。</span>悔不當初。悔不當初枕着個破泥頭做一個醉臥沙場征戰鬼。<span class="科">下</span></p>
        
        <p class="落詩">三軍斬首為貪杯。<br />一面權收寄劍才。<br />今朝酒醒知寒色。<br />悔不當初奏凱回。</p>
        
        <h2 id=ch32 class="chapter"><span class="齣題">第三十二齣　朝議</span></h2>
        
        <p class="曲"><span class="牌">小蓬萊</span><span class="科">王引眾上</span>世界于今幾變。精靈自古如常。槐國為王。柯庭遣將。近事堪惆悵。</p>
        
        <p class="詩"><span class="牌">集唐</span><br />隋朝楊柳映堤稀。臺殿雲涼秋色微。<br />聞道王師有轉戰。黃龍戍卒幾時歸。</p>
        
        <p class="白">寡人槐安大國。素與檀蘿小仇。近乃公主困圍。僥倖駙馬救解。別遣周弁。往援壍江。捷書未見飛傳。右相必知消息。</p>
        
        <p class="曲"><span class="牌">前腔</span><span class="科">右相持表文上</span>儼爾尊為右相。居然翼戴君王。<span class="夾白">咳。</span>立下朝綱。壞了邊防。奏到星忙上。</p>
        
        <p class="白">吾為右相。每念南柯重地。駙馬王親在郡二十餘年。威權太盛。常愁他根深不翦。尾大難搖。偶値公主困圍。壍江失事。得他威名少損。此亦不幸中之幸也。星夜駙馬奏來。請正將軍周弁之罪。俺將表文帶進。相機而行。<span class="科">見介</span>臣右相段功見。<span class="科">王</span>右相外來。頗知檀蘿用兵勝算乎。<span class="科">右</span>駙馬飛傳表文。臣謹奏上。</p>
        
        <p class="曲"><span class="牌">瑣窗郎</span><span class="科">右</span>念臣棼誠恐誠惶。壍江城遭寇與攔當。<span class="夾白"><span class="科">王</span>有周弁領兵去。<span class="科">右</span></span>誰料三軍出境。止得一將還鄉。<span class="夾白"><span class="科">王</span>這等大敗了。<span class="科">右</span></span>臣棼肺腑理難欺誑。望我王將臣削職隨欽降。還議罪周弁將。</p>
        
        <p class="白"><span class="科">王</span>論我國家氣勢。得時而羽翼能飛。失水則蛟龍可制。瑣瑣檀蘿。遭其挫敗。咳。駙馬好不老成也。</p>
        
        <p class="曲"><span class="牌">前腔</span>倚南柯鎖鑰疆場。那檀蘿多大勢難當。怎提兵數萬。戰死殘傷。這風聲外敵把吾輕相。<span class="夾白">可惱可惱。</span>駙馬在中軍帳。怎用的周弁將。</p>
        
        <p class="曲"><span class="牌">前腔</span><span class="科">右</span>論邊機失誤非常。則二十年為駙馬也星霜。<span class="夾白"><span class="科">王</span>正是。俺也念駙馬在邊年久。加以公主屢請還朝。止為南柯太守難得其人。因此暫止。<span class="科">右</span>駙馬取回。還有田子華在彼。</span>看田生知略。可代淳郎。堪取回公主到京調養。<span class="夾白"><span class="科">王</span>春秋喪師。責在大夫。今日駙馬之過也。<span class="科">右</span></span>妨親礙貴宜包奬。權坐罪周弁將。</p>
        
        <p class="白"><span class="科">王</span>這等周弁失機應斬。<span class="科">右</span>周弁乃駙馬至交。兩次薦舉。斬周弁恐傷駙馬之心。不如免死。立功贖罪。<span class="科">王</span>依奏。</p>
        
        <p class="落詩">周弁免死且饒他。<br />接管南柯田子華。<br />公主驚傷同駙馬。<br />即時欽取到京華。</p>
        
        <h2 id=ch33 class="chapter"><span class="齣題">第三十三齣　召還</span></h2>
        
        <p class="曲"><span class="牌">意遲遲</span><span class="科">貼扶病旦上</span>一自瑤臺耽怕恐。愁絕多嬌種。淚濕枕痕紅。秋槐落葉時驚夢。<span class="科">貼</span>倚妝臺掠鬢玉梳慵。盼宮閨不斷眉山聳。</p>
        
        <p class="誦"><span class="牌">古調笑</span><span class="科">旦</span>魂去。魂去。夢到瑤臺秋意。醒來依舊南柯。折抹嬌多病多。多病。多病。富貴叢中薄命。</p>
        
        <p class="白">自家生成弱體。加以圍困驚傷。又聽周弁敗兵。駙馬惶愧。奴家一發傷心。曾驚幾度啟請回朝。圖見父王母親。一來奴家得以養息。二來駙馬久在南柯。威名太重。朝臣豈無妒忌之心。待俺歸去。替他牢固根基。三來替兒女完成恩蔭之事。未知令旨蚤晚何如。</p>
        
        <p class="曲"><span class="牌">步蟾宮</span><span class="科">生上</span>一片愁雲低畫棟。掛暮雨珠簾微動。倚雕欄和淚折殘紅。消受得玉人情重。</p>
        
        <p class="白"><span class="科">見介</span>公主貴體若何。<span class="科">旦</span>多分是不好了。且問駙馬來此多年。<span class="科">生</span>整整二十年了。<span class="科">旦歎介</span>淳郎夫。聽奴一言。奴家生長王宮。不想有你姻緣。成其匹配。俺助你南柯政事。頗有威名。近日檀蘿敗兵。你威名頓損。兼之廿年太守。不可再留。俺死為你先驅螻蟻耳。<span class="科">泣介內作樹聲清亮生問介</span>此聲何也。<span class="科">兒上介</span>稟爹娘。是槐樹作聲。<span class="科">旦笑介</span>駙馬。這樹音清亮可喜。<span class="科">生</span>難得公主這一喜。<span class="科">旦</span>你不知此中槐樹。號為聲音。本我國中但有拜相者。此樹即吐清音。看此佳兆。駙馬蚤晚入為丞相矣。則恐我去之後。你千難萬難那。</p>
        
        <p class="曲"><span class="牌">集賢賓</span><span class="科">旦</span>論人生到頭難悔恐。尋常兒女情鍾。有恩愛的夫妻情事冗。<span class="夾白">奴家並不曾虧了駙馬。則我去之後。駙馬不得再娶呵。</span>累你影悽悽被冷房空。<span class="夾白">淳于郎。你回朝去不比以前了。</span>看人情自懂。俺死後百凡尊重。<span class="科">合</span>心疼痛。只願的鳳樓人永。</p>
        
        <p class="曲"><span class="牌">前腔</span><span class="科">生泣介</span>公主呵。聽一聲聲慘然詞未終。對杜宇啼紅。你去後俺甘心受唧噥。則這些兒女難同。公主呵。你的恩深愛重。二十載南柯護從。<span class="科">合前</span></p>
        
        <p class="曲"><span class="牌">貓兒墜</span><span class="科">旦泣介</span>如寒似熱。消盡了臉霞紅。那宮女開函俺奏幾封。蚤些兒飛入大槐宮。<span class="科">生拜介</span>天公。前程緊處。略放輕鬆。</p>
        
        <p class="白"><span class="科">旦</span>病到此際。也則索罷了。<span class="科">生</span>怎說這話。</p>
        
        <p class="曲"><span class="牌">前腔</span><span class="科">生</span>香肌弱體。須護好簾櫳。裙帶留仙怕倚風。把異香燒取明月中。<span class="科">旦</span>惺忪。斷魂一縷。分付乘龍。</p>
        
        <p class="白"><span class="科">兒上</span>報報報。令旨到。爹爹。娘病了。怎生接旨。<span class="科">生</span>兒子扶着母親拜便了。<span class="科">紫讀詔介</span>令旨已到。跪聽宣讀。大槐國王令旨。公主瑤芳同駙馬淳于棼南柯功高歲久。欽取回朝。進居左丞相之職。其南柯郡事。着司農田子華代之。欽哉。謝恩。<span class="科">眾呼千歲起介旦</span>恭喜駙馬。拜相當朝。槐樹清音。果成佳兆。<span class="科">生</span>多謝公主擡舉。<span class="科">紫叩頭介生</span>周弁作何處置。<span class="科">紫</span>有旨了。駙馬分上。免死立功。<span class="科">生</span>天恩浩大哩。且請皇華館筵宴。<span class="科">紫</span>詔許王人會。恩催上相歸。<span class="科">下生</span>公主。我在此多年。一朝離去。應有數日周詳善後之事。待着孩兒送你先行。到朝門之外。候俺一齊朝見。<span class="科">旦</span>正是。則這二十年南柯郡舍。一旦拋離。好感傷人也。<span class="科">生</span>人生如傳舍。何況官衙。則你將息貴體。孩兒看酒。<span class="科">酒上介</span></p>
        
        <p class="曲"><span class="牌">皂鶯兒</span><span class="科">生</span>杯酒散愁容。病宮在小桂叢。我兒呵。你長途細把親娘奉。調和進供。溫涼酌中。你烏紗綽鬢非無用。<span class="科">末</span>承爹厚命。丁寧在胸。奉娘前進。寒溫必躬。管平安遇有人傳送。<span class="科">合</span>靠蒼穹。一家美滿。排備御筵紅。</p>
        
        <p class="白"><span class="科">貼報介</span>啟公主駙馬。外間官屬百姓等聞的公主回朝。都在府門外求見。<span class="科">旦</span>宮婢。你說公主分付。生受你南柯百姓二十年。今日公主扶病而回。則除是來生補報了。<span class="科">內哭介生</span>叫不要感傷了公主。看轎來。</p>
        
        <p class="落詩">金枝玉葉病委蕤。<br />廿載南柯寄一枝。<br />不是大家隨子去。<br />爭看貴主入宮時。</p>
        
        <h2 id=ch34 class="chapter"><span class="齣題">第三十四齣　臥轍</span></h2>
        
        <p class="曲"><span class="牌">浪淘沙</span><span class="科">老錄事上</span>狗命帶酸寒。不做高官。白頭紗帽保平安。職掌批行和帶管。有的錢鑽。</p>
        
        <p class="白">自家南柯府錄事官便是。南柯府堂風水。單好出些老官。你不信。駙馬爺二十年。田司農二十年。俺錄事也二十餘年。來時油光嘴臉。如今鬍子皓白了。天恩欽取公主駙馬還朝。三日前公主起行。駙馬將府事交盤與田司農。今日起程。司農爺長城餞別。蚤分付了。駙馬爺來時是太守。今回朝去是個左丞相了。車路欠平。着人堆沙。填起一隄。約有三十里長。兩頭結綵為門。題着四個大字。新築沙堤。好些小百姓來看也。</p>
        
        <p class="曲"><span class="牌">前腔</span><span class="科">扮父老持奏上</span>少壯老平安。一郡清官。賢哉太守被徵還。百姓保留天又遠。要打通關。</p>
        
        <p class="白"><span class="科">見丑跪介</span>參軍爺。小的們有下情。<span class="科">丑</span>甚麼事。<span class="科">父老</span>淳于爺管府事二十年。百姓家安戶樂。海闊春深。一旦欽取回朝。百姓怎生捨得。<span class="科">丑</span>這不干俺事。<span class="科">父老</span>眾父老商量。盡南柯府城士民男婦。簽名上本。保留淳于爺再住十年。京師窵遠。敢央及參軍爺。撥下快馬十數匹。一日一夜三百里。飛將本去。萬一令旨着駙馬爺中路而轉。重鎮南柯。但憑百姓們親齎。恐不濟事了。<span class="科">丑驚介</span>你們要留太爺。怕上本遲了。央俺撥快馬十數疋。一日一夜飛將本去。萬一令旨着駙馬爺中路而轉。重鎮南柯。罷了。列位父老哥免照顧。<span class="科">父老泣介</span>參軍爺不准。央田爺去。<span class="科">丑</span>央田爺麼。你去你去。<span class="科">眾起介丑</span>回來講與你聽。便是田爺知南柯府事了。不好意思得。<span class="科">父老</span>原來新太爺就是田爺。不便央他了。還是百姓們蟻行而去罷。<span class="科">丑</span>着了。田爺將到。<span class="科">眾避介</span></p>
        
        <p class="曲"><span class="牌">一落索</span><span class="科">田上</span>廿載府堂簽判。奉旨超階正轉。長亭相送舊堂還。<span class="夾白">呀。</span>塞路的人千萬。</p>
        
        <p class="白"><span class="科">丑參見介</span>稟老大人。酒筵齊備。<span class="科">田</span>紅塵擁路。想都是送太爺的麼。好百姓。好百姓。<span class="科">丑</span>鼓吹聲喧。太爺早到。<span class="科">田丑走接介</span></p>
        
        <p class="曲"><span class="牌">懶畫眉</span><span class="科">生引眾上</span>一鞭行色曉雲殘。五馬歸朝百姓看。<span class="夾白"><span class="科">內作喊哭介</span>俺的太爺呵。<span class="科">生</span>擁路者數千人。因何如此。<span class="科">丑</span>都是攀留太爺的。<span class="科">生</span></span>原來是銜恩赤子要追攀。俺有何功德沾名宦。<span class="夾白">知道了。是百姓們厚意。</span>他替俺點綴春風好面顏。</p>
        
        <p class="白"><span class="科">田跪接介</span>司農田子華迎接公相。<span class="科">生</span>司農請起。下車相揖。<span class="科">下介揖介生</span>司農。這條官路幾時修好了。呀。綵門金字。新築沙堤。<span class="科">田</span>是新築沙堤宰相行。<span class="科">生笑介</span>願與足下同之。<span class="科">同行介</span></p>
        
        <p class="曲"><span class="牌">前腔</span><span class="科">生</span>俺承恩初入五雲端。<span class="科">田</span>這新築沙堤宰相還。<span class="科">生</span>重重樹色隱隱鑾。<span class="夾白"><span class="科">田</span>前面長亭了。下官備有一杯酒。</span>便停驂只覺的長亭短。<span class="科">生</span>恰正是取次新官對舊官。</p>
        
        <p class="白"><span class="科">做到介田參見介生</span>蚤問別過了周司憲。便到貴衙。未得相見。借此官亭之便。拜謝司農。<span class="科">田</span>不敢。<span class="科">拜介生</span>廿載勞君作股肱。<span class="科">田</span>堂尊恩德重難勝。<span class="科">生</span>公私去後煩遮蓋。<span class="科">田</span>還望提攜接後程。<span class="科">丑參見介</span>錄事官叩頭。<span class="科">生</span>起來。二十年的參軍清苦。俺去後司農好看覷他。<span class="科">丑叩頭謝介田</span>看酒。<span class="科">吏持酒上</span>竹映司農酒。花催上相車。酒到。</p>
        
        <p class="曲"><span class="牌">山花子</span><span class="科">田送酒介</span>喜南柯一郡棠陰滿。公歸故國槐安。二十載家寧戶安。到今朝行滿功完。<span class="夾白"><span class="科">生</span>印務俱已交盤了。</span>看黃金印文邊角全。文書查交倉庫盤。筵席上金杯滿前離恨端。<span class="科">合</span>歸去朝廷。跨鳳驂鸞。</p>
        
        <p class="曲"><span class="牌">前腔</span><span class="科">生</span>俺舊黃堂政事新人管。有一言聽俺同官。休看得一官等閒。也須知百姓艱難。<span class="科">田</span>喜明公教條金石刊。下官遵承無別端。二十載故人依依離別顏。<span class="科">合前生</span></p>
        
        <p class="白">公主久行。本爵難以羈遲。告辭了。<span class="科">生起行介</span></p>
        
        <p class="曲"><span class="牌">大和佛</span><span class="科">眾父老上</span>腦項香盆天也麼天。天留住俺恩官。<span class="夾白"><span class="科">跪泣介</span>老爺呵。</span>你暫留幾日。待俺借寇長安。捨的便拋殘。<span class="夾白"><span class="科">生泣介</span>父老呵。難道我捨的。</span>朝廷怎敢違欽限。俺二十年在此。教我好不回還。<span class="科">父老</span>俺男女們思量。二十載恩無算。怎下的去心離眼。<span class="夾白"><span class="科">泣攀臥介</span>老爺呵。</span>俺只得倒臥車前淚斕斑手攀闌。</p>
        
        <p class="白"><span class="科">生</span>少不的去了。起來起來。<span class="科">行介</span></p>
        
        <p class="曲"><span class="牌">舞霓裳</span><span class="科">眾</span>眾父老擁住駿雕鞍。眾男女拽住繡羅襴。<span class="科">生泣介</span>車衣帶斷情難斷。這樣好民風留着與後賢看。司農呵。為俺把蒼生垂盼。<span class="科">眾泣介</span>留不得。只蚤晚生祠中跪祝讚。</p>
        
        <p class="白"><span class="科">生</span>父老。我去也。</p>
        
        <p class="曲"><span class="牌">紅繡鞋</span>扶輪滿路。遮攔。遮攔。東風回首淚彈。淚彈。長亭外。畫橋灣。齊叩首。捧慈顏。賢太守錦衣還。</p>
        
        <p class="白"><span class="科">生</span>眾父老子弟們。請回了。<span class="科">眾</span>百里內都是南柯百姓送行。<span class="科">生</span>生受了。</p>
        
        <p class="曲"><span class="牌">尾聲</span><span class="科">眾</span>官民感動去留難。<span class="科">生</span>二十年消受你百姓家茶飯。則願的你雨順風調我長在眼。</p>
        
        <p class="白"><span class="科">下父老弔場</span>好老爺。好老爺。俺們一面拜見田爺。一面保留駙馬爺。還是駙馬爺管的百姓穩。俺們權坐一坐。每都派一名赴京。<span class="科">做派數內響道介丑上</span>天有不測風雲。人有無常禍福。呀。你們父老還在這裡。<span class="科">眾</span>老爺。還待趕送一程。<span class="科">丑</span>你們都不知。太爺行到五十里之程。前路飛報。公主不幸了。<span class="科">眾</span>怎麼說。<span class="科">丑</span>公主薨了。<span class="科">眾哭介</span>怎麼好。天也。當真麼。<span class="科">丑</span>不真哩。田爺分付俺回來。取白綾素絹檀香去行禮。還說不真。<span class="科">眾</span>這等。駙馬爺不能勾回郡了。打聽是真。俺們合眾進香去。</p>
        
        <p class="落詩">賢哉太守有遺恩。<br />去郡傷哉好郡君。<br />自是感恩窮百姓。<br />千年淚眼不生塵。</p>
        
        <h2 id=ch35 class="chapter"><span class="齣題">第三十五齣　芳隕</span></h2>
        
        <p class="曲"><span class="牌">遶紅樓</span><span class="科">老旦引宮娥上</span>生長金枝歲月深。南柯上結子成陰。怕病損紅妝。歸遲紫禁。槐殿暗傷心。</p>
        
        <p class="誦"><span class="牌">清平樂</span>玉階秋草。綠遍長秋道。礓石宮前紅淚悄。人在樓臺暗老。　　淑女南柯。病損多嬌嬌若何。極目倚門無奈。休遮小扇紅羅。</p>
        
        <p class="白">老身貴處深宮。自聞女孩兒瑤臺驚戰。日夕憂惶。喜的千歲有旨。取他夫婦還朝。昨日報來。公主帶病。先行數日。知他路上如何。老身好不掛懷也。<span class="科">泣介旦扮女官走上</span>青鳥能傳喜。慈鳥怎報凶。啟娘娘。宮娥今日掌門。聽的宮門外人說。公主病重。千歲與大小近侍哭泣喧天。不知怎的。<span class="科">老驚介</span>這等怎了也。<span class="科">泣介內響道介王引內使上</span></p>
        
        <p class="曲"><span class="牌">哭相思</span>欽取太遲臨。問天天。你斷送我女孩兒忒甚。</p>
        
        <p class="白"><span class="科">見介</span>梓童梓童。淳于家的主兒不幸了。<span class="科">老</span>怎麼說。<span class="科">王</span>公主先行數日。離南柯卒于皇華公館。<span class="科">老哭介</span>俺的兒呵。<span class="科">悶倒宮娥扶醒介王</span>你且休為死傷生也。</p>
        
        <p class="曲"><span class="牌">紅衲襖</span><span class="科">老</span>俺幾度護嬌花一寸心。<span class="科">王</span>俺則道他美前程一片錦。<span class="科">老</span>止知他嬌多好呢鴛鴦枕。<span class="科">王</span>也怪他病淺長依翡翠衾。<span class="科">老</span>當日個鳳將雛。你巧笑禁。<span class="科">王</span>今日呵。掌離珠。我成氣喑。<span class="科">老</span>天呵。俺曾寫下了目連經卷也。誰知道佛也無靈被鬼侵。</p>
        
        <p class="曲"><span class="牌">前腔</span><span class="夾白"><span class="科">王</span>梓童呵。</span>俺則道他在鳳簫樓不掛心。<span class="科">老</span>誰想他瑤臺城生害了恁。<span class="科">王</span>又不是全無少女風先凜。<span class="科">老</span>可甚的為有姮娥月易沈。<span class="科">王</span>還記的餞雙飛。俺御酒斟。<span class="科">老</span>誰想道灑歸旌。把紅淚飲。<span class="科">王</span>這是前生注定了今生也。則苦了他嫩女雛男我也怕哭臨。</p>
        
        <p class="白"><span class="科">老</span>千歲只有這一女。凡喪葬禮儀。必須從厚。<span class="科">王</span>聞得公主靈車先到。俺與梓童素服哭于郊外。將半副鸞駕迎喪于修儀宮裡。其諡贈一應禮節。着右相武成侯議之。</p>
        
        <p class="落詩">滿擬南柯共百年。<br />誰知公主即生天。<br />國家禮節都從厚。<br />要得慈恩照九泉。</p>
        
        <h2 id=ch36 class="chapter"><span class="齣題">第三十六齣　還朝</span></h2>
        
        <p class="曲"><span class="牌">遶地遊</span><span class="科">右相上</span>多人何用。一個為梁棟。<span class="夾白">咳。</span>道南柯乘龍驂鳳。廿載恩深。一方權重。恰好是到頭如夢。</p>
        
        <p class="白">節去蜂愁蝶不知。曉庭還遶折殘枝。自緣今日人心別。未必花香一夜衰。俺看淳于駙馬。依倚至親。久據南柯。貪收人望。俺為國長慮。請旨召回。尊以左相之權。防其遙制之害。誰知事不可測。公主喪亡。國王國母郊迎其喪。舉朝哭臨三日。諡為順義公主。禮節有加。昨奉旨議其葬地。只有龜山可葬。欲待奏知。聽的駙馬今日見朝。在此伺候。倘令旨着他面議葬地。亦未可知。道猶未了。駙馬蚤到。<span class="科">生朝服執笏上</span></p>
        
        <p class="曲"><span class="牌">前腔</span>斷絃難弄。蚤被秋風送。生打散玉樓么鳳。<span class="科">頓足泣介</span>合郡悲啼。舉朝哀痛。痛煞俺無門訴控。</p>
        
        <p class="白"><span class="科">見右介右</span>駙馬。見朝日休啼哭。<span class="科">內響鼓生舞蹈拜介</span>前南柯郡太守今陞左丞相駙馬都尉臣淳于棼朝見叩頭。千歲千歲千千歲。<span class="科">內</span>令旨到來。駙馬新失公主。寡人不勝悲悼。已着尚膳監設宴後宮。其順義公主葬地。可與右相武成侯朝門外酌議回奏。<span class="科">生叩頭介</span>千歲千歲千千歲。<span class="科">起介</span>右相請了。<span class="科">右</span>駙馬請了。<span class="科">生</span>久不到朝門之外了。昨日遠勞迎接。緣未朝見。故此謝遲。<span class="科">右</span>不敢。<span class="科">生</span>請問公主葬地。擇于何方。<span class="科">右</span>龜山一穴甚佳。<span class="科">生</span>龜山乃國家後門。何謂之吉。俺曾看見國東十里外蟠龍岡。氣脈甚好。何不請葬此地。<span class="科">右</span>蟠龍岡是國家來脈。還是龜山。<span class="科">生</span>右相不知。點龜者恐傷其殼。<span class="科">右</span>駙馬。便龍岡好。則枕龍鼻者也恐傷於唇。<span class="科">生</span>便是龜山。也要靈龜顧子。子在何方。<span class="科">右</span>便是龍岡。也要蟠龍戲珠。珠在那裡。<span class="科">生</span>俺只要子孫旺相。<span class="科">右</span>駙馬子女俱有門蔭。何在龍山。<span class="科">生</span>右相怎說此話。生男定要為將相。生女兼須配王侯。少不的與國家咸休。此乃子孫萬年之計。<span class="科">右背笑介</span>好一個萬年之計。<span class="科">回介</span>這也罷了。只是龍岡星峰太高。怕有風蟻之患。<span class="科">生</span>右相于此道欠精了。虎踞龍蟠。不拘遠近大小。蜂屯蟻聚。但取圓淨低回。何怕風蟻。<span class="科">右笑介</span>駙馬不怕蟻傷。再向丹墀回奏。<span class="科">右笑介</span>臣右相武成侯段功謹奏。</p>
        
        <p class="曲"><span class="牌">馬蹄花</span>問祖尋宗。妙在龜山鼻穴中。<span class="夾白"><span class="科">內介</span>龜山有何好處。<span class="科">右</span></span>他有蛾眉對案。金誥生花。羅帶臨風。<span class="夾白"><span class="科">內介</span>龜山可似龍山。<span class="科">右</span></span>世人只知龍虎峰上更生峰。怎知道龜蛇洞裡方成洞。肯教他玄武低藏。不做了蟻垤高封。</p>
        
        <p class="白"><span class="科">生奏介</span>駙馬臣棼謹奏。</p>
        
        <p class="曲"><span class="牌">前腔</span>那龜山呵。拭淚搥胸。怎似蟠山氣鬱蔥。蟠龍岡呵。他有三千粉黛。八百煙花。更那十二屏峰。鳴環動珮應雌雄。辭樓下殿交鸞鳳。怎貪他不住的遊龜。倒拋除了活動的真龍。</p>
        
        <p class="白"><span class="科">內介</span>令旨依駙馬所奏。着武成侯擇日。備儀仗羽葆鼓吹。賜葬順義公主于蟠龍岡。叩頭謝恩。<span class="科">生</span>千歲千歲千千歲。<span class="科">起介右</span>恭喜了。愛者是真龍。蟠龍岡十二分貴地哩。駙馬可知周弁也疽背而死。其子護喪歸國了。<span class="科">生哭介</span>傷哉故人。<span class="科">右</span>呀。朝房下有王親酒到。<span class="科">眾扮國公酒席上</span></p>
        
        <p class="曲"><span class="牌">卜算子</span>［⿰衤丸］袴插金貂。日近天顏笑。日邊紅杏倚雲高。錦繡生成妙。</p>
        
        <p class="白"><span class="科">見介</span>駙馬拜揖。<span class="科">生</span>列位老國公老王親拜揖。<span class="科">眾</span>右相國拜揖。<span class="科">右</span>不敢。<span class="科">眾</span>駙馬遠歸。愚親們都在二十里之外迎接。今蚤到公主府上香。知駙馬謝恩出朝。故此相候。<span class="科">生</span>多勞列位老國公老王親。我淳于棼有何德能。<span class="科">眾</span>二十年間。每勞駙馬盛禮。時節難忘。今日拜相而回。某等權此公酒迎賀。<span class="科">酒介</span></p>
        
        <p class="曲"><span class="牌">八聲甘州</span>閒身未老。喜乘龍拜相。駙馬還朝。<span class="科">生</span>玉人何處。腸斷暮雲秋草。<span class="夾白"><span class="科">眾</span>駙馬公主同往南柯之時。老夫們都在榮餞。<span class="科">生</span>便是。</span>南柯去時有鳳簫。北渚歸來無鵲橋。<span class="科">泣介合</span>臨鸞照。怕何郎粉淚淹消。</p>
        
        <p class="曲"><span class="牌">前腔</span><span class="科">生嘆介</span>有誰看着紅錦袍。歎淒然繫玉。瘦損圍腰。<span class="科">眾</span>俺朝班戚畹。還讓你人才一表。香風簇錦雲漢高。夜月穿花宮漏遙。<span class="科">合前眾</span></p>
        
        <p class="白">駙馬。今有請書啟知。一來恭賀駙馬拜相之喜。二來解悶。三來洗塵。老夫忝為國公之長。先請駙馬少敘。其餘國戚王親。以次輪請。便請右相國相陪。<span class="科">生</span>老國公王親。可也多着。<span class="科">眾</span>駙馬天人也。人所尊敬。願無棄嫌。<span class="科">生</span>領命了。權重股肱相。恩光肺腑親。滿朝相造請。何日不醺醺。<span class="科">下右相弔場</span>看駙馬相待各位老國公王親。氣勢盛矣。<span class="科">嘆介</span>且自由他。冷眼觀螃蟹。橫行到幾時。<span class="科">下</span></p>
        
        <h2 id=ch37 class="chapter"><span class="齣題">第三十七齣　粲誘</span></h2>
        
        <p class="曲"><span class="牌">憶秦娥前</span><span class="科">貼引宮女上</span>宮眉樣。秋山淡翠閒凝望。閒凝望。秦樓夢斷。鳳笙羅帳。</p>
        
        <p class="誦"><span class="牌">唐多令</span>何處合成愁。人兒心上秋。大槐宮葉雨初收。唱道晚涼天氣好。問誰上小瓊樓。</p>
        
        <p class="白">自家郡主瓊英是也。妹子瑤芳。嫁與淳于駙馬。出守南柯。入為丞相。當朝無比。不料妹子過世。舉國哀傷。勑葬龍山。威儀甚盛。昨日駙馬還朝。俺王素重南柯之威名。加以中宮之寵信。出入無間。權勢非常。滿國中王親國戚。那一家不攀附他。朝歌暮筵。春花秋月。則俺和仙姑國嫂三家寡婦。出了公禮。不曾私請得他。想起駙馬一表人才。十分雄勢。俺好不愛他。好不重他。</p>
        
        <p class="曲"><span class="牌">金落索</span>當初呵。娟娟姊妹行。出聽西明講。繡佛堂前。惹下姻緣相。秋波選郎。配瑤芳。十五盈盈天一方。瑤臺貴婿真無兩。恰好翠袖風流少一雙。非吾想。倘其間有便得相當。迤逗他忘懷醉鄉。傷心洞房。取情兒我再把這宮花放。</p>
        
        <p class="白">昨日約了靈芝夫人上真子。早晚公主處上香。回來過此。必有講談也。<span class="科">老同小旦道裝上</span></p>
        
        <p class="曲"><span class="牌">憶秦娥後</span>彩雲淡蕩臨風泱。世間好物琉璃相。琉璃相。玉人何處。粉郎無恙。</p>
        
        <p class="白"><span class="科">見介</span>瓊英姐。閒坐悶愁。怎的不去公主府燒香耍子。好少的人兒也。<span class="科">貼</span>怎生行禮。<span class="科">老</span>俺國中王子王孫一起。侯伯王親一起。文武官員一起。舉監生員一起。僧道一起。父老兒男過了一起。然後命婦逐班而進。又是軍民妻女。過了本國。是他南柯進香。依樣文武吏民分班而哭。過了南柯。方纔各路各府差人以次而進。便是檀蘿國也差官來進紫檀香一千二百斤。看他銀山帛海。好不富貴也。</p>
        
        <p class="曲"><span class="牌">金落索</span>朱絲碧瑣窗。生帛連心帳。八尺金爐。日夜燒檀降。是人來進香。似同昌公主。哀榮不可當。敲殘玉磬歸天響。擺下鸞旌拂地長。偷凝望。可憐辜負好淳郎。據着他為人兒紀綱。言詞兒棟梁。堪他永遠為丞相。</p>
        
        <p class="白"><span class="科">老</span>不論他為人。則二十年中。我們王親貴族。那一家不生受他問安賀生慶節之禮。如今須得逐家還禮纔是。</p>
        
        <p class="曲"><span class="牌">劉潑帽</span>南柯太守多情況。感年年禮節風光。<span class="科">小旦</span>如今又做了頭廳相。<span class="科">貼</span>須與他解悶澆惆悵。</p>
        
        <p class="白"><span class="科">老旦笑介</span>瓊英姐。你要與他解悶。你我三人都是寡居。到要駙馬來做個解悶兒哩。<span class="科">小旦</span>我是道情人哩。</p>
        
        <p class="曲"><span class="牌">前腔</span>拚今生不看見男兒相。怕黏連到惹動情腸。<span class="夾白"><span class="科">老</span>興到了也不由的你。<span class="科">合</span></span>倘三杯醉後能疎放。把主人見愛難謙讓。</p>
        
        <p class="白"><span class="科">老</span>講定了。向後請駙馬。三人輪流取樂。不許偏背。</p>
        
        <p class="落詩">駙馬兼為相。<br />新來主喪亡。<br />既然連國戚。<br />相愛不相妨。</p>
        
        <h2 id=ch38 class="chapter"><span class="齣題">第三十八齣　生恣</span></h2>
        
        <p class="曲"><span class="牌">懶畫眉</span><span class="科">生冠帶引眾行上</span>則為紫鸞煙駕不同朝。便有萬片宮花總寂寥。可憐他金鈿秋盡雁書遙。看朝衣淚點風前落。抵多少腸斷東風為玉簫。</p>
        
        <p class="白"><span class="科">眾</span>稟老爺。到府了。<span class="科">生嘆介</span>我連下馬通忘記了。</p>
        
        <p class="詩"><span class="牌">集唐</span><br />這夾道疎槐出老根。金屋無人見淚痕。<br />戚里舊知何駙馬。清晨猶為到西園。</p>
        
        <p class="白">俺淳于生。自公主亡後。孤悶悠悠。所喜君王國母寵愛轉深。入殿穿宮。言無不聽。以此權門貴戚。無不趨迎。樂以忘憂。夜而繼日。今日晚朝。看見宮娥命婦。齊整喧嘩。則不見俺的公主妻也。<span class="科">末</span>報報報。有女官到。<span class="科">生</span>快請。</p>
        
        <p class="曲"><span class="牌">不是路</span><span class="科">旦扮女官持書上</span>蓮步輕蹺。翠插烏紗雙步搖。<span class="科">見介生</span>因何報。多應娘娘懿旨下鸞霄。<span class="夾白"><span class="科">旦</span>不是。</span>洗塵勞。瓊英郡主和皇姑嫂。良夜裡開筵把駙馬邀。<span class="科">生喜介</span>承尊召。等閒外客難輕造。即忙來到。即忙來到。</p>
        
        <p class="白"><span class="科">旦</span>這等。青禽傳報去。駙馬一鞭來。<span class="科">下內響道介生</span>許多時不見女人。使人形神枯槁。今夜女主同筵。可以一醉也。正是遇飲酒時須飲酒。不風流處也風流。<span class="科">下</span></p>
        
        <p class="曲"><span class="牌">鵲仙橋</span><span class="科">貼引女官上</span>懨懨睡損。無人偎傍。有客今宵臨況。<span class="科">老小旦上</span>幾年不見俊兒郎。叨陪侍玉樓歡唱。</p>
        
        <p class="白"><span class="科">見介老</span>日暮風吹。葉落依枝。丹心寸意。愁君未知。<span class="科">小旦</span>今夜瓊英姐作主。與淳郎洗塵解悶。俺二人叨陪。客還未到。閒商量一會。聞的淳郎雅量。三人之量。誰可對付。<span class="科">貼</span>靈芝嫂有量。<span class="科">老</span>三人同灌醉了他。耍子便了。<span class="科">丑上</span>駙馬到。</p>
        
        <p class="曲"><span class="牌">前腔</span><span class="科">生上</span>金鞭馬上。玉樓鶯裡。一片綵雲凝望。<span class="科">笑介</span>聊拋舊恨展新眉。清夜紅顏索向。</p>
        
        <p class="誦"><span class="科">拜介生</span><span class="牌">西江月</span>自別瓊英貴主。年年想像風姿。<span class="科">貼</span>勞承駙馬費心期。今夜一杯塵洗。　　<span class="科">老</span>每恨淳郎新寡。<span class="科">小旦</span>可憐公主差池。<span class="科">生</span>原來是上真仙子和靈芝。<span class="科">合</span>且喜一家無二。</p>
        
        <p class="白"><span class="科">生</span>小生回朝。已蒙諸王親公禮相請。何勞專設此筵。<span class="科">貼</span>駙馬不知。此筵有三意。一來洗遠歸之塵。二來賀拜相之喜。三來解孤棲之悶。前幾日為眾王親國公占了貴客。俺三人商量。上真姑是道情人。靈芝夫人與妾雙寡。更無以次之人可以為主。只得俺三人落後。輪班置酒相敬。今日妾身為主。他二人相陪。<span class="科">生</span>小生領愛了。<span class="科">貼</span>內侍們看酒。<span class="科">內使女官持酒上</span>駙馬多年騎五馬。客星今夜對三星。<span class="科">酒到貼眾把酒介</span></p>
        
        <p class="曲"><span class="牌">解三酲犯</span>二十年有萬千情況。今日的重見淳郎。和你會真樓下同歡賞。依親故。為卿相。姊妹行家打做這一行。雖不是無端美艷妝。休嫌讓。捧金杯笑眼斟量。</p>
        
        <p class="曲"><span class="牌">前腔</span><span class="科">生把酒介</span>則為那漢宮春那人生打當。似咱這迤逗多嬌粉面郎。用盡心兒想。用盡心兒想。瞑然沈睡倚紗窗。閒打忙。小宮鴉把咱叫的情悒怏。羞帶酒。懶添香。則這恨天長。來暫借佳人錦瑟傍。無承望。酒盞兒擎着仔細端詳。</p>
        
        <p class="曲"><span class="牌">前腔</span><span class="科">貼眾</span>則道上秦樓多受享。則道上秦樓多受享。恰咱風吹斷鳳管聲殘。怎得玉人無恙。今何世。此消詳。這是翠擁紅遮錦繡鄉。<span class="科">生背介</span>盼艷嬌。燈下恍。則見笑歌成陣。來來往往。顛倒為甚不那色眼荒唐。</p>
        
        <p class="白"><span class="科">貼</span>月上了。駙馬寬懷進酒。</p>
        
        <p class="曲"><span class="牌">蠻兒犯</span><span class="科">貼眾</span>半盞瓊漿且自加懷巨量<span class="科">貼背介</span>聽他獨自溫存。話兒挨挨好不情長。<span class="科">回介</span>芳心一點。做了八眉相向。又蚤闌干月上。<span class="科">合</span>畫堂中幾般清朗。</p>
        
        <p class="曲"><span class="牌">前腔</span><span class="科">生</span>幽情細講。對面何妨。演煞宮娥侍長。舊家姊妹儼成行。就月籠燈衫袖張。<span class="科">合前</span></p>
        
        <p class="曲"><span class="牌">前腔</span><span class="科">貼眾</span>風搖翠幌。月轉迴廊。露滴宮槐葉響。好秋光風景不尋常。人帶幽姿花暗香。<span class="科">合前</span></p>
        
        <p class="曲"><span class="牌">前腔</span><span class="科">生</span>把金釵夜訪。玉枕生涼。辜負年深興廣。三星照戶顯殘妝。好不留人今夜長。<span class="科">合前生睡介</span></p>
        
        <p class="白">醉矣。<span class="科">貼</span>早已安排紗廚枕帳了。<span class="科">生</span>難道主人不陪。<span class="科">小旦</span>怕沒這樣規矩。<span class="科">老</span>駙馬見愛。一同陪伴罷了。<span class="科">貼笑介</span>這等。我三人魚貫而入。</p>
        
        <p class="曲"><span class="牌">鵝鴨滿度船</span><span class="科">眾</span>怕爭夫體勢忙。敬色心情嚷。蝶戲香。魚穿浪。逗的人多餉。則見香肌褪。望夫石都襯迭牀兒上。以後盡情隨歡暢。今宵試做團圞相。</p>
        
        <p class="曲"><span class="牌">尾聲</span><span class="科">生</span>滿牀嬌不下得梅紅帳。看姊妹花開向月光。<span class="科">合</span>俺四人呵。做一個嘴兒休要講。</p>
        
        <p class="落詩">亂惹春嬌醉欲癡。<br />三花一笑喜何其。<br />人人久旱逢甘雨。<br />夜夜他鄉遇故知。</p>
        
        <h2 id=ch39 class="chapter"><span class="齣題">第三十九齣　象譴</span></h2>
        
        <p class="曲"><span class="牌">菊花新</span><span class="科">右相上</span>玉階秋影曙光遲。露冷青槐蔭御扉。低首整朝衣。咽不斷銅龍漏水。</p>
        
        <p class="白">我右相段功。同心共政。與我王立下這大槐安國土。正好規模。不料俺王招請揚州酒漢淳于棼為駙馬。久任南柯。威名頗盛。下官每有樹大根搖之慮。且喜公主亡化。欽取回朝。卻又尊居左相。位在吾上。國母以愛婿之故。時時召入宮闈。但有請求。無不如意。這也不在話下。兼以南柯豐富。二十年間。但是王親貴戚。無不賂遺。因此昨日回朝之後。勢要勳戚。都與交歡。其勢如炎。其門如市。勳戚到也罷了。還有那瓊英郡主。靈芝夫人。連那上真仙姑。都輪流設宴。男女混淆。晝夜無度。果然感動上天。客星犯於牛女虛危之次。待要奏知此事。又恐疎不間親。打聽的昨日國中有人上書。倘然吾王問及。不免相機而言。老天。非是俺段功妒心。此乃社稷之憂也。吾王駕來。朝班伺候。<span class="科">扮內臣傳呼擁王上</span></p>
        
        <p class="曲"><span class="牌">前腔</span>根蟠國土勢崔嵬。朝罷千官滿路歸。一事俺心疑。甚槐安感動的白楡星氣。</p>
        
        <p class="白"><span class="科">右相見介</span>右相武成侯段功叩頭。千歲千歲。<span class="科">王</span>右相平身。卿可聞的國中有人上書否。<span class="科">右</span>不知。<span class="科">王</span>書上說的凶。他說玄象謫見。國有大恐。都邑遷徙。宗廟崩壞。他說玄象。是何星象也。<span class="科">右</span>正要奏知。有太史令奏。客星犯于牛女虛危之次。<span class="科">王</span>那書中後面。又說釁起他族。事在蕭牆。好令俺疑惑。<span class="科">右</span>是。這國中別無他族了。便是他族。亦不近於蕭牆。大王試思之。<span class="科">王</span>別無人了。則淳于駙馬非我族類。<span class="科">右</span>臣不敢言。<span class="科">王</span>將有國家大變。右相豈得無言。<span class="科">右</span>啟奏俺王。</p>
        
        <p class="曲"><span class="牌">瑣窗郎</span>客星占牛女虛危。正値乘槎客子歸。<span class="夾白">虛危主都邑宗廟之事。牛女値公主駙馬之星。近來駙馬貴盛無比。</span>他雄藩久鎮。把中朝餽遺。豪門貴黨。日夜遊戲。<span class="夾白"><span class="科">王</span>一至于此。<span class="科">右</span>還有不可言之處。</span>把皇親閨門無忌。<span class="科">合</span>感天知。蕭牆釁起再有誰。<span class="科">淚介</span>可憐故國遷移。</p>
        
        <p class="白"><span class="科">王惱介</span>淳于棼自罷郡還朝。出入無度。賓從交遊。威福日盛。寡人意已疑憚之。今如右相所言。亂法如此。可惡可惡。</p>
        
        <p class="曲"><span class="牌">前腔</span>他平常僭侈堪疑。不道他宣淫任所為。怪的穿朝度闕。出入無時。中宮寵婿。所言如意。把威福移山轉勢。</p>
        
        <p class="白">罷了罷了。非俺族類。其心必異。<span class="科">淚介合前右跪介</span>臣謹奏。語云。當斷不斷。反受其亂。駙馬事已至此。千歲作何處分。<span class="科">王</span>聽旨。</p>
        
        <p class="曲"><span class="牌">意不盡</span>且奪了淳于棼侍衛。禁隨朝只許他居私第。<span class="夾白"><span class="科">右</span>依臣愚意。遣他還鄉為是。<span class="科">王</span>不消再說。</span>少不的喚醒他癡迷還故里。</p>
        
        <p class="白"><span class="科">王下右嘆介</span>可矣可矣。雖則淳于禁錮。奈國土有危。正是</p>
        
        <p class="落詩">上天如圓蓋。<br />下地似棋局。<br />淳于夢中人。<br />安知榮與辱。</p>
        
        <h2 id=ch40 class="chapter"><span class="齣題">第四十齣　疑懼</span></h2>
        
        <p class="白"><span class="科">生素服愁容上</span>太行之路能摧車。若比君心是坦途。黃河之水能覆舟。若比君心是安流。君不見大槐淳于尚主時。連柯並蔕作門楣。珊瑚葉上鴛鴦鳥。鳳凰窠裡鵷雛兒。葉碎柯殘坐消歇。寶鏡無光履聲絕。千歲紅顏何足論。一朝負譴辭丹闕。自家淳于棼。久為國王。貴婿。近因公主銷亡。辭郡而歸。同朝甚喜。不知半月之內。忽動天威。禁俺私室之中。絕其朝請。天呵。公主生天幾日。俺淳于入地無門。若止如此。已自憂能傷人。再有其他。咳。真個生為寄客。天呵。淳于棼有何罪過也。</p>
        
        <p class="曲"><span class="牌">勝如花</span>無明事。可奈何。恰是今朝結果。不許俺侍從隨朝。又禁俺交遊宴賀。只教俺私家裡住坐。這其中紛然事多。這其間知他為何。有甚差訛。一句分明道破。就裡好教人無那。莫非他疑俺在南柯。也並不曾壞了他的南柯。</p>
        
        <p class="白">不要說人。便是這老槐樹枝。生意已盡。樹猶如此。人何以堪。今日要再到南柯。不可得矣。罷了罷了。向公主靈位前。俺打覺一會。公主呵。<span class="科">貼扮公子泣上</span></p>
        
        <p class="曲"><span class="牌">金蕉葉</span>家那國那。兩下裡淚珠彈破。<span class="科">見生哭倒介</span>原來俺爹爹在此打磨陀。冷清清獨對着俺親娘的靈座。</p>
        
        <p class="白"><span class="科">生泣介</span>我兒。起來起來。</p>
        
        <p class="誦"><span class="牌">長相思</span>有來由。沒來由。不許隨朝不許遊。要禁人白頭。　　<span class="科">貼</span>好干休。惡干休。偷向椿庭暗淚流。亡萱相對愁。</p>
        
        <p class="白"><span class="科">生</span>兒。前日父子朝見。國王悲喜不勝。半月之間。便成此釁。卻是因何。<span class="科">貼</span>天大是非。爹爹還不知。<span class="科">生</span>你兄弟俱在宮中。俺親朋禁止來往。教俺何處打聽。<span class="科">貼</span>爹呵。這等細細聽兒報來。</p>
        
        <p class="曲"><span class="牌">三換頭</span>無根禍芽。半天拋下。客星一夜。犯虛危漢槎。<span class="夾白"><span class="科">生</span>國主何從得知。<span class="科">貼</span>有國人上書。說玄象謫見。國有大恐。都邑遷徙。宗廟崩壞。<span class="科">生</span>這等凶卻何干俺事。<span class="科">貼</span>他書後明說着。釁生他族。變起蕭牆。<span class="科">生</span>是那一個國人。這等膽大。便是他族。何知是俺。<span class="科">貼</span>右相段功就中讒譖了。說虛危者宗廟也。客星犯牛女者宮闈事也。<span class="科">生</span>牛女只俺和你母親就是了。<span class="科">貼泣介</span>他全不指着母親。<span class="科">生</span>再有誰。<span class="科">貼</span></span>說瓊芝新寡。三杯後有甚麼風流話靶。<span class="夾白"><span class="科">生</span>呀。段君何讒人至此。<span class="科">貼</span>國王甚惱。說駙馬弄權結黨。不可容矣。<span class="科">生</span>國母怎生勸解。<span class="科">貼</span></span>說到蕭牆話。中宮怎勸他。<span class="夾白"><span class="科">生</span>兒。不怨國人。不怨右相。則怨天。天你好好的要見那客星怎的。<span class="科">貼</span></span>那星宿冤家。着甚胡纏害我的爹。</p>
        
        <p class="曲"><span class="牌">前腔</span><span class="科">生</span>流言亂加。君王明察。親兒駙馬。偏然客星是他。<span class="夾白">總來被你母親看着了。他病危之時。叫俺回朝謹慎。怕人情不同了。今日果中其言。<span class="科">泣介</span></span>你娘親曾話。到如今少不得埋怨自家。瘦盡風流樣。腰圍帶眼差。<span class="夾白"><span class="科">貼</span>爹爹。風流二字再也休題。<span class="科">合</span></span>說甚繁華。泣向金枝恨落花。</p>
        
        <p class="曲"><span class="牌">入賺</span><span class="科">紫衣官上</span>走馬東華。來到淳于駙馬家。<span class="科">生</span>堪驚詫。他陡從官裡來寒舍。有何宣達。<span class="科">紫</span>令旨隨朝下。時來宣召咱。<span class="科">生對貼慌介</span>猛然心裡動。敢有甚吉凶話。<span class="科">紫</span>俺看見天顏喜洽。多則是中宮記掛。這幾日不曾行踏。<span class="科">生</span>急切裡難求卦。是中宮可的無他。<span class="科">紫</span>驚心怎麼。你須是當今駙馬。<span class="夾白"><span class="科">生</span>紫衣官。這是右相呵。</span>他弄威權要把江山霸。甚醉漢淳郎。獨當了星變考察。<span class="夾白"><span class="科">貼</span>爹爹。</span>且暫時瘖啞。恁般時有的傷他。</p>
        
        <p class="白"><span class="科">紫辭</span>你斟量回答。俺紫衣人先去也。<span class="科">生</span>兒。此去如何。<span class="科">貼</span>或是好意。亦未可知。<span class="科">響道介</span></p>
        
        <p class="落詩">夫子常獨立。<br />鯉趨而過庭。<br />一聞君命召。<br />不俟駕而行。</p>
        
        <h2 id=ch41 class="chapter"><span class="齣題">第四十一齣　遣生</span></h2>
        
        <p class="曲"><span class="牌">金雞叫</span><span class="科">王引內使上</span>王氣餘霄漢。傷心玄象。為誰凌亂。<span class="科">老上</span>非關女死郎情斷。<span class="科">嘆介</span>意外包彈。就中離間。</p>
        
        <p class="白"><span class="科">見介老</span>大王千歲。<span class="科">王</span>梓童免禮。</p>
        
        <p class="誦"><span class="牌">鷓鴣天</span>千歲。默坐長秋心暗焦。這些時宮閨不見粉郎朝。</p>
        
        <p class="白"><span class="科">王笑介</span>你不知他憑依貴勢干天象。俺處置他空房入地牢。<span class="科">老泣介</span>原來這等了。天呵。則說他能笑散。美遊遨。怎知他於家為國苦無聊。<span class="科">王惱介</span>笑你區區兒女尋常事。敗壞王基悔怎消。<span class="科">老</span>千歲。一個女婿。怎麼會敗了你王基。<span class="科">王</span>你深宮不知。有國人上書。星象告變。社稷崩移。禍起蕭牆。釁生他族。他族不是他再有誰。<span class="科">老</span>難道駙馬會占了你江山麼。<span class="科">王</span>你怎知。小小江山。也全虧一個法字。他壞法多端哩。<span class="科">老</span>他不過噇些酒兒。<span class="科">王</span>噇些酒兒。連瓊英姪兒靈芝上真都被着他噇去了。<span class="科">老</span>誰見來。<span class="科">王惱介</span>你要他亂了宮。纔為證見麼。今日設酒。遣他回去。你把那些外甥收養了。不許多言。<span class="科">老旦泣介</span>老天呵。不看女兒一面。<span class="科">報介</span>駙馬午門外朝見。<span class="科">王</span>傳旨着他進來。<span class="科">內擂鼓介生朝衣上</span></p>
        
        <p class="曲"><span class="牌">逍遙樂</span>款曲趨朝。重見宮庭盈淚眼。<span class="科">嘆介</span>盼朱衣只在殿中間。恨遠芳容。驚承嚴譴。暗恃慈顏。</p>
        
        <p class="白">一日不朝。其間容刀。我戰兢兢行到宮門之內。禮當俯伏吞聲。<span class="科">見介</span>罪臣駙馬都尉左丞相淳于棼叩頭。俺王國母千歲千千歲。<span class="科">內使</span>請駙馬平身上殿。<span class="科">生應千歲起躬介王</span>寡人偶以煩言。因而簡禮。諒之。諒之。<span class="科">老看生哭介</span>呀。駙馬。何瘦之甚也。<span class="科">生躬介</span>是。臣蒙天譴。幽臣私室。自思以公主之助。守郡多年。曾無敗政。流言怨悖。委實傷心。<span class="科">王</span>已設有酒。為卿排悶。<span class="科">末持酒上</span>冷落杯中蟻。孤悽鏡裡鸞。酒到。<span class="科">王</span>今日之酒。親把一杯。</p>
        
        <p class="曲"><span class="牌">皂羅袍</span>堪歎。吾家貴坦。記關南餞別。對影鳴鑾。<span class="夾白"><span class="科">生跪飲介王</span>再斟酒。<span class="科">生跪飲介老</span>內侍。連斟駙馬數杯。</span>止因淑女便摧殘。看承君子多疎慢。<span class="科">生叩頭起介</span>臣飲過三爵。心愁萬端。客星何處。天恩見寬。<span class="科">合</span>風光頃刻堪腸斷。</p>
        
        <p class="白"><span class="科">生背介</span>怎說到風光頃刻堪腸斷。<span class="科">王</span>駙馬沈吟。知吾意乎。幸託姻親。二十餘年。不幸小女夭化。不得與君偕老。良用痛傷。<span class="科">生</span>公主仙逝。有臣在此。可以少奉寒溫。<span class="科">王</span>這不消說了則是卿離家多時。亦須暫歸本里。一見親族。<span class="科">生</span>此乃臣之家矣。更歸何處。<span class="科">王笑介</span>卿本人間。家非在此。<span class="科">生作昏立不語介老</span>淳郎忽若昏睡懵然矣。<span class="科">生作醒介</span>呀。是了。俺家在人間。因何在此。<span class="科">放聲大哭介</span>哎喲。臣忽思家。寸心如割。不能久侍大王國母矣。<span class="科">王</span>叫紫衣官送淳郎起程。<span class="科">生</span>外甥三四。俱在宮中。還請一見。<span class="科">王</span>諸甥留此。中宮自能撫育。無以為念。<span class="科">生哭介</span>這等苦煞俺也。<span class="科">老</span>不用苦傷。但要淳郎留意。便有相見之期。<span class="科">生拜介</span>拜謝了。</p>
        
        <p class="曲"><span class="牌">前腔</span>忽憶鄉園在眼。向迷中發悟。有淚闌珊。<span class="科">王</span>因風好去到人間。三杯酒盡笙歌散。<span class="夾白"><span class="科">老泣介</span>駙馬。你真個去也呵。</span>歸心頓起。攀留大難。幾年恩愛你將如等閒。<span class="科">合前</span></p>
        
        <p class="曲"><span class="牌">意不盡</span>向尊前流涕錦衣還。二十載恩光無限。<span class="夾白"><span class="科">王老</span>淳郎淳郎。</span>則怕俺宗廟崩移你長在眼。</p>
        
        <p class="落詩">酒盡難留客。<br />葉落自歸山。<br />惟餘離別淚。<br />相送到人間。</p>
        
        <h2 id=ch42 class="chapter"><span class="齣題">第四十二齣　尋寤</span></h2>
        
        <p class="白"><span class="科">二紫衣上</span>事不三思。終有後悔。我大槐安國王生下公主。當初只在本國中招選駙馬便了。卻去人間請了個淳于棼來尚主。出守南柯大郡。富貴二十餘年。公主薨逝。拜相還朝。專權亂政。謫見于天。國主憂疑。着我二人。仍以牛車一乘。送他回去。<span class="科">笑介</span>淳于棼。淳于棼。好不頹氣也。正是王門一閉深如海。從此蕭郎是路人。<span class="科">生朝衣上</span>忽悟家何在。澘然淚滿衣。舊恩拋未得。腸斷故鄉歸。我淳于棼暫爾思家。恩還晝錦。思妻戀闕。能不依依。<span class="科">泣介見紫衣介生</span>請了。便是二十年前迎取我的紫衣官麼。<span class="科">紫懶應介生</span>想車馬都在宮門之外了。<span class="科">紫</span>着。<span class="科">行介</span></p>
        
        <p class="曲"><span class="牌">繡帶兒</span>纔提醒。趁着這綠暗紅稀出鳳城。<span class="夾白">出了朝門。</span>心中猛然自驚。<span class="夾白">我左右之人都在那裡。前面一輛禿牛單車。豈是我乘坐的。咳。</span>怎親隨一個都無。又怎生有這陋劣車乘。難明。<span class="夾白">想起來。我去後可能再到這朝門之下。</span>向宮庭回首無限情。<span class="夾白">公主妻呵。</span>忍不住宮袍淚迸。<span class="夾白">看來我今日乘坐的車兒便只是這等了。待我再遲回幾步。呀。便是這座金字城樓了。怎軍民人等見我都不站起。咳。</span>還鄉定出了這一座大城。宛是我昔年東來之逕。</p>
        
        <p class="白">少不得更衣上車而行了。<span class="科">更衣介</span></p>
        
        <p class="誦"><span class="牌">長相思</span>着朝衣。解朝衣。故衣猶在御香微。回頭宮殿低。　　意遲遲。步遲遲。腸斷恩私雙淚垂。<span class="科">嘆介</span>回朝知幾時。</p>
        
        <p class="白"><span class="科">紫</span>上車快走。<span class="科">紫隨意行走做不畏生打歌介</span>一個呆子呆又呆。大窟弄裡去不去。小窟弄裡來不來。你道呆不子也呆。<span class="科">鞭牛走介</span>畜生不走。<span class="科">生</span>便緩行些麼。</p>
        
        <p class="曲"><span class="牌">前腔</span>消停。看山川依然舊景。爭些兒舊日人情。<span class="夾白"><span class="科">紫衣急鞭牛走介生惱介</span>看這使者甚無威勢。真可為怏怏如也。<span class="科">紫鞭牛走介生</span>紫衣官。我且問你。廣陵郡何時可到。<span class="科">紫不應笑歌走介生惱介</span>咳。我好問他。他則不應。難道我再沒有回朝之日了。便不然謝恩本也寫上得幾句哩。<span class="科">紫笑介生</span></span>他那裡死氣淘聲。怎知我心急搖旌。銷凝。<span class="夾白">也則索小心再問他。紫衣官。廣陵郡幾時可到。<span class="科">紫</span>霎時到了。<span class="科">鞭牛走介生望介</span>呀。像是廣陵城了。</span>渺茫中遙望見江外影。這穴道也是我前來路徑。<span class="夾白"><span class="科">又走介</span>呀。便是我家門巷了。<span class="科">泣介</span></span>還傒倖依然戶庭。淚傷心怎這般呵夕陽人靜。</p>
        
        <p class="白"><span class="科">紫</span>到門了。下車。<span class="科">生下車入門介紫</span>升階。<span class="科">生升階介望見榻作驚介</span>不要近前。我怕也。<span class="科">紫高叫介</span>淳于棼。<span class="科">叫三次生不應紫推生就榻生仍前作睡介紫</span>槐國人何在。淳郎快醒來。我們去也。<span class="科">急下生驚介醒做聲介</span>使者。使者。<span class="科">丑持酒上</span>甚麼使者。則我山鷓。<span class="科">溜沙上</span>淳于兄醒了。我二人正洗上腳來。<span class="科">生</span>日色到那裡。<span class="科">丑</span>日西哩。<span class="科">生</span>窗兒下甚麼子。<span class="科">溜</span>餘酒尚溫。<span class="科">生</span>呀。斜日未隱於西垣。餘樽尚湛於東牖。我夢中倏忽。如度一世矣。<span class="科">沙溜</span>做甚夢來。<span class="科">生作想介</span>取杯熱茶來。<span class="科">丑取茶上介生</span>再用茶。待我醒一醒<span class="科">丑又取茶上介生飲介</span>呀。溜兄沙兄。好不富貴的所在也。我的公主妻呵。<span class="科">丑</span>甚麼公主妻。你不做了駙馬。<span class="科">生</span>是做了駙馬。<span class="科">溜</span>那一朝裡駙馬。<span class="科">生</span>這話長。扶我起來講。<span class="科">溜沙扶起生介</span>你們都不曾見那使者穿紫的。<span class="科">沙</span>我三人並不曾見。<span class="科">生</span>奇怪。奇怪。聽我講來。</p>
        
        <p class="曲"><span class="牌">宜春令</span>堂東廡。睡正清。有幾個紫衣人軒車叩迎。<span class="夾白">你說從那裡去。</span>槐根窟裡。有個大槐安國主女娉婷。<span class="夾白">那公主小名。我還記得。喚做瑤芳。招我為駙馬。曾侍獵於國西靈龜山。<span class="科">丑</span>後來怎的。<span class="科">生</span>這國之南。有個南柯郡。槐安國主把我做了二十年南柯太守。<span class="科">溜沙</span>享用哩。後來呢。<span class="科">生</span>公主養了二男二女。不料為檀蘿小賊驚恐。一病而亡。歸葬于國東蟠龍岡上。<span class="科">丑哭介</span>哎也。可憐可憐。我的院主。<span class="科">生</span></span>獵龜山他為防備守檀蘿。葬龍岡我悽惶煞了鸞鏡。<span class="夾白"><span class="科">沙</span>後來呢。<span class="科">生</span>自公主亡化。雖則回朝拜相。人情不同了。</span>勢難行。我情願乞還鄉境。</p>
        
        <p class="白">那國王國母見我思歸無奈。許我暫回。適纔送我的使者二人。他都是紫衣一品。<span class="科">丑</span>哎呀。不曾待的他茶哩。<span class="科">生</span>二兄。你道這是怎的。<span class="科">溜</span>不知呢。<span class="科">沙</span>我也不知。<span class="科">生</span>怎生槐穴裡去。<span class="科">沙溜</span>敢是老槐成精了。</p>
        
        <p class="曲"><span class="牌">前腔</span>花狐媚。木客精。<span class="夾白">山鷓兒。</span>備鍬鋤看槐根影形。<span class="夾白"><span class="科">丑取鍬上介</span>東人。東人。你常在這大槐樹下醉了睡。着手了。<span class="科">生</span>也說得是。且同你瞧去。<span class="科">行瞧介溜</span>這槐樹下不是個大窟櫳。<span class="科">掘介</span>有蟻。有蟻。</span>尋原洞穴。怎只見樹皮中有蟻穿成路逕。<span class="夾白"><span class="科">溜</span>向高頭鍬了去。<span class="科">眾驚介</span>呀。你看穴之兩傍。廣可一丈。這穴中也一丈有餘。洞然明朗。<span class="科">沙</span>原來樹根之上。堆積土壤。但是一層城郭。便起一層樓臺。奇哉。奇哉。<span class="科">丑驚介</span>哎也。有蟻兒數斛。隱聚其中。怕人。怕人。<span class="科">生</span>不要驚他。</span>嵌空中樓郭層城。怎中央有絳臺深迥。<span class="夾白"><span class="科">沙</span>這臺子土色是紅些。<span class="科">覷介</span>單這兩個大蟻兒並着在此。你看他素翼紅冠。長可三寸。有數十大蟻左右輔從。餘蟻不敢相近。<span class="科">生嘆介</span>想是槐安國王宮殿了。<span class="科">溜</span>這兩個蟻蛘便是令岳丈岳母哩。<span class="科">生泣介</span></span>好關情。也受盡了兩人恭敬。</p>
        
        <p class="白"><span class="科">溜</span>再南上掘去。呀。你看南枝之上。可寬四丈有餘。也像土城一般。上面也有小樓子。群蟻穴處其中。呀。見了淳于兄來。都一個個有舉頭相向的。又有點頭俯伏的。得非所云南柯郡乎。<span class="科">沙</span>是貴治了。</p>
        
        <p class="曲"><span class="牌">前腔</span>南枝偃。好路平。小重樓多則是南柯郡城。<span class="夾白"><span class="科">生</span>像是了。<span class="科">嘆介</span>我在此二十年太守。好不費心。誰道則是些螻蟻百姓。便是他們記下有七千二百條德政碑生祠記。通不見了。只這長亭路一道沙堤還在。</span>有何德政。也虧他二十載赤子們相支應。<span class="夾白"><span class="科">丑</span>西頭掘將去。<span class="科">沙</span>呀。西去二丈。一穴外高中空。看是何物。<span class="科">覷介</span>原來是敗龜板。其大如斗。積雨之後。蔓草叢生。既在槐西。得非所獵靈龜山乎。<span class="科">生</span>是了。是了。可惜田秀才一篇龜山大獵賦。</span>好文章埋沒龜亭。空殼落做他形勝。<span class="夾白"><span class="科">沙</span>掘向東去丈餘。又有一穴。古根盤曲。</span>似龍形。莫不是你葬金枝蟠龍岡影。</p>
        
        <p class="白"><span class="科">生細看哭介</span>是了。你看中有蟻塚尺餘。是吾妻也。我的公主呵。</p>
        
        <p class="曲"><span class="牌">前腔</span>人如見。淚似傾。叫芳卿恨不同棺共塋。為國主臨併。受淒涼叫不的你芳名應。<span class="夾白">二兄。我當初葬公主時。為些小兒女。與右相段君爭辯風水。他說此中怕有風蟻。我便說縱然蟻聚何妨。如今看來。蟻子到是有的了。</span>爭風水有甚蟠龍。<span class="夾白">公主曾說來。</span>他說為我把螻蟻前驅真正。<span class="夾白"><span class="科">內風起介丑</span>好大風雨來了。這一科蟻子都壞了他罷。<span class="科">生慌介</span></span>莫傷情。再為他遶門兒把宮槐遮定。</p>
        
        <p class="白"><span class="科">蓋介丑</span>蓋好了。躲雨去。<span class="科">眾</span>不自逃龍雨。因誰為蟻封。<span class="科">下內叫介</span>雨住了。<span class="科">丑上笑介</span>好笑。好笑。孩兒天快雨快晴。<span class="科">瞧介</span>哎呀。相公快來。<span class="科">生沙溜急上丑</span>你看這些蟻穴都不知那裡去了。<span class="科">眾驚介</span>真個靈聖哩。<span class="科">生</span>也是前定了。他國中先有星變流言。國有大恐。都邑遷徙。此其驗乎。</p>
        
        <p class="曲"><span class="牌">太師引</span>一星星有的多靈聖。也是他不合招邀我客星。<span class="科">沙</span>可知道滄海桑田。也則為漏洩了春光武陵。<span class="夾白"><span class="科">生</span>步影尋蹤。皆如所夢。還有檀蘿壍江一事可疑。<span class="科">丑想介</span>有了。有了。宅東長壍古溪之上。有紫檀一株。藤蘿纏擁。不見天日。我長在那裡歇晝。見有大群赤蟻往來。想是此物。<span class="科">生</span>着了。此所謂全蘿道赤剝軍也。</span>但些小精靈能廝挺。險氣煞周郎殘　　命。<span class="夾白"><span class="科">溜</span>那個周郎。<span class="科">生</span>是周弁為將。他和田子華都在南柯哩。<span class="科">丑</span>有這等事。<span class="科">生</span>連老老爺都討得他平安書來。約丁丑年和我相見。<span class="科">溜</span>今年太歲丁丑了。<span class="科">生</span>這是怎的。可疑可疑。</span>胡廝踁。和亡人住程。怕不是我身廂有甚麼纏魂不定。</p>
        
        <p class="白"><span class="科">沙</span>亡人的事。要問個明眼禪師。<span class="科">丑</span>有有有。剛纔一個和尚在門首躲雨。<span class="科">生</span>快請來。<span class="科">丑出請介扮小僧上</span></p>
        
        <p class="曲"><span class="牌">前腔</span>行腳僧誰見請。<span class="科">見介</span>原來是淳于君有何事情。<span class="夾白"><span class="科">生</span>師兄從何而來。<span class="科">僧</span>我從六合縣來。<span class="科">生</span>正要相問。六合縣有個文士田子華。武舉周弁。二人可會他。<span class="科">僧</span>是有此二人。平生至交。同日無病而死。<span class="科">生驚介</span>這等一發詫異了。<span class="科">僧</span>這中庭槐樹。掘倒因何。<span class="科">生</span>小生正待請教。這槐穴中有蟻數斛。小生晝臥東廊。只見此中有紫衣人相請小生。去為國王眷屬。一混二十餘年。醒來一夢。中間有他周田二人在內。今聞師兄言說。知是他死後遊魂。這也罷了。卻又得先府君一書。約今丁丑年相見。小子十分憂疑。</span>敢有甚嫌三怕九。恰今年遇丑逢丁。<span class="夾白"><span class="科">僧</span>這等恰好。契玄本師擇日廣做水陸道場。你何不寫下一疏。敬向無遮會上問此情緣。</span>老師父呵。破空虛照映一切影。把公案及期參證。<span class="科">生揖介</span>承師命。似盂蘭聽經。又感動我竹枝殘興。</p>
        
        <p class="白"><span class="科">僧</span>這功德不比盂蘭小會。要清齋閉關。七七四十九日。一日一夜。念佛三萬六千聲。到期燃指為香。寫成一疏。七日七夜。哀禱佛前。纔有些兒影響。<span class="科">生</span>領教。則未審禪師能將大槐安國土眷屬普度生天。<span class="科">僧</span>使得。</p>
        
        <p class="曲"><span class="牌">尾聲</span><span class="科">生</span>儘吾生有盡供無盡。但普度的無情似有情。我待把割不斷的無明。向契玄禪師位下請。</p>
        
        <p class="落詩">空色色非空。<br />還誰天眼通。<br />移將竹林寺。<br />度卻大槐宮。</p>
        
        <h2 id=ch43 class="chapter"><span class="齣題">第四十三齣　轉情</span></h2>
        
        <p class="曲"><span class="牌">浪淘沙</span><span class="科">僧持旛上</span>頂禮大南無。擊鼓吹螺。天歌梵放了緊那羅。晝夜燈旛長續命。照滿娑婆。<span class="科">僧持磬上</span></p>
        
        <p class="曲"><span class="牌">前腔</span>人在欲天多。怕煞閻羅。新生天裡有愁麼。次第風輪都壞卻。甚麼娑婆。<span class="科">生捧香爐上</span></p>
        
        <p class="曲"><span class="牌">前腔</span>弟子有絲蘿。曾出守南柯。光音天裡事如何。但是有情那盡得。年少也娑婆。</p>
        
        <p class="白"><span class="科">生放香爐禮佛介合掌向眾介</span>弟子稽首。<span class="科">眾</span>一切眾生。頂禮如來威光。憑仗禪師法力。有精心的檀越。戒行的沙彌。唄讚者百千萬人。海潮音如雷震沸。拜祈者四十九日。河沙淚似雨滂沱。果然無礙無遮。必當有誠有感。只待法師慧劍遙指。務令眾生以次生天。<span class="科">生稽首介</span>凡諸有情。普同慈願。<span class="科">淨扮契玄老僧威容上</span></p>
        
        <p class="曲"><span class="牌">北仙呂點絳唇</span>奏發科宣。諸天燦爛。琉璃殿。夢境因緣。佛境裡參承遍。</p>
        
        <p class="白"><span class="科">生向淨稽首介</span>弟子淳于棼稽首。<span class="科">眾稽首介淨</span>老僧修行到九十一歲。纔做下這壇水陸無邊道場。也虧了先生們處心。齋了七七四十九日。拜了這七日七夜。這幾夜河路廣破暗之燈。熆口飽清涼之食。處求懇至。誓願弘通。今夜道場告終。先生可有甚祈請。替你鋪宣。<span class="科">生</span>小生第一要看見父親生天。第二要見瑤芳妻子生天。第三願儘槐安一國普度生天。<span class="科">淨</span>好大願心。你可便燃指為香。替你鋪陳情疏。倘有奇驗。以報處誠。<span class="科">眾發擂吹介生膜拜三拜介</span></p>
        
        <p class="曲"><span class="牌">混江龍</span><span class="科">淨</span>這淮南卑賤。淳于棼撲地禮諸天。<span class="科">生燒指介淨</span>則他恨不的皮刳燭點。則這些指頂香燃。為他久亡過的老椿堂葬朔邊。和他新眷屬大槐宮變了桑田。<span class="夾白">他老親</span>魚雁信。暗寄與九重泉。<span class="夾白">他眷屬</span>怎螻蟻情。顯豁在三摩殿。仗福力如來立地。和他度情緣一眾生天。</p>
        
        <p class="白">祈請已過。待我楊枝灑水。布散香花。<span class="科">淨眾楊枝灑水介</span></p>
        
        <p class="曲"><span class="牌">油葫蘆</span>我待手灑楊枝有千百轉。洗塵心把甘露顯。<span class="科">散花介</span>香風臺殿雨花天。人天玉女持花獻。花光水色如空旋。仗如來水月觀。把世界花開現。水珠兒撒地蟲兒嚥。紇哩子吐紅蓮。</p>
        
        <p class="白"><span class="科">淨</span>多時分了。<span class="科">眾</span>月待中哩。<span class="科">淨</span>大眾一路行香。遶此天壇之下。則老僧與先生登于壇上。看望諸天中有甚麼景像也。<span class="科">眾應介淨</span>欲窮他化路。須待淨居天。<span class="科">同生下內鼓吹唱介眾</span>散花林。花氣深。如來佛。觀世音。諸天眼。眾生心。三明度。九幽沈。<span class="科">淨持劍引生上介</span></p>
        
        <p class="曲"><span class="牌">天下樂</span>呀。蹬上了天壇月正圓。天也麼天。真乃是七寶懸。閃星光。高寒露氣鮮。<span class="夾白"><span class="科">生</span>這天壇之上。怎生帶寶劍來。<span class="科">淨</span></span>這劍呵。壞天風幾劫緣。斷天魔即世纏。恰纔個步天罡今夜演。</p>
        
        <p class="白"><span class="科">生嘆介</span>小生最苦是我父親。許下丁丑年相見。則除是今夜生天相見也。</p>
        
        <p class="曲"><span class="牌">那吒令</span><span class="科">淨</span>待見呵。不怕幾重泉。則要你孝意堅。不怕幾重天。則要你敬意虔。不怕幾重緣。則要你道意專。這點心黑鑽鑽地孔穿。明晃晃天壇現。敢盼着你老爺爺月下星前。</p>
        
        <p class="白"><span class="科">生問介</span>老爺兒罷了。螻蟻怎生變了人。<span class="科">淨</span>他自有他的因果。這是改頭換面。<span class="科">生</span>小生青天白日。被蟲蟻扯去作眷屬。卻是因何。<span class="科">淨</span>彼諸有情。皆由一點情。暗增上騃癡受生邊處。先生情障。以致如斯<span class="科">生</span>幾曾與蟲蟻有情來。<span class="科">淨</span>先生記的孝感寺聽法之時。我說先生為何帶眷屬而來。當有二女持獻寶釵金盒。即其人也。</p>
        
        <p class="曲"><span class="牌">寄生草</span>則為情邊見。生身兒住一邊。你靈蟲到住了蟲宮院。那騃蟲到做了人宅眷。甚微蟲引到的禪州縣。但是他小蟲蟲湊着好姻緣。難道老天天不與人行方便。</p>
        
        <p class="白"><span class="科">生</span>咳。小生全不知他是螻蟻。大師怎生不早道破也。<span class="科">淨</span>我分明叫白鸚哥說來。蟻子轉身。你硬認是女子轉身。<span class="科">生</span>是小生曾聽來。<span class="科">淨</span>便是你問三聲煩惱。我將半偈暗藏春色。頭一句。秋槐落盡空宮裡。可不是槐安國。第二句。只因棲隱戀喬柯。是你因妻子得這南柯也。第三句。惟有夢魂南去日。故鄉山水路依稀。此是夢醒時節。依然故鄉也。<span class="科">生</span>小生是曾沈吟這話來。<span class="科">淨背介</span>便待指與他。諸色皆空。萬法惟識。他猶然未醒。怎能信及。待再幻一個景兒。要他親疏眷屬生天之時。一一顯現。等他再起一個情障。苦惱之際。我一劍分開。收了此人為佛門弟子。亦不枉也。<span class="科">回介</span>淳于生。當初留情。不知他是蟻子。如今知道了。還有情于他麼。<span class="科">生</span>識破了又討甚情來。<span class="科">淨笑介</span>你道沒有情。怎生又要他生天。呀。金光一道。天門開了。<span class="科">生看驚介</span>是也。</p>
        
        <p class="曲"><span class="牌">么</span><span class="科">淨</span>一道光如電。知他是那界的天。莫非是寶城開看見天宮院。寶樓開放入天宅眷。寶雲開散作天州縣。<span class="夾白"><span class="科">生</span>呀。天上甚麼聲響。<span class="科">內風起介</span></span>知他世界幾由延。卻怎生風聲響處星河變。</p>
        
        <p class="白"><span class="科">內作奏樂報介</span>忉利天門開。<span class="科">又報介</span>檀蘿國螻蟻三萬四千戶生天。<span class="科">淨作驚介</span>是忉利天門報聲。檀蘿國螻蟻三萬四千戶生天。你看紛紛如雨上去了也。<span class="科">生</span>哎。檀蘿國是我之冤仇。我這一壇功德。顛倒替他生天。怎了怎了。<span class="科">淨笑介</span></p>
        
        <p class="曲"><span class="牌">賺煞</span>則你有那答裡冤。這答裡緣。那蠢諸天他有何分辯。<span class="夾白"><span class="科">生</span>檀蘿殺了南柯多少人馬。多少業報。<span class="科">淨</span></span>恁蟲豸兒殺害是前生怨。但回頭也普地生天。<span class="夾白"><span class="科">生哭介</span>則要見我的親爺。我的公主妻也。<span class="科">淨</span>跟我下了天壇。向三十三諸天位下。再燒一個指頂何如。<span class="科">生</span>疼也。<span class="科">淨</span></span>哎。打捱着指輪圓。為滿門良賤。點肉香心火透諸天。等一個星兒轉。步天壇你再看天面。那時節敢爺兒相見。重會玉天仙。<span class="科">淨扯生下介眾上鼓吹唱前散花林云云下</span></p>
        
        <h2 id=ch44 class="chapter"><span class="齣題">第四十四齣　情盡</span></h2>
        
        <p class="白"><span class="科">生作指疼上</span>哎也。焚燒十指連心痛。圖得三生見面圓。小生雖是將種。皮毛上着不得個炮火星兒。今為無邊功德。燒了一個大指頂。到度了檀蘿生天。如今老法師引我三十三天位下。又燒了這一個大指頂。重上天壇。專候我爹爹公主生天也。<span class="科">內風起生驚介</span>天門開了。<span class="科">望介</span>又在說天話了。<span class="科">內報介</span>大槐安國軍民螻蟻五萬戶口同時生天。<span class="科">生喜介</span>好了。好了。分明說大槐安國軍民螻蟻五萬戶口生天。咱南柯百姓都在了。則不見爹爹和公主的影響。苦了這壇功德也。</p>
        
        <p class="曲"><span class="牌">香柳娘</span>謝諸天可憐。謝諸天可憐。則我爺兒不見。又朦朧隔着多嬌面。展天壇近天。展天壇近天。<span class="科">拜介</span>拜的我心虔。有靈須活現。盼雲端悄然。盼雲端悄然。<span class="夾白">好了好了。</span>那北上有雲煙。似前靈變。</p>
        
        <p class="白">呀。天門又開了。<span class="科">內風起介外扮老將上</span>淳于棼我兒。你父親來了。<span class="科">生跪哭介</span>是我的爹。</p>
        
        <p class="曲"><span class="牌">前腔</span><span class="科">外</span>歎遊魂幾年。歎遊魂幾年。你孝心平善。果然丁丑重相面。<span class="夾白"><span class="科">生</span>爹爹。兒子生不能事。死不能葬。罔極之罪也。母親同來麼。<span class="科">外</span>你母親久生人世了。</span>則我墳塋蟻穿。我墳塋蟻穿。卻得這因緣。爺兒巧方便。<span class="夾白">我去也。<span class="科">生哭介</span>爹爹那裡去。<span class="科">合</span></span>喜超生在天。喜超生在天。兩下修行。和你人天重見。</p>
        
        <p class="白"><span class="科">生哭介</span>親爹。你也下來。待兒子摩你一摩兒。</p>
        
        <p class="曲"><span class="牌">前腔</span>痛親爹幾年。痛親爹幾年。夢魂長見。那些兒孝意頻追薦。<span class="夾白"><span class="科">外</span>我都鑑受了。我兒。你今後作何生活。<span class="科">生</span>依然投軍拜將。<span class="科">外</span>快不要做他。犯了殺戒</span>再休題將權。再休題將權。我為將玉皇邊。還怕修羅有征戰。<span class="夾白">天程有限。我去也。</span>喜超生在天。喜超生在天。兩下修行。和你人天重見。</p>
        
        <p class="白"><span class="科">外下生哭介右相周田三人如前扮上</span>淳于公請起。休得苦傷。<span class="科">生起望介</span>原來是段相國周田二君。<span class="科">眾</span>是也。<span class="科">生</span>右相一向讒間小生。卻是為何。<span class="科">右笑介</span>淳于公。蟠龍岡風水在那裡。<span class="科">周</span>淳于公。我被你氣死也。<span class="科">生</span>我廿載威名。都被你所損哩。<span class="科">田</span>則我田子華始終得老堂尊培植。<span class="科">右笑介</span>這恩怨都罷了。如今則感淳于公發這大願。我們生天。</p>
        
        <p class="曲"><span class="牌">前腔</span><span class="科">右眾</span>是同朝幾年。是同朝幾年。苦留恩怨。也只似南柯功德和那檀蘿戰。弄精靈鬼纏。弄精靈鬼纏。識破枉徒然。有何善非善。<span class="夾白"><span class="科">內鼓吹介眾</span>請了。國王國母將到。<span class="科">合</span></span>喜超生在天。喜超生在天。兩下修行。和你人天重見。</p>
        
        <p class="白"><span class="科">生</span>是國王國母模樣也。<span class="科">跪迎介王同老旦眾掌扇擁上</span></p>
        
        <p class="曲"><span class="牌">前腔</span>立江山幾年。立江山幾年。<span class="夾白"><span class="科">見介生</span>前大槐安國左丞相駙馬都尉臣淳于棼叩頭迎駕。<span class="科">王</span>淳郎淳郎。生受你了。<span class="科">老旦</span>淳郎。別時曾說來。你若垂情。自有相見之期。那些外甥子通跑上天去了。你可見。<span class="科">生</span>不曾見哩。<span class="科">老旦</span>都做天男天女了。</span>咱一門良賤。為天眷屬非魔眷。<span class="夾白"><span class="科">生</span>敢問此去生天。比大槐宮何如。<span class="科">王</span></span>去三千大千。去三千大千。不似小千般。如沙細宮殿。<span class="夾白">淳郎。我去也。公主和宮眷們後面來。<span class="科">合</span></span>喜超生在天。喜超生在天。兩下修行。和你人天重見。</p>
        
        <p class="白"><span class="科">生叩頭送起介</span>公主將到。小生竦身以俟。算來二十載南柯。許多恩愛。<span class="科">望介</span>還不見。怎的。<span class="科">又望介</span>雲頭上幾個宮娥彩女來也。<span class="科">小旦道扮同老旦貼上</span></p>
        
        <p class="曲"><span class="牌">前腔</span>誤煙花幾年。誤煙花幾年。寂寥宮院。<span class="夾白"><span class="科">生</span>又不是公主。是上真仙姑靈芝夫人和瓊英姐。<span class="科">老眾笑介</span></span>那淳于郎子風流面。<span class="夾白"><span class="科">見介生</span>三位天仙請了。<span class="科">老旦嘆介</span>淳郎。淳郎。我四個人滾的正好。被那個國人的狗才。打斷了我們的恩愛。<span class="科">生</span>那裡是國人。便是那不知趣的右丞相。<span class="科">小旦</span>如今這話休題了。<span class="科">生</span>三位天仙下來。我有話講哩。<span class="科">貼</span>我們是天身了。怎下的來。<span class="科">老</span>便下的來。你人身臭。也不中用。</span>最人身可憐。最人身可憐。我天上有好因緣。你癡人怎相纏。<span class="夾白"><span class="科">貼</span>去也。公主來了。<span class="科">合</span></span>喜超生在天。喜超生在天。兩下修行。和你人天重見。</p>
        
        <p class="白"><span class="科">下內風起介生</span>這陣風好不香哩。<span class="科">聽介</span>你聽雲霄隱隱環珮之聲。的是公主到也。<span class="科">拱望三次還嘆風起介旦扮公主上</span></p>
        
        <p class="曲"><span class="牌">北新水令</span>則那睡龍山高處彩鸞飛。這又是一程天地。金蓮雲上踹。寶扇月中移。輾破琉璃。我這裡順天風響霞帔。</p>
        
        <p class="白"><span class="科">生哭介</span>兀那天上走動的。莫非是我妻瑤芳公主麼。<span class="科">旦</span>是我淳郎夫也。久別夫君。奴在這雲端稽首了。我為妻不了誤夫君。<span class="科">生</span>廿載南柯恩愛分。<span class="科">旦</span>今夕相逢多少恨。<span class="科">合</span>萬層心事一層雲。<span class="科">生叩頭介</span>公主。感恩不盡了。你去後我受多少磨折。你可不知。<span class="科">旦</span>都知道了。</p>
        
        <p class="曲"><span class="牌">南步步嬌</span><span class="科">生</span>受不盡百千段東君氣。和你二十載南柯裡。無端兩拆離。則一答龍岡。到把天重會。恰些時弄影彩雲西。還只似瑤臺立着多嬌媚。</p>
        
        <p class="白"><span class="科">生</span>公主妻呵。快下來。有話說。<span class="科">旦</span>我下不來。<span class="科">生</span>怎下不來也。妻。</p>
        
        <p class="曲"><span class="牌">北折桂令</span><span class="科">旦</span>我如今乘坐的是雲車。走的是雲程。站的是雲堆。則和你雲影相窺。雲頭打話。把雲意相陪。<span class="夾白"><span class="科">生</span>自公主去後。我好不長夜孤悽。<span class="科">旦</span>你孤悽麼。</span>可知你一生奇遇。虧了那三女爭夫。我臨終數語因誰。<span class="夾白"><span class="科">生</span>知罪了。公主。也則是一時無奈。結個乾姊妹兒。<span class="科">旦</span></span>你則知道一霎時酒肉上朋情姊妹。蚤忘了二十載花頭下兒女夫妻。</p>
        
        <p class="白"><span class="科">生</span>你如今做了天仙。想這些小事。都也不在懷了。則是我常想你的恩情不盡。還要與你重做夫妻。</p>
        
        <p class="曲"><span class="牌">南江兒水</span>我日夜情如醉。相思再不衰。<span class="夾白">公主。</span>我怕你生天可去重尋配。你昇天可帶我重為贅。你歸天可到這重相會。三件事你端詳傳示。<span class="科">哭介</span>你便不然呵。有甚麼天上希奇。也弔下咱人間為記。</p>
        
        <p class="白"><span class="科">旦</span>淳郎。你既有此心。我則在忉利天依舊等你為夫。則要你加意修行。<span class="科">生</span>天上夫妻交會。可似人間。<span class="科">旦</span>忉利天夫妻就是人間。則是空來。並無雲雨。若到以上幾層天去。那夫妻都不交體了。情起之時。或是抱一抱兒。或笑一笑兒。或嗅一嗅兒。夫呵。此外便只是離恨天了。<span class="科">嘆介</span>天呵。</p>
        
        <p class="曲"><span class="牌">北雁兒落帶得勝令</span>但和你蓮花鬚。坐一回。恰便似線穿珠。滾盤內。便做到色界天。和你調笑咦。則休把離恨天。胡亂踹。<span class="夾白"><span class="科">生</span>看了芳卿在雲端就是嫦娥。<span class="科">旦</span>你不知。嫦娥也就是人間常蟻。化作蛾兒。飛上天去。則他在桂樹下。奴家在大槐宮</span>都一般宮苑不低微。你登科向大槐。比應舉攀丹桂。都一樣上天梯。<span class="科">嘆介</span>你便宜。見天女無迴避。傷悲。怎的俺這俏雲頭漸漸低。</p>
        
        <p class="白"><span class="科">旦做墜下生抱介旦</span>呀。怎的弔下來。<span class="科">生</span>我的妻呵。<span class="科">旦</span>人天氣候不同。靠遠些兒也。哥。<span class="科">生</span>你怎生叫我哥。<span class="科">旦</span>你也曾在此寺中叫我一聲妹子。<span class="科">生想介</span>是曾叫來。<span class="科">旦</span>你前說要個表記兒。這觀音座下所供金鳳釵小犀盒兒。此非淳郎一見留情之物乎。<span class="科">生想介</span>是也。<span class="科">旦稽首佛前取金釵玉盒與生接介</span>淳郎。淳郎。記取犀盒金釵。我去也。<span class="科">生接釵盒扯旦跪哭介</span></p>
        
        <p class="曲"><span class="牌">南僥僥令</span>我入地裡還尋覓。你昇天肯放伊。我扯着你留仙裙帶兒拖到裡。少不得蟻上天時我則央及蟻。</p>
        
        <p class="白"><span class="科">旦</span>你還上不的天也。我的夫呵。<span class="科">生</span>我定要跟你上天。<span class="科">生旦扯哭介淨猛持劍上砍開唱呀字後旦急下生騃跌倒介</span></p>
        
        <p class="曲"><span class="牌">北望江南</span>呀。你則道拔地生天是你的妻。猛擡頭在那裡。<span class="夾白">你說識破他是螻蟻。那討情來。怎生又是這般纏戀。<span class="科">嘆介</span></span>你掙着眼大槐宮裡睡多時。紙撚兒還不曾打噴㖒。你癡也麼癡。你則看犀合內金釵怎的提。</p>
        
        <p class="白"><span class="科">生醒起看介</span>呀。金釵是槐枝。小盒是槐筴子。啐。要他何用。<span class="科">擲棄釵盒介</span>我淳于棼這纔是醒了。人間君臣眷屬。螻蟻何殊。一切苦樂興衰。南柯無二。等為夢境。何處生天。小生一向癡迷也。</p>
        
        <p class="曲"><span class="牌">南園林好</span>咱為人被蟲蟻兒面欺。一點情千場影戲。做的來無明無記。都則是起處起。教何處立因依。</p>
        
        <p class="白"><span class="科">淨</span>你待怎的。<span class="科">生</span>我待怎的。求眾生身不可得。求天身不可得。便是求佛身也不可得。一切皆空了。<span class="科">淨喝住介</span>空個甚麼。<span class="科">生拍手笑介合掌立定不語介</span></p>
        
        <p class="曲"><span class="牌">北沽美酒帶太平令</span><span class="科">淨</span>眾生佛。無自體。一切相不真實。<span class="科">指生介</span>馬蟻兒倒是你善知識。你夢醒遲斷送人生三不歸。可為甚斬眼兒還則癡。有甚的金釵槐葉兒。誰教你孔兒中做下得家資。橫枝兒上立些形勢。早則白鸚哥洩漏天機。從今把夢蝴蝶搯了羽翅我呵。也是三生遇奇。還了他當元時塔錐有這些生天蟻兒。呀。要你眾生們看見了普世間因緣如是。<span class="科">眾香旛樂器上同淨大叫介</span></p>
        
        <p class="白">淳于生立地成佛也。<span class="科">行介</span></p>
        
        <p class="曲"><span class="牌">清江引</span>笑空花眼角無根係。夢境將人殢。長夢不多時。短夢無碑記。普天下夢南柯人似蟻。</p>
        
        <p class="白"><span class="科">眾拜介</span>萬事無常。一佛圓滿。</p>
        
        <p class="落詩">春夢無心只似雲。<br />一靈今用戒香熏。<br />不須看盡魚龍戲。<br />浮世紛紛蟻子群。</p>
        
    </body> 
</html>