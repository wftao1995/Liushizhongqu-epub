<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/玉簪记</title>
        <meta name="author" content="明　高濂　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">玉簪记</span></h1>

        <p class="作者">明　高濂　著</p>

        <h2 id=ch1 class="chapter"><span class="出题">第一出　标目</span></h2>

        <p class="曲"><span class="牌">沁园春</span><span class="科">末上</span>陈女姱容。潘生俊雅。姻亲指腹。奈兵戈惊散。子母天涯。女娘指引。寄迹烟霞。张公借宿词调空夸。王郎闹会惹嗟呀。潘生投观。天遣会娇娃。　　堪佳美女才华暗写情词怨出家。岂知才郎邂逅。词章入手。相思情逗到难遮。凤鸾方就。姑意会猜。秋江逼试泪如麻。荣归处。夫妻子母。重喜会蒹葭。</p>
        
        <h2 id=ch2 class="chapter"><span class="出题">第二出　命试</span></h2>
        
        <p class="曲"><span class="牌">一翦梅</span><span class="科">外上</span>白发萧萧今已老。归闲堪守林皋。梦回青琐恋王朝。欲报图劳。且教子勤劳。</p>
        
        <p class="诵"><span class="牌">鹧鸪天</span>解组归来十有年。黄花白柳思萧然。灯前残卷堪遗训。花下新诗近满编。　　追往事。泪空悬。姻亲曾结射屏缘。如今眼底天涯阔。安得鱼鸿远寄笺。</p>
        
        <p class="白">老夫潘夙。昔举明经。官明府尹。荆妻吴氏。景入桑榆。孩儿必正。时称瑚琏。学业虽勤。尚愧升堂入室姻亲有约。应惭倚树攀萝。今闻上国征贤。不免请夫人商议。叫孩儿去赴试。有何不可。夫人有请。</p>
        
        <p class="曲"><span class="牌">前腔</span><span class="科">老旦上</span>绣窗风雨促残年。莺花又遍春园。青衿朝暮喜承欢。志在虀盐。乐在斑斓。</p>
        
        <p class="白">三月莺花啭绮林。隔墙红杏得先春。玉钩未许惊飞燕。静院人闲白昼深。<span class="科">相见科外</span>夫人。孩儿功名之事。每挂于怀。家室之宜。常存念想。我自开封府与同僚陈老先生十分契合。指腹结姻。他女我男。曾以玉簪鸳坠为聘。今经一十六载。别来岁久。未得谐姻。一向杳无音问。不知亲家晚景如何。儿媳闺训如何。使我时常忧念。<span class="科">老旦</span>老身每每在心。无如奈何。数年前陈旺曾来问候。我们一向无人遣答。深惭报称。<span class="科">外</span>夫人。如今春选征贤。且把婚姻之事。不要说起。只索打发孩儿赴京应试如何。<span class="科">老旦</span>甚好甚好。孩儿那里。</p>
        
        <p class="曲"><span class="牌">菊花新</span><span class="科">生上</span>绛桃春暖鱼龙变。向芸窗志绝韦编。功名一字总由天。谁羡乘轩服冕。</p>
        
        <p class="白">春风桃李遍柴荆。花馆琴书不绝吟。家训喜存诗礼在。晨昏问学早趋庭。<span class="科">相见科外</span>孩儿你虽登鹗荐。未跃龙门。即今春来会举。你可早向长安访学朋侪。因而入试。夺取功名书香步武那时替你迎娶家室。以遂于飞有何不可。<span class="科">生</span>爹爹在上。若论功名之事。当遵台命。婚姻成否。何必挂怀。<span class="科">外</span>既然如此。进安那里。<span class="科">丑进安上</span>抱琴听月露。洗墨惹烟云。受得灯窗苦。方成馆阁人。禀上老爷奶奶。有何分付。<span class="科">外</span>进安。你可急去收拾琴剑书箱。跟随大相公长安赴试休得迟误。<span class="科">丑</span>知道了。腰悬三尺剑。箱卷五车书。<span class="科">下外</span>孩儿。今日黄道良辰。可就此拜别前去。</p>
        
        <p class="曲"><span class="牌">园林好</span><span class="科">生</span>念咫尺骄骢远游。奈萧瑟庭帏景幽。此去云山迤逗。揾不住泪双流。按不下苦心头。</p>
        
        <p class="曲"><span class="牌">江儿水</span><span class="科">老旦</span>习学时方就。功名志欲酬。<span class="夹白">我那儿。</span>上林试展攀花手。未行先问归时候。<span class="科">外</span>休因离别重回首。快着丝鞭驰骤。豹尾螭头。佩玉争先左右。</p>
        
        <p class="曲"><span class="牌">五供养</span><span class="科">生</span>胸中自剖。论所学孰先孰后。词倾三峡水。气吐五湖秋。<span class="夹白">我那</span>亲行景入夕阳衰柳。关河空有梦。离恨倩谁收。肠断云霓。泪沾红袖。</p>
        
        <p class="曲"><span class="牌">玉交枝</span><span class="科">丑挑行李上</span>行囊簇就。<span class="夹白">相公。</span>门儿外兰槔待舟。征帆早渡潮时候。休因离别绸缪。<span class="夹白"><span class="科">老旦</span>进安。大相公呵</span>樟亭风露不惯游。河桥车马当先后。<span class="科">生</span>望白云频瞻故丘。<span class="科">外</span>上青云名扬乡旧。</p>
        
        <p class="曲"><span class="牌">川拨棹</span><span class="科">老旦</span>难消受。梦初回风雨稠。<span class="科">外</span>但得你身占鳌头。但得你身占鳌头。继簪缨佐衮旒。<span class="科">挽生科</span>且登临莫强留。<span class="夹白"><span class="科">老旦</span>我那儿</span>把音书频寄修。</p>
        
        <p class="曲"><span class="牌">尾</span><span class="科">众</span>泪痕别处迤红豆。客路不堪回首。<span class="夹白"><span class="科">老旦</span>我儿。</span>莫把闲心在归处留。</p>
        
        <p class="落诗">离别相看泪两眫。<br />飞花啼鸟恨悠悠。<br />出门几折风帆起。<br />人在眼前天尽头。</p>
        
        <h2 id=ch3 class="chapter"><span class="出题">第三出　南侵</span></h2>
        
        <p class="曲"><span class="牌">新水令</span><span class="科">净兀术上</span>一声长笑海天秋。拥旌旄龙争虎鬭。凿门占旺相。据地阻咽喉。百万貔貅。看帝业归吾手。</p>
        
        <p class="诵"><span class="牌">西江月</span>两眼星吞炯炯。一身虎贲昂昂。杀声直欲暗天光。那管银河翻浪。　　直欲中原无主。更教四海惊慌。旌旗电闪下长江。那个争先拦挡。</p>
        
        <p class="白">自家兀术四太子是也。自与宋家南北分途。志犹未满直欲一统中原。方遂吾意。时下风高马壮。不免叫把都儿们整顿弓马。掳掠南朝。得些金珠子女粮饷货物。献与我主。有何不可今日乃黄道吉日。众把都儿们。就此起程。</p>
        
        <p class="曲"><span class="牌">北普天乐</span><span class="科">净</span>锦云联繁华境。看花柳开相映。莺啼处莺啼处画阁朱扃。淡悠悠水远共山横。<span class="科">合</span>呀。看旌旗掩映。刀鎗耀日明。听马前哈喇千里千里血染猩猩。</p>
        
        <p class="曲"><span class="牌">北朝天子</span><span class="科">众</span>雁南飞入云。兔深藏茂林。听轰雷喊呐齐争胜。翻天倒浪。闹嚷嚷哈吽。急睁睁如狼狠。吹哔㗚几声。打羯鼓几声。好撒嬴撒嬴撒撒嬴。搂红妆晓来未醒。打辣酥堪消闷。</p>
        
        <p class="曲"><span class="牌">北普天乐</span><span class="科">净</span>夺山河为吾境。拚杀得天花净。长江上万马万马争鸣。吓死人阵阵也金兵。<span class="科">合前</span></p>
        
        <p class="曲"><span class="牌">北朝天子</span><span class="科">众</span>见山城几墩。见楼台几村。那尘埃滚滚人逃奔。天昏地黑。哭哀哀喊声。我这里笑咍咍把弓刀整。摆霜蹄几程。列战舸几程。密弸密弸密密弸。鼓儿打咚咚的紧。怕甚么人不顺。</p>
        
        <p class="白"><span class="科">净</span>把都儿们。传下号令。天色已晚。就此安营。明早杀上前去。</p>
        
        <p class="落诗">衰草白连天。<br />村村绝火烟。<br />从教南渡马。<br />尽化作啼鹃。</p>
        
        <h2 id=ch4 class="chapter"><span class="出题">第四出　遇难</span></h2>
        
        <p class="曲"><span class="牌">念奴娇</span><span class="科">净陈夫人旦娇莲上</span><span class="科">净</span>繁华过眼。似梦中唤醒。世隔当今。休说朱门排棨戟。如今庭树萧森。人逐仙游。家遭岁歉。积苦盈方寸。<span class="科">旦</span>眉愁黛锁。有恨向谁评论。</p>
        
        <p class="诵"><span class="牌">千秋岁引</span><span class="科">净</span>我儿。你看春去闲阶。风乍软花飞无力。一望处田园荒废。门庭萧瑟。堤拥当年车马隘。如今谁问闲消息。想吾生富贵等浮云。今方识。　　<span class="科">旦</span>鹦鹉洲。凤凰阙。烟波外。愁恨叠。看高处双丸催残朝夕。才了些兴亡骄魏晋。又早见争战仇吴越。到如今万事属何人。空悲切。</p>
        
        <p class="白"><span class="科">净</span>老身钱氏。嫁自陈门。夫君曾拜开封府丞。黄泉早逝。老身虽封淑品。白首甘贫。夫君在日。曾与同僚府尹潘公十分交好。彼此指腹结亲。玉簪为聘。如今天涯分散。我想男女俱各长成。杳无人至。必定这一节事已付东流去了。教我做娘的每每挂怀。<span class="科">旦</span>母亲。自古道。一富一贫。乃见交情。一贵一贱。交情乃见。于今父丧家寒。况经年远。此事不必提起。只索苦守便了。</p>
        
        <p class="曲"><span class="牌">花落寒窗</span><span class="科">净</span>盼庭柯几度忧煎。走萧萧败叶翩翩。你看含香春信。望断陇头人远。想寥落白头增叹。此言。梦惹魂牵。使人肠断心剜。</p>
        
        <p class="曲"><span class="牌">前腔</span><span class="科">旦</span>叹人生万事由天。又何须苦苦埋冤。此身飘泊。一似湛露浮烟。那些个翠遮红掩。赧言。泪渍愁添。只忧春老庭萱。</p>
        
        <p class="曲"><span class="牌">不是路</span><span class="科">末院公上</span>急报堂前。骤拥貔貅万骑烟。你看连天暗。轰雷杀气怎遮拦。<span class="科">净旦悲科</span>泪潸潸。难中霜雪重重见。教我母子孤单去向难。<span class="科">末</span>休嗟叹。眼前生死须臾险。急忙逃窜。急忙逃窜。<span class="科">众作走科</span></p>
        
        <p class="曲"><span class="牌">皂角儿</span><span class="夹白"><span class="科">净</span>我儿。我年已老了。</span>拚一命先归九泉。只愁你孤身谁看。行不动去国艰难。你娇怯怯几曾经惯。<span class="夹白"><span class="科">内喊鼓科末</span>你看你看。</span>听奔雷。惊飞电。马和旗。鎗和剑。浪滚风翻。孤身遭变。便死又难。念娘儿怎生割舍。地北天南。<span class="科">众上惊散科</span></p>
        
        <p class="曲"><span class="牌">清江荷叶</span>你看那人荒窜奔如波走。谁敢来争鬭。弓刀齐摆开。鎗剑分先后。<span class="夹白">把都儿们。</span>你看锦绣江山咱统守。<span class="夹白">海海滴溜溜。姐姐哈喇喇。</span>锦绣江山咱统守。<span class="科">下</span></p>
        
        <p class="曲"><span class="牌">皂角儿</span><span class="科">净末</span>哭啼啼泪眼枯干。叫娇儿在何方追赶。<span class="夹白"><span class="科">净叫科</span>娇莲。娇莲。</span>叫不应愁恨冲天。死和生教我怎生打探。<span class="夹白">娇莲。娇莲。</span>莫不是生投人。死投鬼。逃得过今朝难。野树深山。孤身遭变。便死又难。念娘儿怎生割舍。地北天南。<span class="科">内作喊声科下</span></p>
        
        <p class="曲"><span class="牌">前腔</span><span class="科">旦</span>乱纷纷地滚天翻。软怯怯孤身羞面。雁声孤月露江烟。莺啼怯风愁雨怨。<span class="科">叫娘科</span>到如今谁投奔。水程长。山程远。地冷云寒。儿遭分散。娘归那边。绣鞋儿不禁娇颤。塞北江南。</p>
        
        <p class="白"><span class="科">内作锣鼓喊声旦悲科</span>母亲既叫不应。生长闺门。那知途路。如今天色已晚。不免向深林中躲过今宵。再作区处。</p>
        
        <p class="落诗">深林暂躲虎狼侵。<br />香阁那知困此身。<br />自古怕逢离乱世。<br />天教魔杀不平人。</p>
        
        <h2 id=ch5 class="chapter"><span class="出题">第五出　投庵</span></h2>
        
        <p class="曲"><span class="牌">缕缕金</span><span class="科">丑女人上</span>夫和子两分开。大家逃难走。命难挨。偷生并就死。不尴不尬。<span class="夹白">天那。</span>长途草滑湿弓鞋。越将我躭待。<span class="科">作跌倒叫痛科</span></p>
        
        <p class="曲"><span class="牌">前腔</span><span class="科">旦上</span>行不上路途艰。前村无去所。况孤单。<span class="夹白">没奈何。路上老娘带我一带。<span class="科">作跌科丑</span>方才我起得来。你又跌了。罢罢。起来起来。我与你同走一程。</span>你往何方去。休教落难。<span class="夹白"><span class="科">内鸣锣科丑</span>快走快走。</span>身遭离乱死生间。反为你牵绊。</p>
        
        <p class="白"><span class="科">丑</span>呸。自古人生面不熟。你是何人我是谁。<span class="科">下旦跌倒哭科</span></p>
        
        <p class="曲"><span class="牌">宜春令</span>遭兵火。值乱离。似絮随风身无所归。路途未惯。脚跟儿先遭狼狈。乌衣巷燕落香泥。红亭路莺愁花雨。悲啼。遇难如今有谁堪寄。</p>
        
        <p class="曲"><span class="牌">前腔</span><span class="科">贴上</span>听哀怨。声惨凄。<span class="夹白">前面是好一位女娘。为何在此啼哭。不免上前问他则个。</span>女娘家在何方住居。<span class="科">旦悲科贴</span>看他愁绪。有万千忧在眉间住。<span class="夹白">女娘果从何来。<span class="科">旦</span>奴家是宦家之女。因遭兵火。子母分散。自幼不出闺门。那知途路。前后无投。在此欲寻个自尽。<span class="科">贴</span></span>却原来是家破无依。那些个人来投主。<span class="夹白">女娘奴家欲留你在家安置。因有儿夫内外不便。今见女娘如此苦楚。况且干戈未息。也难前进。不免往此村中。有一女贞观。皆是女姑出家。我引你进庵暂住。意下如何。<span class="科">旦</span>若得如此。就是重生父母。再养爹娘。敢问大娘高姓排行。<span class="科">贴</span>奴家就是观邻张氏二娘。</span>寻思。你且向空门暂时投寄。</p>
        
        <p class="白"><span class="科">旦</span>女贞观在何处。<span class="科">贴</span>就在前面。转过小溪流水外。朱门低掩绿杨西。此间就是。有人在么。</p>
        
        <p class="曲"><span class="牌">前腔</span><span class="科">老旦观主上</span>香三炷。理六时。听人声又早堂前报知。<span class="夹白">张二娘稽首。此位娘子何来。<span class="科">贴</span>他是宦家子女。因遭兵火。子母拆散迷失路途。奴家偶然相见特引投师挂塔。<span class="科">旦</span>奴家愿拜为弟子。<span class="科">老旦</span>做我弟子不打紧。只是一件。</span>空门滋味。挨黄蛮苦守着闲时序。<span class="夹白"><span class="科">旦</span>师父在上。奴家情愿皈依身畔。还有金凤钗一双。鸾坠一对。奉上老师。聊作薪水之费。<span class="科">老旦</span>娘子说那里话。</span>但愿你受着五戒三皈。说什么琛缡金翠。须知。这都是千里有缘能会。</p>
        
        <p class="白"><span class="科">贴</span>既然如此。老师父请上。待他参拜。<span class="科">老旦</span>先拜了三宝。然后拜我。我且问你。家中姓甚名谁。<span class="科">旦</span>奴家姓陈。小字娇莲。潭州人氏。年方一十六岁。未曾适人。<span class="科">老旦</span>既然如此。我替你取个法名。叫做妙常。你可跪下。先拜了佛。<span class="科">旦拜跪科</span></p>
        
        <p class="曲"><span class="牌">金字经</span><span class="科">旦</span>皈依佛。愿洗着清净心。九品莲台度化身。身也么身。慈航共法云。亲见祇园佛世尊。</p>
        
        <p class="白"><span class="科">老旦</span>你可皈依了法。</p>
        
        <p class="曲"><span class="牌">前腔</span><span class="科">旦</span>皈依法。愿悟着顽空与色空。净住迦维教阐弘。弘也么弘。心生万法中。愿心灭无生法亦空。</p>
        
        <p class="白"><span class="科">老旦</span>你皈依了僧。</p>
        
        <p class="曲"><span class="牌">前腔</span><span class="科">旦</span>皈依僧。普度着三千及大千。了义三乘共四禅。禅也么禅。淳修建法筵。愿拜着三世能修大圣贤。</p>
        
        <p class="白"><span class="科">贴</span>妙常拜了师父。<span class="科">旦</span>师父。请受弟子一拜。</p>
        
        <p class="曲"><span class="牌">猫儿坠</span><span class="科">老旦</span>看他仪容修洁。举止大人家。粉褪红销两泪麻。从今休恋旧繁华。<span class="科">旦</span>嗟呀。<span class="夹白">我到好了。</span>我母亲不知他生死天涯。</p>
        
        <p class="白">张二娘请上。奴家从此愿拜为姐妹。</p>
        
        <p class="曲"><span class="牌">前腔</span><span class="科">旦</span>重生骨肉。恩德竟无涯。奔走髡钳幸有家。<span class="夹白"><span class="科">贴</span>妙常。</span>黄台休怨抱无瓜。潇洒。且向空门中暂度年华。</p>
        
        <p class="落诗"><span class="科">旦</span>梗迹萍踪赖有依。<br /><span class="科">贴</span>愿君从此证菩提。<br /><span class="科">老</span>不是三年曾有约。<br />谁教今日会莲池。</p>
        
        <h2 id=ch6 class="chapter"><span class="出题">第六出　假宿</span></h2>
        
        <p class="白"><span class="科">末上</span>雨歇云头点。蝉多枝上声。江关逢溽暑无地避炎蒸。自家乃张知府院子王安是也。俺老爷因赴任金陵。恐城中炎热。着我先在城外寻个僧房道院。洗澡乘凉。叫我不要说出官府。假说是个相公。行到此间。前面有个寺院。上写敕建女真观。且是清幽。不免径入。有人在此么。<span class="科">净香公上</span>地远红尘飞不到。松关鹤唳有人来。客官稽首。<span class="科">末</span>老人家拜揖。<span class="科">净</span>何处到此。<span class="科">末</span>有位河南相公到此游学。欲借上方乘凉洗澡。安歇数宵少避炎热。自当酬谢。<span class="科">净</span>既是远来相公。待我通报观主。你去请来。</p>
        
        <p class="曲"><span class="牌">金珑璁</span><span class="科">老旦上</span>洪炉谁大冶。煮乾坤烈火难遮。松影下避炎热。对南薰方打叠。且高卧南柯蚁穴。谁到此又传接。</p>
        
        <p class="诵"><span class="牌">长相思</span>昼垂帘。夜垂帘。三炷清香佛座烟。心闲身亦闲。　　昼幽然。夜幽然。竹下清风琴上弦。龙团身自煎。</p>
        
        <p class="白">何人到此。<span class="科">净</span>有事禀上河南一位相公。欲借闲房。安宿数宵。房金重谢。不知容否。<span class="科">老旦</span>我们出家的当以慈悲为念。方便为门。有何不容。来时通报。<span class="科">净</span>知道了。</p>
        
        <p class="曲"><span class="牌">清平乐</span><span class="科">外于湖上</span>炎辉飞鞚。汗湿征衣重。静院风回松影动。星槎互入仙宫。</p>
        
        <p class="白">花径阴阴长绿苔。朱扉隐隐竹门开。仙家亭馆无人到。应问渔郎何处来。<span class="科">末</span>此处就是。<span class="科">外</span>快通报。<span class="科">老旦</span>相公稽首。<span class="科">外</span>观主拜揖。<span class="科">外背云</span>王安。这观主半老佳人。琼姿玉立。好一似雨过樱桃。隔年老酒。意味自佳。快到寓取香绢来送观主。<span class="科">末</span>理会得。香焚金篆火。绢翦白霞绡。<span class="科">下老旦</span>女童办茶。来供佳客。<span class="科">小旦上</span>竹密茶烟湿。松多客座清。茶在此。<span class="科">奉茶科老旦</span>敢问相公仙乡何处。尊姓大名。</p>
        
        <p class="曲"><span class="牌">锁南枝</span><span class="科">外</span>河南郡是故园。王通姓名曾选元。<span class="夹白"><span class="科">老旦</span>失敬失敬。原来是位秋元。<span class="科">外</span></span>游学泛吴船。寻闲到禅院。蒙下榻有缘。更欲借莲池濯凡念。</p>
        
        <p class="白">敢问观主出家几年。经历春秋多少。</p>
        
        <p class="曲"><span class="牌">前腔</span><span class="科">老旦</span>离家舍今有年。五旬虚度尘世间。<span class="夹白"><span class="科">外</span>高姓祖居。<span class="科">老旦</span></span>法成家姓潘。和州历阳县。<span class="夹白"><span class="科">外</span>这观是何年盖造的。<span class="科">老旦</span></span>唐高祖创善缘。久崩颓是我重建。</p>
        
        <p class="曲"><span class="牌">前腔</span><span class="科">旦上</span>穿萝径进鹤轩。我把秋波偷转屏后边。何处客临轩。敛衽且相见。<span class="夹白">相公稽首。<span class="科">外</span>仙姑拜揖。<span class="科">旦</span>师父稽首。此间相公何来。<span class="科">老旦</span>此位是河南秋元王相公。</span>他放棹入桃源。投栖过庭院。<span class="夹白"><span class="科">旦</span>相公请坐。<span class="科">外</span>好一位仙姑。也在此出家。<span class="科">旦</span></span>念蒲柳甘弃捐。愧荒凉何因款刘阮。</p>
        
        <p class="白"><span class="科">净上</span>陈师父。悟真庵王师兄送贴佛金来。立候相见。特通报<span class="科">旦</span>相公。小房有客。不得奉陪。才逐飞花来别院。又随芳草下闲庭。<span class="科">下外</span>适见姑姑。敢是一个神仙。</p>
        
        <p class="曲"><span class="牌">前腔</span><span class="科">老旦</span>他是人间种休猜做天上仙。<span class="夹白"><span class="科">外</span>敢问他高姓法名青春多少。<span class="科">老旦</span></span>妙常姓陈方幼年。<span class="夹白"><span class="科">外</span>敢是高徒。<span class="科">老旦</span>是我愚徒。</span>他潇洒出尘凡。<span class="夹白"><span class="科">外</span>敢是同房。<span class="科">老旦</span></span>禅居在别院。他是金茎露玉井莲。不是照凌波梦中见。</p>
        
        <p class="白">天色已晚。请过清芬轩。少献晚斋。<span class="科">净</span>汤已烧下。请相公洗澡。<span class="科">外</span>避暑到仙家。香烹丹灶茶<span class="科">老旦</span>坐深松树下。日影已西斜。香公小心伏事相公。<span class="科">下外</span>多谢多谢。<span class="科">外吊场</span>香公。你多少年纪了。<span class="科">净作聋科外</span>多少年纪。<span class="科">净</span>我八十三岁。<span class="科">外</span>在此几多年。<span class="科">净</span>在此三十余年。<span class="科">外</span>身上衣服谁管。<span class="科">净</span>但得茶饭不缺足矣。那讨衣服。<span class="科">外</span>王安那里。<span class="科">末</span>小人伺候。<span class="科">外</span>快取两疋布来。送香公做衣服穿。<span class="科">末</span>知道了。布在此。<span class="科">外</span>香公收下。王安回避。<span class="科">净</span>多谢相公。<span class="科">外</span>我问你。适才小道姑。他出家几年了。<span class="科">净</span>多承布施。如今说起话长。你定要问出子眼。不要管他。请去洗澡。<span class="科">外</span>你说与我知道。还有好处。<span class="科">净</span>这等千个好处。到不如一个见领笑留。这道姑叫做陈妙常。年方一十七岁。他父在日。官拜开封府丞。靖康兵乱。母子逃难分离。以此投庵出家。<span class="科">外</span>他房在那里。<span class="科">净</span>直在西首尽头。白云堂下就是。请相公洗澡安宿。</p>
        
        <p class="落诗"><span class="科">外</span>溪溜合松声。<br />残霞弄晚晴。<br /><span class="科">净</span>要知今日话。<br />难尽此时情。</p>
        
        <h2 id=ch7 class="chapter"><span class="出题">第七出　依亲</span></h2>
        
        <p class="曲"><span class="牌">定风波</span><span class="科">外上</span>日染娇红云染绿。温泉晚试新妆束。<span class="科">老旦上</span>朵朵谁教香翦玉。轻盈潇洒。怕逐风飘泊。</p>
        
        <p class="白"><span class="科">外</span>夫人。你看孩儿方去。时序易迁。凉亭池上。荷花又早开成云锦。可喜可爱。<span class="科">老旦</span>妾身夜来分付丫嬛办酒。与相公赏花。未知完否。<span class="科">外</span>既有酒。将过来。<span class="科">老旦</span>丫嬛那里。<span class="科">丑上</span>来了。亭覆琅玕绿。杯倾菡萏红。酒在此间。<span class="科">外</span>夫人。你看红蕖紫萼生芳浦。醉扶落日。娇颤杨家女。额点胭脂心带苦。西风岂是怜香主。<span class="科">老旦</span>怕听夜半池塘雨。漂泊红妆知几许。晓看风送木兰舟。愁断柔肠惜游子。</p>
        
        <p class="曲"><span class="牌">园林好</span><span class="科">外</span>看天机锦云暗香。喜玉宇风摇艳妆。照水轻盈娇样。似越女出潇湘。似神女赴高唐。</p>
        
        <p class="曲"><span class="牌">江儿水</span><span class="科">老旦</span>月坠胭脂冷。风摇翡翠狂。人归何处菱歌唱。银塘暮雨空凝望。儿郎貌比花相像。隔绝白云青嶂。把酒樽前。不觉玉泪临风惆怅。</p>
        
        <p class="曲"><span class="牌">步步娇</span><span class="科">净末上</span>离人去国愁孤往。长途倦足行不上。<span class="夹白"><span class="科">净</span>陈旺。潘亲家家中到也未。</span>蒹葭倚傍在何方。<span class="科">末</span>前村就是他门巷。<span class="科">净</span>拭泪整残妆。不知他们肯认我穷形状。</p>
        
        <p class="白">老身陈母是也。因遭兵火。与女孩儿拆散。无处栖身。只得同院子远奔潘亲家家中相依。院子。他家在何处。<span class="科">末</span>迤逦行来。想是在这个村坊。男女数年不来。一时忘了。待我问一声村上大哥。潘老爹家在何处。<span class="科">内应科</span>前面大门楼就是。<span class="科">末</span>多谢了。</p>
        
        <p class="曲"><span class="牌">不是路</span><span class="科">净</span>你试问行藏。先进他家要酌量。你去和他讲。孤穷姻戚来相傍。<span class="夹白"><span class="科">末</span>知道了。</span>到华堂。殷勤顿首来投上。<span class="夹白"><span class="科">外</span>起来。你是谁人到此。<span class="科">末</span></span>欲说交颐泪两行。<span class="夹白">小人是陈家陈旺。<span class="科">老旦</span>正是陈亲家的旺官。亲母安否如何。<span class="科">末</span></span>言之不尽。他们亲自到门墙。<span class="夹白"><span class="科">老旦</span>为何到此。莫非谎说。<span class="科">末</span></span>敢为虚诳。敢为虚诳。</p>
        
        <p class="曲"><span class="牌">前腔</span><span class="科">外老旦</span>急走趋跄。迎候尊亲入草堂。深深拜。匆匆相接愧怆惶。<span class="科">净</span>泪汪汪。故园兵火遭蜂嚷。膝下娇儿失雁行。孤身无倚。远投玉树怜飘荡。敢叨恩养。敢叨恩养。</p>
        
        <p class="白"><span class="科">老旦</span>亲母请坐。且自定息。细说一番。</p>
        
        <p class="曲"><span class="牌">剔银灯</span><span class="科">净</span>骤然起兵戈扰攘。卷尘飞东奔西撞。娇儿拆散知何往。待寻取那知去向。<span class="科">合</span>思量。孤身女娘。平白地分开虎狼。</p>
        
        <p class="曲"><span class="牌">前腔</span><span class="科">外老旦作悲科</span>我媳妇孤身在那方。痛杀我梦劳魂想。变中幸得亲无恙。权且柴门村巷。<span class="科">合前净</span></p>
        
        <p class="白">令郎公子为何不见。</p>
        
        <p class="落诗"><span class="科">老旦</span>堂前游子赴春闱。<br />两月音书未见归。<br /><span class="科">外</span>今夜灯前添旧恨。<br /><span class="科">净</span>思儿念女泪双垂。</p>
        
        <h2 id=ch8 class="chapter"><span class="出题">第八出　谭经</span></h2>
        
        <p class="曲"><span class="牌">临江仙</span><span class="科">旦上</span>松风惊枕簟。琴窗人坐壶天。<span class="科">净丑小旦扮道姑上</span>昼长日赤苦烦煎。看荷来水殿。追燕入湘帘。</p>
        
        <p class="白"><span class="科">旦</span>钟磬草堂深。解箨森森笋作林。<span class="科">净丑小旦</span>燕子双飞来复去。难禁。满腔心事对谁云。<span class="科">众</span>陈姑稽首。<span class="科">旦</span>众师兄到来。请坐。<span class="科">丑</span>陈姑。昼长人静。重门难守。钱财竟没来方。酒食何曾入口。夜间番来覆去思量。我也管不得出乖露丑。<span class="科">旦</span>师兄。你说那里话。我与你苦守清规。谨遵教指。终成正果。今日无事。群集在此。不免请师父出来。谈经说法。洗濯尘心。有何不可。<span class="科">小旦</span>正是正是去请。<span class="科">净阻科</span>不要去请。我没工夫听经。适才报恩寺桂公约我施主人家看经。回来床上一话。我自要去了事。<span class="科">旦</span>休得闲说。快请师父来。<span class="科">小旦</span>众徒弟请师父出来讲经则个。<span class="科">老旦</span>来了。</p>
        
        <p class="曲"><span class="牌">好事近</span><span class="科">老旦</span>花影上帘栊。毕竟非色非空。闭关方自坐圜中。又请谈经说颂。</p>
        
        <p class="白"><span class="科">众</span>师父稽首。<span class="科">老旦</span>徒弟们到来。今日请老身出来。要讲何经。<span class="科">旦</span>众徒弟闲暇。欲听法华旨要。以此洗心焚香伺候。<span class="科">老旦</span>善哉善哉。此经非同别典。乃我西方祖师洪开方便。普度含灵。分品二十八门。解救百千万劫。真个是字字慈航。行行彼岸。故云假饶造罪如山重。不须妙法两三行。你们听我讲说。</p>
        
        <p class="曲"><span class="牌">梁州序</span>禅机玄妙。法流净土。一似莲开朵朵。天空云净。真如月印秋波。二十八门妙品。普度群迷。五蕴三支苦。行行开孼镜。你须把孼根磨。早办慈航出爱河。<span class="科">合众合掌科</span>蒙指点。当参悟。免沉沦万劫千回堕。齐合掌念弥陀。</p>
        
        <p class="曲"><span class="牌">前腔</span><span class="科">旦</span>芳心冰洁。翠钿尘锁。怪胭脂把人躭误。蜂喧蝶嚷。春愁不上眉窝。<span class="科">作背科</span>暗想分中恩爱。月下姻缘。不知曾了相思簿。身如黄叶舞。逐流波。老去流年竟若何。<span class="科">合前</span></p>
        
        <p class="曲"><span class="牌">前腔</span><span class="科">净丑</span>叹浮生尽着尘疴。逐飞丸朝朝暮暮。看镜中消息。素改婆娑。我把芳年虚度。老大蹉跎。衣食浑无措。空门来托钵。做尼姑。也只是当年没奈何。<span class="科">合前</span></p>
        
        <p class="曲"><span class="牌">前腔</span><span class="科">小旦</span>笑狂生直恁奔波。这妙法眼前因果。悟无明无着。梦想全无。你偏恋那火宅煎熬。幻海沦胥。忘却来生路。是非钟磬外。白云孤。一卷经销香一炉。<span class="科">合前老旦</span></p>
        
        <p class="白">众徒弟们。在此把这讲过经卷。细玩佛意。不可虚度我去打坐片时。<span class="科">众</span>请师父自便。<span class="科">老旦</span>坐深人境寂。钟鼓又黄昏。香公。烧佛前晚香。琉璃内添上油。不可忘了。<span class="科">内应科</span>哓得。<span class="科">下旦</span>列位师兄。听了半日。身体疲倦。我们松棚下闲玩一番。多少是好。<span class="科">众</span>使得使得。<span class="科">旦</span>你看一轮明月。斜挂松梢。万籁无声。花阴满砌。可爱人也。<span class="科">净</span>真个可爱可爱。只少四个丈夫同赏新篁池阁。<span class="科">众</span>休得取笑。<span class="科">净</span>尼姑尼姑。原有丈夫。只要趁些钱财。来带这顶毗卢。</p>
        
        <p class="曲"><span class="牌">节节高</span><span class="科">旦</span>冰轮映碧萝。晚凉多。一声钟磬禅堂暮。松阴坐。展素罗。藤床卧。天街几点流萤度。<span class="夹白"><span class="科">净小旦</span>久闻陈姑弹得好琴。求听一曲。女童取琴过来。<span class="科">旦理琴科</span>试操玉露。污耳污耳。</span>欲听瑶琴月下弹。彩云暗逐飞琼度。</p>
        
        <p class="白"><span class="科">外</span>玉鉴银光散不收。红亭花老似含羞。风来借得些儿便。一曲琴声何处幽。小生步月闲吟。忽听琴声清婉。俨若白鹤冲霄。青鸾逸驾之韵。不免上前再听一番。呀。此处角门半开。挨身进去。<span class="科">做看科</span>原来松棚之下。陈姑与众姑弹琴。可爱可爱。<span class="科">众</span>方才弹得绝妙。再弹一曲如何。<span class="科">旦</span>使得。</p>
        
        <p class="曲"><span class="牌">前腔</span><span class="科">众</span>天风荡玉珂。泻银河。凉生玉指声凄楚。哀如诉。惹恨多。牵愁大。玉盘倒影穿帘幕。<span class="夹白"><span class="科">外作听科旦</span>为何琴弦急绝。敢是有人盗听。<span class="科">众</span>这里那得人来。<span class="科">旦</span></span>空门虽是隔红尘。怕花阴深处人藏躲。</p>
        
        <p class="白"><span class="科">净丑小旦</span>夜深了。我等告回罢。<span class="科">旦</span>如此多慢了。<span class="科">净小旦</span>避暑过南轩。人归月满天。<span class="科">旦</span>莫教春树鸟。惊起日高眠。<span class="科">下外</span>美哉乐哉。天下有此绝色。岂不是仙人掌上飞来。玉真宫中谪下。可惜投入空门。不免乘月题诗粉墙上。聊寄离情。仙姑明日经过。必然看见。王安那里。<span class="科">末</span>才做故乡梦。又听主人声有何分付。<span class="科">外</span>快取文房四宝过来。<span class="科">末</span>知道了。<span class="科">取科外写科</span>一曲霓裳香雾薄。夜深偷向月中看。分明人坐天香窟。何事空门虚合欢。<span class="科">放笔科</span></p>
        
        <p class="曲"><span class="牌">尾</span>新诗怎得人酬和。天大样相思害我。<span class="夹白">诗诗。</span>千万做一个媒儿勾引他。</p>
        
        <p class="落诗">闲亭吟罢露华浓。<br />相见浑如一梦中。<br />玉漏敲残花外月。<br />金徽听彻柳边风。</p>
        
        <h2 id=ch9 class="chapter"><span class="出题">第九出　会友</span></h2>
        
        <p class="曲"><span class="牌">满庭芳</span><span class="科">生上</span>身倚寒窗。时逢春暮。满目残红初褪。桃花浪里。飞鲸又困风云。回首云泥江树。那堪魂断清明。且扶持翛翛病翮。应自惜连城。</p>
        
        <p class="白">东风故拍游人面。柳丝似绾离人惯。歌管春回处处声。凤凰山隐黄金殿。人望故园天渐远。欲寄音书无个便。寻春且唱踏莎行。蜗名休挂些儿念。小生潘楷。向因会试开科。辞亲赴选。两场已进。颇自得意。不想病染离亭。难终策问。正是钟鼎山林俱合命。人间宠辱不须惊。幸得安身。不免到西湖上游玩一回。多少是好。</p>
        
        <p class="曲"><span class="牌">一翦梅</span><span class="科">外末上</span>捐驹几度建康城。堪厌风尘。还逐风尘。<span class="科">净上</span>飞花点点怯残春。羞对游人。还逐游人。</p>
        
        <p class="白"><span class="科">外</span>帝城宫阙五云间。万国冠裳集禁班。<span class="科">净</span>春暖千门喧鼓吹。天开十里好湖山。<span class="科">相见科外末</span>我等在此会试。未得揭晓。好难排遣。特作小东。敢请二兄同往湖上一游如何。<span class="科">外</span>使得使得。前面那人。好似吾辈朋友。不免上前相见。<span class="科">生</span>三位高姓大名。<span class="科">外</span>小子姓孙名桂。<span class="科">末</span>小子姓胡名士元。<span class="科">净</span>小子姓元名伯通。俱领乡荐。今来会试。先生高姓大名。<span class="科">生</span>潘必正。和州人也。在此赴试。<span class="科">净</span>既是同袍。况对此佳景。同游乐一回如何。<span class="科">生</span>多谢。</p>
        
        <p class="曲"><span class="牌">甘州歌</span><span class="科">净</span>图画天然。看郁葱佳气。凤舞龙蟠。丹厓翠壁。掩映浪花云片。千寻金碧山间寺。几曲笙歌水上船。香尘滚。紫陌连。避秦人住在桃源。穿花外。出柳边。六桥红雨衬金韀。</p>
        
        <p class="曲"><span class="牌">前腔</span><span class="科">外</span>松涛路迳旋。看云深雾锁。上方宫殿。争驰车马。香风暗送红衫。僧房云惹茶烟起。村店风摇酒斾悬。花争笑。人竞喧。绣幢珠珞恍疑仙。山如旧。景自妍。春风吹鬓入流年。</p>
        
        <p class="曲"><span class="牌">前腔</span><span class="科">生</span>山深路渺漫。更扳萝扪壁。直上层峦。云霞镜净。乘空便欲骖鸾。湖烟乍起风色冷。山树凉生日影偏。烟光外。树杪间。栖鸦时带夕阳还。花村渡。柳岸船。一蓑风月老渔竿。</p>
        
        <p class="曲"><span class="牌">前腔</span><span class="科">末</span>天开玉镜宽。又何嫌风雨。雪月花残。四时堪赏。有多少古今伤感。游魂暗掷芳尘去。好梦还留花鸟边。休回首。忆故园。汴州谁肯复留连。山含暝。灯火悬。天涯聚散各依然。</p>
        
        <p class="白"><span class="科">生</span>天色已晚。明日竭诚拜谢。<span class="科">净</span>明日就是学生东道。敢请众兄仍续旧游。</p>
        
        <p class="落诗"><span class="科">生</span>湖上山光半有无。<br /><span class="科">外</span>水云高下影糢糊。<br /><span class="科">末</span>到城灯火家家夜。<br /><span class="科">净</span>明月还将醉客扶。</p>
        
        <h2 id=ch10 class="chapter"><span class="出题">第十出　手谈</span></h2>
        
        <p class="曲"><span class="牌">番卜算</span><span class="科">外上</span>鹪鹩方托枝。驵骏嘶归路。咫尺巫山路转迷。应愧题红句。</p>
        
        <p class="白">松关风动炎光薄。人坐清闲。清闲。肠断花间与梦间。昨宵拾得人间恨。空自熬煎。熬煎。拴锁离情上下弦。下官张于湖是也。因赴任建康。船到中山地方。天道炎热。借宿僧房。恐人知我是地方官长。故假说姓王。在此暂住。昨夜乘月闲吟。忽听仙姑弹琴。令人整整想了一夜。闻得他住西房。不免探望一回。多少是好。苔深令路滑。花密碍人行。白云深锁处。鸡犬杳无声。有人在此么。</p>
        
        <p class="曲"><span class="牌">前腔</span><span class="科">旦上</span>花影转疎楞。鸟语惊幽梦。忽闻窗外有人声。还自惭迎送。</p>
        
        <p class="白">相公稽首。<span class="科">外</span>仙姑少礼。<span class="科">旦</span>有失迎候。罪过万千。<span class="科">外</span>轻谒禅堂。无任惭惧。<span class="科">旦</span>不敢。请坐告茶。<span class="科">外</span>仙姑。瑶琴一曲邀残月。松梢露滴声悲切。归去洞房更漏永。巫山有梦和谁说。<span class="科">旦</span>相公。我意絮沾泥心炼铁。从来不爱闲风月。莫把杨枝作柳枝。多情还向章台折。<span class="科">外</span>小生戏谈。无烦介意。<span class="科">看科</span>卓间棋枰甚精。敢是仙姑能棋。<span class="科">旦</span>略知一二。<span class="科">外</span>请教一局。<span class="科">旦</span>香公那里。<span class="科">净上</span>才烧佛座香。却扫堂前地。忽闻花外呼。荒忙又来至。师父有何分付。<span class="科">旦</span>看棋枰过来。我与王相公下棋。一面看茶来吃。<span class="科">净</span>是。<span class="科">掇卓笑科</span>你两个不要不分皂白。<span class="科">旦</span>咄。快去看茶。相公请先。<span class="科">外</span>学生僭了。</p>
        
        <p class="曲"><span class="牌">黄莺儿</span><span class="科">外</span>花院手闲敲。战楸枰两下交。争先布摆装圈套。双关那着。<span class="夹白"><span class="科">旦</span>我输了这一子了。<span class="科">外</span></span>单敲这着。<span class="夹白"><span class="科">外作思科旦</span>相公用心。<span class="科">外</span></span>声迟思入风云巧。笑山樵。从他烂柯。不识我根苗。</p>
        
        <p class="白"><span class="科">旦</span>相公输了。<span class="科">外</span>果然输了。还饶一着。</p>
        
        <p class="曲"><span class="牌">前腔</span><span class="科">旦</span>换局更难饶。你热心机我冷眼瞧。其间有路应难到。<span class="夹白"><span class="科">外</span>待我点眼。<span class="科">旦</span></span>我推开那着。点破你这着。双关那怕你能单帛。笑鸣蜩。纵横羽甲。千局总徒劳。</p>
        
        <p class="白"><span class="科">外</span>又是学生输了。<span class="科">旦</span>相公故意相让。<span class="科">净</span>江心烹玉液。山顶采云衣。茶在此间。请问相公输赢若何。<span class="科">外</span>仙姑连胜二局。<span class="科">净</span>出奇。我说你敌他不过。<span class="科">外</span>香公回避。<span class="科">净</span>且贪闲处睡。不管是和非。<span class="科">下外</span>仙姑手中佳扇。为何无人题写。<span class="科">旦</span>欲求足下濡染。未敢轻凟。<span class="科">外写科</span>碧玉簪冠金缕衣。玉如肌。从今休去说西施。怎如伊。香腻桃腮不傅粉。最偏宜。好对眉儿共眼儿。觑人痴。<span class="科">旦接看科</span>词章虽妙。只是言语太狂。我这里清净堂中不卷帘。景幽然。闲花野草漫连天。莫狂言。<span class="科">外</span>独坐洞房谁是伴。<span class="科">旦</span>一炉烟。闲来窗下理琴弦。小神仙。相公。</p>
        
        <p class="曲"><span class="牌">猫儿坠</span><span class="科">旦</span>新词艳逸。望报始投桃。争奈禅心爱寂寥。鸾台久已弃残膏。相告。休错认莲池比做蓝桥。</p>
        
        <p class="曲"><span class="牌">前腔</span><span class="科">外</span>芳心玉洁。羽服翦霞绡。可惜姱容空自老。<span class="科">外背科</span>蜂媒羞订凤鸾交。<span class="科">外揖科</span>轻造。望恕却风流少年才调。</p>
        
        <p class="曲"><span class="牌">尾</span><span class="科">外</span>是非偶尔空谈笑。<span class="科">旦</span>好收拾作家腔调。这等没担儿相思你去别处挑。</p>
        
        <p class="白"><span class="科">外</span>小生就此告辞了。<span class="科">旦</span>冒犯。恕罪恕罪。</p>
        
        <p class="落诗"><span class="科">旦</span>金焦落日映纱窗。<br />一局棋消夏日长。<br /><span class="科">外</span>明日骄骢卜归路。<br />梦魂犹自惜余香。</p>
        
        <p class="白"><span class="科">外</span>王安那里。<span class="科">末应科</span>王安。我在此不便。可作速打牌到建康。报说二十三日到任。快去。<span class="科">末</span>知道了。<span class="科">外下末云</span>我老爹在此数日。想是与那道姑无缘。只得去了。正是巫山隔渺茫。空作襄王梦。</p>
        
        <h2 id=ch11 class="chapter"><span class="出题">第十一出　闹会</span></h2>
        
        <p class="曲"><span class="牌">新水令</span><span class="科">老旦上</span>风扬幡影似龙飞。焚宝篆瑞烟初起。敲钟惊幻梦。说偈警沉迷。三宝皈依。三宝皈依。请大众齐临会。</p>
        
        <p class="白">殿隐黄金相。云开宝月容。分经来白马。洗钵起黄龙。志心三宝在。回首万缘空。接引菩提路龙华起梵宫。自家观主是也。为因今日九天雷神降生。不免唤出众徒弟们做些功果。仰答十方。倘有施主们来烧香酬愿。也好迎接。徒弟们那里。<span class="科">净丑扮道姑上</span>才离蒲团座。忙趋竹径来。鸟啼春去也。花落满苍苔。老师父稽首。<span class="科">老旦</span>众徒弟到来。今日是九天降辰。唤你们出来做些功果。倘有施主们来烧香酬愿。也好迎接。<span class="科">众</span>知道了。香公。一边敲钟。一边击鼓。大启佛会。<span class="科">小旦耿小姐末门公小丑梅香上</span></p>
        
        <p class="曲"><span class="牌">探春令</span><span class="科">小旦</span>日映朱门。松影里香雾霭。瑶池镜台。初学画娥眉。羞步怯。软腰围。</p>
        
        <p class="白">松几株。柳几株。红白莲花香满池。离巢燕学飞。这边低。那边低。花刺茸茸扯住衣。向前还自迟。进兴通报。<span class="科">末</span>知道了。老师父。拜揖。耿衙小姐来还香愿。<span class="科">老旦</span>快请快请。小姐请坐。<span class="科">小旦</span>为因上年曾许花旛灯烛。特备白银十两。伏乞领纳通神。以酬心愿。<span class="科">老旦</span>小姐请坐。待我写疏正名。<span class="科">大净王公子引众家人上</span></p>
        
        <p class="曲"><span class="牌">缕缕金</span>乘骏马。走花街。好寻闲处哄闹中来。此是女贞观。车阗马隘。人人簇拥拜莲台。且停骖。看佛会。</p>
        
        <p class="白">小使。这观内许多人拥。想是做什么道场。你通报溧阳县中第一有名撒漫使钱的王公子来看佛会。<span class="科">相见科老旦</span>公子失迎。多罪多罪。请在鹤轩少坐。待耿小姐还了愿心。请过烧香。<span class="科">净</span>不妨。你自去了你家的事。不要管我。<span class="科">老旦</span>疏已写完。请小姐烧香。</p>
        
        <p class="曲"><span class="牌">步步娇</span><span class="科">小旦</span>鼎爇沈檀。深深拜。瞻礼昙花盖。<span class="夹白"><span class="科">老旦挂旛科</span>好旛好旛。</span>旛幢五色裁。丝丝绣出真堪爱。<span class="科">小旦</span>合掌叩如来。愿增福寿如山海。</p>
        
        <p class="白"><span class="科">老旦</span>请过清芬轩告茶。<span class="科">下净引众家人上</span></p>
        
        <p class="曲"><span class="牌">折桂令</span><span class="科">净</span>好一似玉天仙何处飞来。髻绾螭簪。鬓亸鸾钗。爱杀俺蝶引蜂猜。花枝般娇颤。燕子的形骸。好一似紫鸾箫吹出凤台。却便似白羽扇飞下瑶阶。打动我的情怀。牵惹我的情怀。如醉如呆。紫游缰误入误入天台。</p>
        
        <p class="白"><span class="科">下老旦</span>佛殿上无人。同小姐去看今日陈设道场一回。<span class="科">小旦</span>这是观音佛。</p>
        
        <p class="曲"><span class="牌">江儿水</span><span class="科">老旦</span>紫竹观音坐。白鹦哥时往来。<span class="夹白"><span class="科">小旦</span>这是什么佛像。<span class="科">老旦</span></span>这是释迦。极乐西方界。<span class="夹白"><span class="科">小旦</span>这壁厢是什么神像。<span class="科">老旦</span></span>这是十八尊罗汉归南海。<span class="夹白"><span class="科">小旦</span>这壁厢是什么菩萨。<span class="科">老旦</span></span>这是五十三参形容改。<span class="夹白"><span class="科">小旦</span>这些景像。好怕人来。为何也有披枷带锁。在地下受苦的。为何也有幢旛宝盖。迎过桥的。<span class="科">老旦</span>那幢旛宝盖迎送的。却是在世为善的。那披枷带锁受苦的。却是在世为恶的。</span>这是地狱天堂刑械。早发慈悲。免受轮回孼债。</p>
        
        <p class="白"><span class="科">小旦</span>那壁厢又有人来了。<span class="科">老旦</span>请过白云楼下看荷花。就吃些素斋。<span class="科">小旦</span>使得。<span class="科">下净引众上</span></p>
        
        <p class="曲"><span class="牌">雁儿落带得胜令</span><span class="科">净</span>我为他动春心难摆划。我为他赊下了相思债。你看他笑盈盈花外来。哄得我闹嚷嚷魂不在。赤紧的害张生消瘦些。这一会病相如渴不解。恨只恨隔几重离恨天。苦只苦扯不拢的合欢带。疑猜。莫不是凌波袜在巫山外。若得个和也么谐。<span class="夹白">小使。</span>我把他做活观音常跪拜。</p>
        
        <p class="白">他又在那壁厢去了。我们再赶过去。<span class="科">下老旦</span>鹤轩花开茂盛。去看一回。</p>
        
        <p class="曲"><span class="牌">侥侥令</span><span class="科">老旦</span>看鹤轩花满台。<span class="科">小旦</span>那花外有人来。忙把轻罗遮羞态。怕人瞧头懒抬。到不如归去来。</p>
        
        <p class="曲"><span class="牌">收江南</span><span class="科">净引众上</span>呀彩云飞。肠断呵害杀我好难挨。我为他魂灵儿飞上楚阳台。那姮娥全然不采。他待要去来。我怎留他转来。没情趣的冤家心忒歹。</p>
        
        <p class="白"><span class="科">下小旦</span>搅扰多时。就此告别。</p>
        
        <p class="曲"><span class="牌">园林好</span><span class="科">老旦</span>喜今日轩车远来。<span class="科">小旦</span>蒙款曲清香宝斋。<span class="科">小旦</span>厚德不胜感戴。重稽首拜如来。重回首别莲台。</p>
        
        <p class="白"><span class="科">净引众上小旦</span>多谢了。<span class="科">老旦</span>多简慢了。待老身远送。<span class="科">小旦</span>殿上有客。<span class="科">老旦</span>不妨。<span class="科">回头别公子科</span>相公暂别。不得奉陪了。<span class="科">下净</span>罢了罢了。</p>
        
        <p class="曲"><span class="牌">沽美酒</span><span class="科">净</span>那冤家归去来。俏多情今还在。只见些花落东风点绿苔。珮环声归仙宅。单相思今空害。丢下了一天丰采。并没有半分恩爱。我呵拾得个美哉快哉。<span class="科">众</span>爹又添些苦哉。<span class="夹白"><span class="科">净</span>小使们。怎么苦哉。<span class="科">众</span>小的们替爹割舍不得。<span class="科">净</span>不割舍什么东西。<span class="科">众</span></span>呀空撇下这许多风流摇摆。</p>
        
        <p class="白"><span class="科">净</span>咄。这相思定害杀我也。<span class="科">下</span></p>
        
        <h2 id=ch12 class="chapter"><span class="出题">第十二出　下第</span></h2>
        
        <p class="曲"><span class="牌">菊花新</span><span class="科">生上</span>两度长安空泪洒。无栖燕傍谁家。梦魂化蝶入桐花。飘蓬人在天涯。</p>
        
        <p class="白">毗陵城下水悠悠。不洗古今愁。这里蓬窗人静。谁家玉笛横秋。意如中酒。情如伤剑。叶落谁收。欲傍夜归未得。更于何处藏羞。必正偶因下第。羞惭满面。难以回家。久居武林。不是长策。我有姑娘。幼年出家金陵女贞观。如今迢递到此相投。寄迹半年。那时节再作区处。迤逦行来。此处正是女贞观不免径入则个。有人在此么。</p>
        
        <p class="曲"><span class="牌">太平令</span><span class="科">老旦上</span>山径幽栖。谁过松关惊犬吠。经堂掩卷忙来至。<span class="夹白">呀。是必正姪儿。</span>乍一见忽惊疑。</p>
        
        <p class="白">我儿为何到此。</p>
        
        <p class="曲"><span class="牌">前腔</span><span class="科">生</span>有话难题。骨肉相看两泪垂。困龙失水难归去。因此上远投栖。</p>
        
        <p class="白"><span class="科">老旦</span>我儿坐下。<span class="科">丑</span>进安磕头。</p>
        
        <p class="曲"><span class="牌">前腔</span><span class="科">旦上</span>心下猜疑。为甚堂前人语沸。忙来庭下探消息。为甚事动悲啼。</p>
        
        <p class="白">这一位相公何来。<span class="科">老旦</span>是我的姪儿。因下第羞归。远投观中。骨肉相看。不胜凄惨。姪儿。你把下第的事情。一一与姑娘说知。<span class="科">生</span>姑娘请坐。听姪儿拜禀。</p>
        
        <p class="曲"><span class="牌">桂枝香</span>沧溟飞电。鱼龙惊变。马头芳草长驱。浪里风云争战。<span class="夹白">两场已进。谁想第三场忽然一病。</span>似枯鱼病鹤。似枯鱼病鹤。空怀霄汉。挨着寒鸡茅店。到禅关。借树栖凡鸟。分灯习蠹编。</p>
        
        <p class="曲"><span class="牌">前腔</span><span class="科">老旦</span>一自风尘分面。常对云山增叹。<span class="夹白">汝父母虽隔。今日见我姪儿来呵。</span>喜天涯爪葛相逢。俨千里连枝重见。<span class="科">生哭科老旦</span>不须泪涟。不须泪涟。有日眉扬额点。且自雕虫刻篆。我这里尽清闲。有竹堪留客。无鱼可当餐。</p>
        
        <p class="曲"><span class="牌">前腔</span><span class="夹白"><span class="科">旦</span>相公。</span>看你眸含星电。气吞霜剑。逐骄阳汗湿征衫。且依圣水洗干尘面。听池中雨声。听池中雨声。有日云泓雾卷。龙蟠虎变。且停骖。尽醉三更月。休瞻万里天。</p>
        
        <p class="曲"><span class="牌">前腔</span><span class="科">丑</span>松庭竹院。银塘玉槛。绿依依柳色轻柔。红拂拂荷香娇软。看清幽满簷。看清幽满簷。湘云遮簟。熏风吹面这炎天。寄榻权消暑。行囊暂息肩。</p>
        
        <p class="白"><span class="科">老旦</span>我儿且在此住下。攻习诗书。待下科再去赴选。<span class="科">生</span>多谢姑娘盛心。<span class="科">老旦</span>香公那里。<span class="科">净上</span>闲念一声佛。不堕众恶门。观主有何分付。<span class="科">老旦</span>这相公是我姪儿。因下第到此。暂借云房。攻习诗书。以待下科上京赴选。你可收拾东首碧云楼上。与相公安息。</p>
        
        <p class="落诗">鹤轩西畔转清幽。<br />万竹凉生月满楼。<br />且看好山消旅况。<br />莫教花落惹新愁。</p>
        
        <h2 id=ch13 class="chapter"><span class="出题">第十三出　求配</span></h2>
        
        <p class="曲"><span class="牌">梨花儿</span><span class="科">净上</span>风流子弟身飘荡。飘荡身才风流样。自从见了那红妆。嗏。上床直想到大天亮。</p>
        
        <p class="白">夜夜春风醉碧桃。梦魂长恋紫鸾箫。朝来又备金鞍马。骑傍银筝看阿娇。自家王公子是也。自从见了女贞观那烧香小姐。每夜思量。终朝作念。想与他乘鸾跨凤。羞杀我迳路无媒。要思量窃玉偷香。恨杀那侯门似海。不免叫小使出来。与他商议一番。多少是好。小使们那里。<span class="科">丑末上</span>听得爹爹叫。万事无成到。万事无成见爹。<span class="科">净</span>呸。罢了罢了。我待要你干事你到说万事无成。我一事也成不得了。讨板子过来。<span class="科">丑末</span>爹听我说。小的姓草头万。名事。小的姓口天吴。名成。岂敢讥诮着爹。<span class="科">净</span>既是你的姓名也罢了。<span class="科">内作叫骂科</span>是谁在外边高声大嚷。<span class="科">净作慌满场跪科</span>不好了。娘来了。娘来了。是我分付小使们庄上讨租。不敢胡嚷。<span class="科">丑末</span>娘进去许多时了。爹起来罢。你也忒怕得紧。<span class="科">净</span>我何尝怕着谁。我是天不怕来地不怕。溧阳县中惟我大。上山打虎如打牛。入水骑龙如骑马。官司队里我为尊。跌打场中有声价。<span class="科">丑末</span>娘又来了。<span class="科">净作跪怕科</span>若还听得说娘来了。惊得浑身骨头榨。<span class="科">丑末</span>好个不怕的。<span class="科">净</span>咄。我只怕这些儿。此处娘要来。不好说话。我有一事。与你商议。你跟随我到后花园假山上去。且寻芳草路。细说落花风。我儿。前日女贞观见了那一个烧香小姐。好不想杀了我。你两个怎生生得一个计策。成就得此事。我重重赏你。<span class="科">丑</span>爹这不打紧。些须小事。何劳费心。小的今晚就成得。<span class="科">净</span>好儿好儿。你怎么这等会干。<span class="科">丑</span>爹爹干得我快活。我也要干得爹爹快活。<span class="科">净</span>你且说来。<span class="科">丑</span>我们叫上一二十人。明火执杖。爹爹装做大王。赶到耿家。拿住小姐。爹爹与他成事。小的们抢掳些家财。可不是一举两得。<span class="科">净</span>啐。做出事来。<span class="科">丑</span>爹爹自去顶缸。<span class="科">末</span>爹不要费心。那个小姐嫁了王尚书家去了。到是那女贞观中。有一个年幼道姑。其实标致。天下无比。<span class="科">净</span>如何那日我不见他。<span class="科">末</span>他有病。懒出见客。小的们知道他久了。爹。你听我道。那道姑呵。芙蓉印额。菡蓞笼腮。两眉儿簇簇春山。一脸儿溶溶夜月。樱桃半颗摘得下。对人未语朱唇。瓠子初开摆得齐。欲笑含羞象齿。凝脂十指。春纤惊雨笋抽芽。娇颤双尖。香迹印泥莲落瓣。穿一领白罗鹤氅。俨似云驾来月殿姮娥。戴一顶碧玉霞冠。真个像水托出湘波仙子。若教他待月西厢。活描出个崔莺莺影身。假使他和亲北塞认不出王昭君姊妹。秋波一转。铁世尊也要留情。笑口半开。木罗汉从教惹病。妖妖娆娆。天生成风和杨柳舞千条。袅袅停停。人世上春暖桃花开万朵。齐齐整整。要装做个色相烟霞。轻轻盈盈。自脱不得风尘脂粉。有人勾引动春心。不数他那误入天台。若个好逑成凤侣。真胜似那当年金谷。果然标致。不是虚传。<span class="科">净作跌倒科丑</span>爹为何跌倒了。<span class="科">净</span>说得我酥了。你两个就替我去叫他来。<span class="科">丑末</span>说不得这个自在话。成不得。爹要成此事。可寻凝春庵王师姑。与他相好。爹爹央他去做媒。事方可谐。<span class="科">净</span>既然如此。我们就到凝春庵去。</p>
        
        <p class="曲"><span class="牌">水底鱼儿</span>芳草萋萋。凝春庵在那里。行行不见。转教云树迷。</p>
        
        <p class="曲"><span class="牌">前腔</span><span class="科">丑末</span>转过长堤。临溪又过西。白云堆里。红日掩朱扉。</p>
        
        <p class="白">此处就是了<span class="科">净</span>你快去通报。<span class="科">丑末</span>有人在此么。</p>
        
        <p class="曲"><span class="牌">字字双</span><span class="科">小净尼姑上</span>自家生来最袅娜。<span class="科">丑</span>真个。<span class="科">小净</span>终朝吃素念弥陀。<span class="科">丑</span>难过。<span class="科">小净</span>和尚道人都要我。<span class="科">丑</span>好货。<span class="科">小净</span>门前那个又来拖。<span class="科">丑</span>是我。</p>
        
        <p class="白"><span class="科">小净</span>原来是一位相公。相公何来。<span class="科">净</span>我是溧阳王公子。特地到此。一事相烦。休得推阻。女贞观道姑陈妙常。十分美貌。我欲求他为婚。特浼姑姑作伐。<span class="科">小净</span>阿弥陀佛。他是出家人。怎么说得这一句落地狱的话。我不管这闲事。<span class="科">欲下净作扯科</span>你来你来。你若成得此事。白银五十两。拿在此间谢你。<span class="科">小净</span>拿来我看。不要哄我<span class="科">净</span>你既不肯。我去作成别人。<span class="科">净欲下小净作扯科</span>休得取笑。你有何分付。我明日就去说。</p>
        
        <p class="曲"><span class="牌">四边静</span><span class="科">净</span>人间牛女天河隔。望君寄消息。即欲驾星桥。鸾台早妆饰。<span class="科">合</span>黄金白璧。芳姿艳质。成就好姻缘。何须论相值。</p>
        
        <p class="曲"><span class="牌">前腔</span><span class="科">小净</span>武陵有路云遮隔。乘鸾事难必。抱布结盟言。凤卜在朝夕。<span class="科">合前丑</span></p>
        
        <p class="白">婚姻事岂是偶然。<span class="科">净</span>须要用心说来。<span class="科">末</span>媒妁口必定会言。<span class="科">小净</span>下聘礼只要五百。谢媒钱到要一千。<span class="科">丑</span>怎要得这许多。<span class="科">净</span>也不少。准准还你一千。</p>
        
        <h2 id=ch14 class="chapter"><span class="出题">第十四出　幽情</span></h2>
        
        <p class="曲"><span class="牌">菊花新</span><span class="科">生上</span>白云红树隔乡关。雁字南飞枕簟寒。好梦又惊还。翦西风败叶姗姗。</p>
        
        <p class="白">梦里修书话别离。故园应自望归期。天涯尘染旧征衣。衰柳几株遮恨少。白云一片带愁飞。才见蔷薇又紫薇。小生潘必正。下第羞归。暂投女贞观中安息。偶见仙姑修容。光彩艳丽夺人。此心羁绊。不忍轻去。乡土之思。每怀缕缕。正是迷花缘为看花至。恋却彩云忘白云。<span class="科">净上</span>才出白云堂。又到清幽处。不见读书声。只听长吁气。潘相公稽首。<span class="科">生</span>香公到来。有何话说。<span class="科">净</span>陈姑煮茗焚香。特请相公清话片时。望乞不拒。<span class="科">生</span>我就此同行。</p>
        
        <p class="曲"><span class="牌">出队子</span>方添离恨。方添离恨。忽听花前传好音。缓寻芳迳过闲庭。又听金铃犬吠迎。一阵香来窗前桂阴。</p>
        
        <p class="白"><span class="科">净</span>陈师父。潘相公请到了。</p>
        
        <p class="曲"><span class="牌">前腔</span><span class="科">旦上</span>急趋迎进。出帘迎进。草率相扳辱过存。<span class="夹白">相公稽首。<span class="科">生</span>仙姑少礼。何劳过招。<span class="科">旦</span></span>竹间禅舍草簷深。惟有清香共苦茗。白鹤双双松下自鸣。</p>
        
        <p class="白">自从相公到小庵。未及从容奉款。兹具一茶。伏乞矜许。<span class="科">生</span>多谢。<span class="科">旦</span>徒弟道宁道成那里。<span class="科">丑道姑上</span>天生眼瞎。又兼折脚。不会念经。只好捧盒。<span class="科">小旦道姑捧茶上</span>才烹蟹眼。又煮云头。琥珀浮香。清风数瓯。相公请茶。<span class="科">丑</span>相公。前日有一位相公比你略老些儿。也来与我师父请话。想是调戏我的师父。乞我师父夹脸噀了八百八十八口啐气。抹干十七八碗残唾去了。你休得又蹈前辙你若惹我。我到不打紧。随即奉承。<span class="科">旦</span>休得胡说。快进去。<span class="科">丑</span>我真个肯。不是取笑。若说谎。生疔疮。<span class="科">下生</span>好一个所在。敢是仙姑自建造的。<span class="科">旦</span>不敢。</p>
        
        <p class="曲"><span class="牌">二郎神</span><span class="科">旦</span>我这里芳院静。满地松阴绝点尘。惟咶露的蝉声叶底频。湘帘花影。一树紫薇红晕。竹坞烟消阳羡春。分磁钵可消烦紊。<span class="夹白"><span class="科">生</span>仙姑是自幼出家长大出家的。<span class="科">旦</span></span>别家园。自幼年寄入空门。</p>
        
        <p class="曲"><span class="牌">集贤宾</span><span class="科">生</span>博山云袅鸡舌焚。听深树啼莺。独守长门枕自温。那消息有谁曾问。你看红新绿嫩。可惜老娇香腻粉。蜂衙蝶阵。闹嚷嚷也都只为着伤春。</p>
        
        <p class="曲"><span class="牌">黄莺儿</span><span class="科">旦</span>芳草掩重门。住仙山欲避秦。门前怕有渔郎问。清闲此身。林泉片云。琐窗不管春愁恨。<span class="夹白">相公。你莫怪我说。</span>免劳魂。巫山路远。空费梦中心。</p>
        
        <p class="曲"><span class="牌">猫儿坠</span><span class="科">生</span>水云聚散。帘外倚斜曛。无限相思隔暮云。<span class="科">背唱</span>从教病害客边人。衾枕。尽今宵泪渍啼痕。</p>
        
        <p class="曲"><span class="牌">尾</span><span class="科">净上</span>青鸾远报阳台信。<span class="夹白">相公。</span>那壁厢传言立请。<span class="夹白">观主着我来请相公。立等立等。<span class="科">生</span></span>回首桃源云雾深。</p>
        
        <p class="白">家姑呼唤。就此告别。多扰了。<span class="科">旦</span>多简慢了。</p>
        
        <p class="落诗"><span class="科">旦</span>一炷清香一盏茶。<br />尘心原不染仙家。<br /><span class="科">生</span>可怜今夜凄凉月。<br />偏向离人窗外斜。</p>
        
        <h2 id=ch15 class="chapter"><span class="出题">第十五出　破虏</span></h2>
        
        <p class="曲"><span class="牌">点绛唇</span><span class="科">外上</span>星挂旄头。将衰天运谁能救。为国躭忧。须早办亲争鬭。</p>
        
        <p class="白">裂土分茅一郡间。君恩民命两相关。从来为国心如血。早把胡钩日下按。自家建康太守张于湖是也。近闻兀术这厮。分兵南扰紧要地方。倘一时兵到。难以抵敌。昨已分付各所官兵。约定今日下操。不知可曾完备否。左右那里。<span class="科">末小生扮二所官上</span>腰下雪喷剑。马前云绕旗。百年承祖荫。敢不报明时。所官见。<span class="科">外</span>近闻兀术侵袭地方。昨日分付整顿兵革。今日演操。可曾完备否。<span class="科">应云</span>俱已完备。请老爷下操。<span class="科">众军士上见科外</span>汝等听我分付。</p>
        
        <p class="曲"><span class="牌">解三酲</span><span class="科">外</span>操时节人人要精炼。鬭时节个个要争先。国家重难军休怨。也只为保疆原。腾腾火发心上炎。赤眼吞胡星斗寒。<span class="科">合</span>亲征战。亲征战。不降胡誓不生还。</p>
        
        <p class="曲"><span class="牌">前腔</span><span class="科">所官</span>论吾侪世隆爵显。又岂敢自爱余年。旌旗滚滚云霓闪。看剑戟雪霜寒。假饶他犯境来胡马。我这里仗剑争先雪大冤。<span class="科">合前扮探子上</span></p>
        
        <p class="白">报报。<span class="科">外</span>报甚事的。<span class="科">探子</span>报达虏南侵事。<span class="科">外</span>你说上来。</p>
        
        <p class="曲"><span class="牌">番鼓儿</span><span class="科">探子</span>喧金鼓。喧金鼓。烈火满空烧。胡虏南来。势倾不小。<span class="夹白"><span class="科">外</span>有多少人马。<span class="科">探子</span></span>万马奔雷那分多少。<span class="夹白"><span class="科">外</span>众将官。就此起营。</span>奋勇当先。把腥膻迅扫。<span class="科">外众下净引众上</span></p>
        
        <p class="曲"><span class="牌">前腔</span>轰雷阵。轰雷阵。旗鼓震山岳。浪滚长江。血淹芳草。<span class="夹白">前面是什么地方。<span class="科">众</span>老鹳河了。</span>老鹳河边。金陵将到。整顿弓刀。安排牙爪。<span class="科">外领众上</span>奋勇当先。把腥膻迅扫。</p>
        
        <p class="白"><span class="科">末</span>来将何人。<span class="科">净</span>我是兀术四太子。亲自领兵。你是何人。敢来对敌。<span class="科">末</span>建康太守张爷亲自领兵。<span class="科">作对阵科净众败下</span></p>
        
        <p class="曲"><span class="牌">清江引</span><span class="科">外</span>胡奴万马齐奔走。兵卒休追后。我疆并我原。四境还吾守。喜孜孜凯唱肤功奏。</p>
        
        <p class="落诗">胡马犯天关。<br />闻风心胆寒。<br />一鞭争胜处。<br />飞捷报平安。</p>
        
        <h2 id=ch16 class="chapter"><span class="出题">第十六出　寄弄</span></h2>
        
        <p class="曲"><span class="牌">懒画眉</span><span class="科">生上</span>月明云淡露华浓。欹枕愁听四壁蛩。伤秋宋玉赋西风。落叶惊残梦。闲步芳尘数落红。</p>
        
        <p class="白">小生看此溶溶夜月。悄悄闲庭。背井离乡孤衾独枕。好生烦闷。只得在此闲玩片时。不免到白云楼下。散步一番。多少是好。<span class="科">下</span></p>
        
        <p class="曲"><span class="牌">前腔</span><span class="科">旦上</span>粉墙花影自重重。帘卷残荷水殿风。抱琴弹向月明中。香袅金猊动。人在蓬莱第几宫。</p>
        
        <p class="白">妙常连日茸茸俗事。未曾整此冰弦。今夜月明风静。水殿生凉。不免弹潇湘水云一曲。少寄幽情。有何不可。<span class="科">作弹科生上听琴科</span></p>
        
        <p class="曲"><span class="牌">前腔</span>步虚声度许飞琼。乍听还疑别院风。凄凄楚楚那声中。谁家夜月琴三弄。细数离情曲未终。</p>
        
        <p class="白">此是陈姑弹琴。不免到他堂中。细听一番。多少是好。</p>
        
        <p class="曲"><span class="牌">前腔</span><span class="科">旦</span>朱弦声杳恨溶溶。长叹空随几阵风。<span class="夹白"><span class="科">生</span>仙姑弹得好琴。<span class="科">旦惊科</span></span>仙郎何处入帘栊。早是人惊恐。<span class="夹白"><span class="科">生</span>小生得罪了。<span class="科">旦</span></span>莫不是为听云水声寒一曲中。</p>
        
        <p class="白"><span class="科">生</span>小生孤枕无眠。闲吟步月。忽听花下琴声嘹呖。清响绝伦。不觉步入到此。<span class="科">旦</span>小道亦见月明如洗。夜色新凉。故尔操弄丝桐。少寄岑寂。欲乘此兴。请教一曲如何。<span class="科">生</span>小生略记一二。弄斧班门。休笑休笑<span class="科">生作弹吟曰</span>雉朝雊兮清霜。惨孤飞兮无双。念寡阴兮少阳。怨鳏居兮徬徨。<span class="科">旦</span>此曲乃雉朝飞也。君方盛年。何故弹此无妻之曲。<span class="科">生</span>小生实未曾有妻。<span class="科">旦</span>也不干我事<span class="科">生</span>敢求仙姑。而教一曲如何。<span class="科">旦</span>既听佳音。已清俗耳。何必初学。又乱芳声。<span class="科">生</span>休得太谦。<span class="科">旦</span>污耳污耳。<span class="科">作弹吟曰</span>烟淡淡兮轻云。香霭霭兮桂阴。喜长宵兮孤冷。抱玉兔兮自温。<span class="科">生</span>此广寒游也。正是仙姑所弹。争奈终朝孤冷。难消遣些儿。<span class="科">旦</span>相公你听我道。</p>
        
        <p class="曲"><span class="牌">朝元歌</span>长清短清。那管人离恨。云心水心。有甚闲愁闷。一度春来。一番花褪。怎生上我眉痕。云掩柴门。钟儿磬儿枕上听。柏子坐中焚。梅花帐绝尘。果然是冰清玉润。长长短短。有谁评论。怕谁评论。</p>
        
        <p class="曲"><span class="牌">前腔</span><span class="科">生</span>更深漏深。独坐谁相问。琴声怨声。两下无凭准。翡翠衾闲。芙蓉月印。三星照人如有心。露冷霜凝。衾儿枕儿谁共温。<span class="夹白"><span class="科">旦怒科</span>先生出言太狂。屡屡讥讪。莫非春心飘荡。尘念顿起。我就对你姑娘说来。看你如何分解。<span class="科">作背立科生</span>小生信口相嘲。言出颠倒。伏乞海涵。<span class="科">作跪旦扶起科生</span></span>巫峡恨云深。桃原羞自寻。你是慈悲方寸。望恕却少年心性。少年心性。</p>
        
        <p class="白">小生就此告辞。肯把心肠铁样坚。<span class="科">旦作背语科</span>岂无春意恋尘凡。<span class="科">生</span>今朝两下轻离别。一夜相思枕上看。<span class="科">生作下科旦</span>潘相公。花阴深处。仔细行走。<span class="科">生回科</span>借一灯行如何。<span class="科">旦急关门科生</span>陈姑十分有情。不免躲在此间。听他里面说些什么。便知分晓。<span class="科">旦</span>潘郎潘郎。</p>
        
        <p class="曲"><span class="牌">前腔</span>你是个天生后生。曾占风流性。无情有情。只看你笑脸儿来相问。我也心里聪明。脸儿假狠。口儿里装做硬。待要应承。这羞惭怎应他那一声。我见了他假惺惺。别了他常挂心。我看这些花阴月影。凄凄冷冷。照他孤另。照奴孤另。</p>
        
        <p class="白">夜深人静。不免抱琴进去安宿则个。此情空满怀。未许人知道。明月照孤帏。泪落知多少。<span class="科">下生</span>小生在此听了半晌。虽是不甚明白。</p>
        
        <p class="曲"><span class="牌">前腔</span>我想他一声两声。句句含愁恨。我看他人情道情。多是尘凡性。<span class="夹白">妙常。</span>你一曲琴声。凄清风韵。怎教你断送青春。那更玉软香温。情儿意儿那些儿不动人。他独自理瑶琴。我独立得苍苔冷。分明是西厢行径。<span class="夹白">老天老天。<span class="科">作揖科</span></span>早成就少年秦晋。少年秦晋。</p>
        
        <p class="落诗">闲庭看明月。<br />有话和谁说。<br />榴花解相思。<br />瓣瓣飞红血。</p>
        
        <h2 id=ch17 class="chapter"><span class="出题">第十七出　耽思</span></h2>
        
        <p class="曲"><span class="牌">谒金门</span><span class="科">生病丑扶上</span>愁滋味。风雨暮秋天气。一枕相思头彻尾。如何消遣些。</p>
        
        <p class="白">钟磬惊回枕上眠。客乡风雨恨人天。许多心事共谁言。<span class="科">丑</span>病里偏教人易老。秋来转觉恨常添。只因些个事相牵。<span class="科">生</span>进安。自从别了家乡至此。旅馆萧条。染成这病。怎生是好。<span class="科">丑</span>官人。且耐心将息。我昨日到街市上起课来。说你这病是那阴人身上起的。不要呆了。且自消遣则个。门外有人言语。待我去看来。是那一个。</p>
        
        <p class="曲"><span class="牌">一翦梅</span><span class="科">老旦同旦上</span>病中孤馆自嗟呀。才说离家。便恨离家。<span class="科">旦</span>闲庭开遍紫薇花。人在天涯。病害天涯。</p>
        
        <p class="白"><span class="科">老旦</span>我姪儿染病书斋。要去看他。徒弟。我与你同走一遭。<span class="科">旦</span>师父先请。徒弟随后。<span class="科">老旦</span>转过荷香径。又来丹桂阴。<span class="科">生叹科老旦</span>忽闻长叹语。使我便关心。必正儿。连日病症如何。<span class="科">生</span>越加沉重。<span class="科">老旦</span>我儿。句容有一个方先生。在此课命。到有些意思。不免请他来课算禳解。<span class="科">生</span>使得。进安。你替我去请来。眼底便教分祸福。暗里谁云无鬼神。方先生在家么。<span class="科">净</span>那个。</p>
        
        <p class="曲"><span class="牌">水底鱼儿</span><span class="科">净上</span>算命通神。书符最有灵。人家来问我。开口要禳星。</p>
        
        <p class="白">什么人在此。<span class="科">丑</span>小人是女贞观中来的。请先生课命。<span class="科">净</span>就去就去。才过溪桥。此间便是。<span class="科">丑</span>方先生到了。<span class="科">相见科老旦</span>舍姪潘楷。偶因下第。寄住在此。忽染病症。特请先生课算禳解。<span class="科">净</span>曾买下三牲么。<span class="科">旦</span>先生未曾课算。怎么先要三牲。<span class="科">净</span>小子法术最高。四海闻名。那得一时闲空。今日有一二千人。坐在我店中算命。闻得观主呼唤。只得到此。<span class="科">丑</span>我来接你。并无一人。<span class="科">净</span>忘了忘了。是昨日。是昨日。这等样。你把潘相公八字说来。<span class="科">生</span>甲子年。乙亥月。甲子日。乙亥时。<span class="科">净</span>好八字。好八字。两干不杂。地局和同。凡观人命。先看提纲。身旺坐强。必登廊庙。身衰坐弱。终处贫穷。推此八字。木生冬令。虽未及时。谓之将来者进。兼得亥子水源培植。此乃大富大贵之造也。争奈目下红鸾天喜星照命。又兼日犯岁君。灾殃必重。须得禳解方好。<span class="科">老旦</span>我请个法师禳解如何。<span class="科">净</span>你差了。我算命之外。又会行法。张天师门下。第一个高徒是我。快办纸马香烛过来。我替你禳解。<span class="科">丑办香案科净念</span>上香上香。奉请家堂。山神土地。司命灶王。今日祝献。伏为潘郎病不脱体。着枕狼当。身上发寒发热。口里要茶要汤。自从今日禳解。叫他早脱灾殃。神道。你若肯依我说。家家主荐。杀猪杀羊。你若不听我说。我叫你庙中无烛无香。只看今朝以后。若强便强。算来不得就好。也须打点些棺裳。一时魂不附体。大家哭得凄惶。<span class="科">丑</span>呸。先生着了鬼了。<span class="科">净</span>不是先生着鬼。我到老实与你商量。你若要他这个病好。先请遣开傍边催命大王。<span class="科">老旦</span>休得胡说。些须薄礼奉酬。请回罢。<span class="科">净</span>多谢多谢。全凭一张嘴。赚尽四方财<span class="科">下老旦</span>我儿。你把病症从头说与我做姑娘的知道。</p>
        
        <p class="曲"><span class="牌">山坡羊</span><span class="夹白"><span class="科">生</span>呀。</span>这病儿何曾经害。这病儿好难躭待。这病儿好似风前败叶。这病儿好似雨后花羞态。我难摆开。心头去复来。黄昏梦断。梦断天涯外。心事难提泪满腮。伤怀。<span class="夹白"><span class="科">老旦</span>这病敢是风寒上来的。<span class="科">生</span></span>不为风寒眼倦开。堪哀。<span class="夹白"><span class="科">老旦</span>莫不是忧愁上来的。<span class="科">生</span></span>不为忧愁头懒抬。</p>
        
        <p class="曲"><span class="牌">前腔</span><span class="科">老旦</span>莫不是害了些王仲宣登楼的无奈。莫不是染了些楚三闾江潭流派。莫不是渴中山病儿转深。莫不是赋高唐愁孼债。心暗猜。莫不是扬子云阁上灾。非关病酒。也只为躭诗害。人在他乡须把愁肠解。堪哀。待思乡怎生归去来。伤怀。为瓜葛空教泪满腮。</p>
        
        <p class="曲"><span class="牌">前腔</span><span class="科">旦</span>你想是念故园梦魂常在。你想是恨旅馆风尘难挨。你本是养骊珠时潜在渊。你本是爱栖梧暂托荆榛外。<span class="夹白"><span class="科">生</span>我好恨。<span class="科">旦</span></span>休恨来。愁肠须摆划。月圆月缺。月也有盈亏害。岂可人无一日灾。襟怀。你把那段心儿且放开。书斋。好听春雷天上来。</p>
        
        <p class="白"><span class="科">老旦</span>本当在此看你。殿上有人。我略去再来。<span class="科">旦</span>相公。你可请医调治。我明日再来看你。<span class="科">生</span>心病还须心上医。<span class="科">老旦</span>休将闲口惹闲非。<span class="科">老同下生作睡科丑背云</span>啐。只因闲口生心病。但愿你冤家早脱离。我东人做出这等模样如何。</p>
        
        <p class="曲"><span class="牌">前腔</span><span class="科">丑</span>我东人不尴不尬。到此处多愁多害。只为那三四更花晨月夕。惹下了十二时的孤眠独挨。<span class="夹白">官人吃药。<span class="科">生</span>我不要药吃。<span class="科">丑</span></span>心暗猜。病从根上来。思量到此。也只为欠了冤家债。怎能彀成全双凤钗。痴呆。抄手无言难打孩。哀哉。书剑飘零甚日回。</p>
        
        <p class="白">东人睡了。待我哄他一哄。东人。那仙姑在亭子上。接你说话。<span class="科">生</span>我就来了。<span class="科">作病起科丑</span>我来扶你。<span class="科">生</span>进安。你只在此间。不可来。<span class="科">生作行不动科丑</span>还是我扶你。<span class="科">生</span>不要来。<span class="科">生作跌科丑</span>没有人叫。还是我来扶你进去罢。<span class="科">下</span></p>
        
        <h2 id=ch18 class="chapter"><span class="出题">第十八出　叱谢</span></h2>
        
        <p class="曲"><span class="牌">卜算子</span><span class="科">旦上</span>朝来闻鸟啼。啼处惊人睡。展转不成眠。反侧啼红泪。</p>
        
        <p class="白">春来秋去几经过。不似今秋愁奈何。心事暗流银烛泪。恨随漂泊叶声多。妙常苦守清规。已经数载。无奈尘心未尽。俗念顿生。对景添愁。强制不定。可恨人也。</p>
        
        <p class="曲"><span class="牌">桂枝香</span>奴似风掀黄叶。云遮残月。猛可的如醉如痴。独自个谁温谁热。把床儿打叠。把床儿打叠。方才梦枕儿上蝶。又惊回窗儿外铁。好难说。愁如雁字天边阵。泪似鹃花枝上血。</p>
        
        <p class="曲"><span class="牌">前腔</span>云堂松舍。清灯长夜。听钟儿敲断黄昏。拥被儿卧看明月。心中自思。心中自思。猛可的身如火热。值恁的睡不宁贴。好难说。咽不下心头火。转添些长叹嗟。</p>
        
        <p class="白">笔墨在此。不免将我心事描写一词。聊寄幽情。消遣则个。<span class="科">词曰</span></p>
        
        <p class="诵">松舍清灯闪闪。云堂钟鼓沉沉。黄昏独自展孤衾。欲睡先愁不稳。一念静中思动。徧身欲火难禁。强将津吐咽凡心。争奈凡心转盛。<span class="科">净王尼姑上</span></p>
        
        <p class="曲"><span class="牌">不是路</span><span class="科">净</span>径绕长蛇。要见的人儿何处也。把帘遮。落花满地空台榭。未许红尘略近些。<span class="夹白">开门开门。<span class="科">旦</span></span>是谁的吠犬迎来花外客。<span class="科">作藏词科</span>我把冷眼儿窗前偷看者。<span class="科">净</span>休躲撇。为因闲暇来松舍。<span class="科">旦</span>向前迎接。向前迎接。</p>
        
        <p class="白">远辱到此。有何话说。<span class="科">净</span>久失相亲。特来听讲。<span class="科">旦</span>你平日不好经典。如何要听讲。<span class="科">净</span>我近日比前不同。前夜月下。我亲见观音菩萨说道。你平日念佛。功德将满。只少得一百多声。祥云就来接你上天去。<span class="科">旦</span>你何不做一会儿功夫。念完了。上天去。<span class="科">净</span>人头上有些私债。未曾讨得。养下些猪羊鸡犬。未曾卖得。有几个相识和尚。舍他不得。因此上故意不念完了。<span class="科">旦</span>你休得取笑。有何话说。<span class="科">净</span>溧阳县中。有个王公子。人物标致。泼天富贵。他慕你仪容。欲求婚配。未知你意下若何。<span class="科">旦</span>阿弥陀佛。我与你是出家人。怎么说这等落地狱的话。<span class="科">净</span>夫妻之情。谁人不爱。享荣华富贵。强似在此清贫苦奈。<span class="科">旦</span>休得多言。听我道。</p>
        
        <p class="曲"><span class="牌">长拍</span>门外游蜂。门外游蜂。花间浪蝶。隔芳尘帘箔长遮。云寒月冷。这是自甘孤洁。<span class="夹白"><span class="科">净</span>你好硬心肠<span class="科">旦</span></span>心硬如铁。又何劳嚷嚷强来饶舌。清闲分同松柏老。岂肯做凡花墙外折。<span class="夹白"><span class="科">净</span>他家十分豪富。<span class="科">旦</span></span>从教富贵更豪奢。怎如我清贫守道。自有决烈。</p>
        
        <p class="曲"><span class="牌">短拍</span><span class="科">净</span>鬓亸轻云。鬓亸轻云。眉弯新月。更可人海棠双颊。休把性儿撇。看鸳鸯帐煖。那春生凤凰衾热。他指望连枝比翼。那知急煎煎镜破簪折。</p>
        
        <p class="曲"><span class="牌">尾</span><span class="科">旦</span>从今断绝休来说。<span class="夹白">你上覆那王公子呵。</span>不须用这般锹掘。月殿花枝你休想去折。</p>
        
        <p class="白"><span class="科">下净</span>他送也不送我。就进去了。敢是怪我也。</p>
        
        <p class="落诗">云雾锁天台。<br />媒红空自来。<br />心难常皎洁。<br />有日惹尘埃。</p>
        
        <h2 id=ch19 class="chapter"><span class="出题">第十九出　词媾</span></h2>
        
        <p class="曲"><span class="牌">清平乐</span><span class="科">旦上</span>西风别院。黄菊都开遍。㶉鶒不知人意懒。对对飞来池畔。</p>
        
        <p class="白">云淡水痕收。人傍凄凉立暮秋。蛩吟无断头。心事泪中流。懒把黄花插满头。见人还自羞。自与潘郎见后。不觉心神恍惚。情思飘荡。对此困人天气。好生伤感也。</p>
        
        <p class="曲"><span class="牌">绣带儿</span>难提起。把十二个时辰付惨凄。沉沉病染相思。恨无眠残月窗西。更难听孤雁嘹呖。堆积几番长叹。空自悲。怕春去留不住少年颜色。</p>
        
        <p class="白">奴家身体困倦。不免稳睡半晌则个。<span class="科">睡介</span></p>
        
        <p class="曲"><span class="牌">宜春令</span><span class="科">生上</span>云房静。竹径斜。<span class="夹白">小生病起无聊。好生烦闷。不免往白云楼下。闲步一回。多少是好。</span>欲求仙恨着天台路迷。问津何处。傍青松掩着花千树。<span class="夹白">悄地行来。乃是陈姑卧房。正值他独睡在此。<span class="科">作番书介</span>这是他看诵的经典。里面为何有字一幅。却是陈姑诗稿。词云。松舍清灯闪闪。云堂钟鼓沉沉。黄昏独自展孤衾。欲睡先愁不稳。一念静中思动。遍身欲火难禁。强将津唾咽凡心。争奈凡心转盛。细观此词。陈姑芳心尽露。敢是天就我的姻缘。把此词做个公案。</span>伴残经香渺金猊题红句情含绿绮。心知。<span class="夹白">此词入手呵。</span>天付姻缘。送来佳会。</p>
        
        <p class="白">待我揭帐戏他。看他如何回我。陈姑。陈姑。<span class="科">旦作惊起介</span></p>
        
        <p class="曲"><span class="牌">降黄龙</span>惊疑。闪得我魄散魂飞。倦体轻盈。倩谁扶起。<span class="夹白"><span class="科">生</span>小生在此相扶。<span class="科">作抱旦旦怒介</span></span>你是书生班辈。好个书生班辈。错认仙姑。比做神女。<span class="夹白"><span class="科">生</span>差不多儿。文君幸见相如。两下情同鱼水。<span class="科">旦</span></span>休题。文君佳趣。这其间相如料难是你。<span class="夹白"><span class="科">生</span>多分是小生无疑。<span class="科">旦</span>潘郎好生无礼。我对你姑娘说来。<span class="科">生</span>说我何事。<span class="科">旦</span></span>秀才们偷香窃玉。意乱心迷。</p>
        
        <p class="曲"><span class="牌">醉太平</span><span class="科">生</span>非痴。我青灯愁绪。听黄昏钟磬。夜半寒鸡。孤衾独抱。未曾睡先愁不寐。相思。静中一念有谁知。欲火炎遍身难制。把凡心自咽。只少个萧郎同并。彩凤同骑。</p>
        
        <p class="曲"><span class="牌">浣溪沙</span><span class="科">旦</span>你脸儿涎。情儿媚。话跷蹊。心自猜疑。<span class="夹白"><span class="科">生</span>不必猜疑。<span class="科">旦寻词介生</span>小生拾得在此。<span class="科">旦</span>好好还我的词来。若不还我。把你做贼论。<span class="科">生</span>偷书不为贼。<span class="科">旦</span></span>这场冤债诉凭谁。当初出口应难悔。<span class="夹白">罢罢。</span>一点灵犀托付伊。<span class="科">背介</span>几番羞解罗襦。<span class="科">生拜介</span></p>
        
        <p class="曲"><span class="牌">滴溜子</span>合拜跪。此情有谁堪比。慢追思。此德何年报取。谁承望今宵牛女。银河咫尺间。巧一似穿针会。两下里青春浓桃艳李。</p>
        
        <p class="曲"><span class="牌">鲍老催</span><span class="科">旦</span>输情输意。鸳鸯已入牢笼计。恩情怕逐杨花起。一首词。两下缘。三生谜。相看又恐相抛弃。等闲忘却情容易。也不管人憔悴。</p>
        
        <p class="白"><span class="科">生</span>妙常。你道小生忘了此情。<span class="科">跪介</span>老天在上。必正若忘了妙常今日之情。天诛地灭。</p>
        
        <p class="曲"><span class="牌">猫儿坠</span>皇天在上。照证两心知。誓海盟山永不移。<span class="科">旦</span>从今孼债染缁衣。欢娱。看双双一似凤求鸾配。</p>
        
        <p class="曲"><span class="牌">尾</span>天长地久君须记。此日里恩情不暂离。从此后情词莫再题。</p>
        
        <p class="白">今夜灯前见。还疑梦里来。<span class="科">下丑上</span>我东人在此。吟风弄月。夜去明来。终久吃他刮上了。</p>
        
        <p class="曲"><span class="牌">清江引</span>堪爱堪爱真堪爱。鸾凤情深如海。携手上阳台。了却相思债。他怎知有个人在窗儿外。</p>
        
        <p class="曲"><span class="牌">皂角儿</span><span class="科">生旦同上</span>两情浓同下蓝桥。战兢兢欢娱较少。成就了凤友鸾交。休忘却天长地老。为你病恹恹只自躭。瘦怯怯难自保。为着今朝。相偎相抱。力怯体娇。你休把私情漏泄。两下里供状难招。</p>
        
        <p class="曲"><span class="牌">前腔</span>奴本是柔枝嫩条。休比做墙花路草。顾不得莺雏燕娇。你恣意儿鸾颠凤倒。须记得或是忙或是闲。或是迟或是早。夜夜朝朝。何曾知道。这些关窍。春风一度。教我力怯魂消。</p>
        
        <p class="曲"><span class="牌">尾</span>从今淡把蛾眉扫。妆一个内家腔调。把往日相思一担儿抛。</p>
        
        <p class="白"><span class="科">丑</span>不好了。不好了。观主知道。去叫地方拿你们两个送官。怎么是好。<span class="科">旦</span>如何是好。<span class="科">丑</span>不妨。我哄你两个。适才我替你遮瞒过了。我只要捉个头儿。<span class="科">生</span>我在此。你休得这等胡说。<span class="科">丑</span>既然相公在此。你只叫我一声。<span class="科">旦</span>教我叫你什么。<span class="科">丑</span>随你。<span class="科">旦</span>进安哥。<span class="科">丑</span>不好。除下哥字。添上相公二字。<span class="科">旦</span>难道是进安相公。<span class="科">丑</span>正是。正是。<span class="科">旦作难介丑</span>我就叫将起来。<span class="科">旦</span>也罢。我便叫他一声。进安相公。<span class="科">丑笑介</span>出庵奶奶。<span class="科">生</span>怎么叫做出庵奶奶。<span class="科">丑</span>没有我进安相公安能奶奶出庵。<span class="科">生叱下</span></p>
        
        <h2 id=ch20 class="chapter"><span class="出题">第二十出　诡媒</span></h2>
        
        <p class="曲"><span class="牌">普贤歌</span><span class="科">小净上</span>终朝奔走在街坊。布施亏咱口舌强。化些斋与粮。讨些烛与香。夜夜偷闲搂和尚。</p>
        
        <p class="白">自家凝春庵王师姑是也。前日王公子托我到女贞观。说陈妙常亲事。不想他千不肯万推辞。花言巧语。马扁他不动。如何是好。不免回复公子。教他别寻人去说。迤逦行来。此间便是。有人在此么。<span class="科">丑上</span>闲庭落叶阶前覆。静坐何人门外来。我公子亲事如何。<span class="科">小净</span>不谐。<span class="科">丑</span>罢了。我公子急等着你完事。今早又着我来叫你。你到说出这句话。<span class="科">小净</span>如今怎么处。<span class="科">丑</span>我教你一个法儿。哄他一哄。你只说陈妙常已请到在门外。我说你十分标致。他心动就来。你出去接他。不可抬头。待他进了书房中。又作区处。<span class="科">小净</span>使得。使得。你去通报。<span class="科">丑</span>公子有请。<span class="科">大净上</span></p>
        
        <p class="曲"><span class="牌">前腔</span>朝朝夜夜醉红妆。睡起曈曈日上窗。桂花开得香。菊花开得黄。可惜金樽少个人儿赏。</p>
        
        <p class="白">何人在此。<span class="科">丑</span>王师姑请得陈妙常来见爷。在外等候。<span class="科">净</span>好好。<span class="科">丑</span>还有事禀上爷。王师姑说爷十分标致。说得他心动。就来到此。教爷可低头迎接他。不可抬头。进了书房。凭爷处置。<span class="科">净</span>好好。会干事。会干事。<span class="科">两下作低头见介净</span>呸。我是开口等酒。那知你将没作有。教我心上花开。如何接着你这老狗。<span class="科">小净</span>怕你脸上带羞。使你不要抬头。亲事十分不肯。特来回复你这老牛。<span class="科">净</span>他怎么不肯。只是你不会做媒。<span class="科">小净</span>我再三去说。他再四不肯。只是哄他不动。你听我道来。</p>
        
        <p class="曲"><span class="牌">大迓鼓</span>他真心爱出家。自甘守淡。不恋繁华。不容人说闲非话。空费我嘴喳喳。多谢蜂媒。及早回衙。</p>
        
        <p class="曲"><span class="牌">前腔</span><span class="科">净</span>惓惓望着他。鸳帏合卺。花烛笼纱。今朝不见来堂下。空教我眼巴巴。多是蜂媒。不会开衙</p>
        
        <p class="白">事既如此。怎么处置他才好。<span class="科">小净</span>我有一计策。特来与你商量。<span class="科">净</span>有何计策。<span class="科">小净</span>你着个能言的盛使到观中去。不可说出姓王。只说耿衙差人请师父到家。欲拜为师。讲经说法。先叫下轿夫。等他上轿抬到家中。凭你处置。有何不可<span class="科">净</span>此计甚妙。</p>
        
        <p class="落诗">由他人伶俐。<br />难脱这条计。<br />若还哄不来。<br />教我空淘气。</p>
        
        <h2 id=ch21 class="chapter"><span class="出题">第二十一出　姑阻</span></h2>
        
        <p class="曲"><span class="牌">月云高</span><span class="科">旦上</span>松梢月上。又早钟儿响。人约黄昏后。春暖梅花帐。倚定阑干。悄悄的将他望。猛可的花影动。我便觉心儿痒。<span class="夹白">呸。元来又不是他。</span>那声音儿是风戛帘钩声韵长。那影子儿是鹤步空庭立那厢。</p>
        
        <p class="白">等了这一会。还不见他来。我且回房中。再作区处。倦立庭前看月色。且回鸳帐坐香消。<span class="科">下</span></p>
        
        <p class="曲"><span class="牌">前腔</span><span class="科">生上</span>梦回罗帐。睡起魂飘荡。才见云窗月。心到阳台上。静掩书斋。月下门偷傍。<span class="夹白">三春花信曾有约。七夕渡河人又来。<span class="科">下老上</span>欲觅闲消息。须教悄地来。夜深人不见。书馆把门开。不知我姪儿那里去了。不免叫他一声。必正姪儿那里。<span class="科">生上</span></span>忽听得花间语。把小鹿儿在心头撞。<span class="夹白">姑娘拜揖。<span class="科">老</span>书到不读。却往那里行走。<span class="科">生</span>在亭子上乘凉。</span>为爱闲亭风露凉。<span class="夹白"><span class="科">老</span>为何这等慌张。<span class="科">生</span></span>失候尊前心意忙。</p>
        
        <p class="白"><span class="科">老</span>我儿。你听我道来。</p>
        
        <p class="曲"><span class="牌">前腔</span>书当勤讲。奋志青云上。坐待春雷动。一跃桃花浪。姓字争先。不堕前人望。夜半花间月。休去闲飘荡。好把流萤手自囊。当惜春风又过墙。</p>
        
        <p class="白">也罢。你随我到经堂上去。一边我打坐。一边你读书。待我出定时。方去寝息。不可不依。从来佛教通儒教。要识儒修即佛修。<span class="科">扯生并下</span></p>
        
        <p class="曲"><span class="牌">石榴花</span><span class="科">旦上</span>听残玉漏。展转动人愁。思量起竟含羞。我把玉钗敲断凤凰头。傍孤灯暗数更筹。出乖露丑。这事儿落了他人后。想昨宵雨约云期。到今朝凤泣鸾愁。</p>
        
        <p class="曲"><span class="牌">前腔</span><span class="科">生上</span>忙来月下。恨杀那人留。<span class="夹白"><span class="科">对旦揖介旦背介生</span>小生来了。</span>为甚事泪双流。武陵人抱闷悠悠。夜深沉不饵鱼钩。心中暗愁。<span class="夹白"><span class="科">旦</span>愁什么。把人丢下就是。<span class="科">生</span></span>这话儿好教我参不透。只指望楚雨巫云。怎番做绿惨红愁。</p>
        
        <p class="曲"><span class="牌">泣颜回</span><span class="科">旦</span>休说那风流。一霎时忘却绸缪。教我黄昏独自。等得月转西楼。将人便丢。那些个见你情儿厚。<span class="夹白"><span class="科">生</span>小生不是故意来迟。几乎做将出来。正到半路。乞我那狠心的姑娘。走将来叫我。幸而听得。只得回转。不想他带我到禅堂去。他一边打坐。教我一边看书。他出定方放我回寝。以此来迟。<span class="科">跪介</span>望恕小生之罪。<span class="科">旦</span></span>看他愁模样堪爱堪怜。定不是将没作有。</p>
        
        <p class="曲"><span class="牌">前腔</span><span class="科">生</span>一日隔三秋。鸳鸯结牢锁心头。猩红一瓣。魂灵儿都为他钩。何曾下口。更难忘灯下鞋尖儿瘦。我若做浪蝶游蜂。<span class="夹白">老天呵。</span>须教是裾马襟牛。</p>
        
        <p class="曲"><span class="牌">尾</span>从今念却神前咒。今夜情难罢手。怎能彀闰一个更儿相聚久。</p>
        
        <p class="落诗">花间泪落三更月。<br />佛座人留两下情。<br />话向枕边说不尽。<br />隔林鸡唱又天明。</p>
        
        <h2 id=ch22 class="chapter"><span class="出题">第二十二出　促试</span></h2>
        
        <p class="曲"><span class="牌">珠落索</span><span class="科">老旦上</span>凤只与鸾孤。两下悲离旷。星前暗许抱衾裯。好教我难遮当。</p>
        
        <p class="白">本是鸾凤宿有缘。空门一见两留连。若教露出当场事。败我从前学坐禅。我想陈妙常与我姪儿。两下青春佳丽。意气相投。每每月下星前。事事东遮西掩。看他鼠窃。使我狐疑。倘若事露人知。败坏山门。有玷清白。如何是好。早晚间事情。那里防得他许多。不免叫姪儿出来。逼他赴选。绝了眼前往来。有何不可。姪儿那里。</p>
        
        <p class="曲"><span class="牌">浣溪沙</span><span class="科">生上</span>梦里鸳鸯惊拆散。醒来泪眼未曾干。窗前又听得频呼唤。</p>
        
        <p class="白">姑娘拜揖。<span class="科">老</span>姪儿。我想你父亲生你一人。指望功成名就。虽是你身上青云。未登金殿。还是你身上一件不了的事情。如今春期将至。正好收拾书囊。前往临安赴试。休得留恋于此。<span class="科">生</span>试期尚早。待明春去犹未迟。只是在此多扰姑娘。<span class="科">老怒介</span>我岂为你在此搅扰。要你去赴试。我与你父亲连枝瓜葛。看你飘蓬。有何面目见你二亲。汝强留恋。自廿人下。又何面目见你二亲乎。你二亲日后也要埋怨我。好痛杀人也。<span class="科">作悲介生亦悲介</span>谨依姑娘严命。只待作谢各房姑姑就去。<span class="科">老</span>不消。待我叫他们出来送你便了。香公那里。请各房姑姑出来<span class="科">内应</span>知道了。<span class="科">进安同众姑姑上</span></p>
        
        <p class="曲"><span class="牌">卜算子</span>荒径叶声干。闲庭人语沸。<span class="科">旦</span>不知何事苦相牵。心下常萦系。</p>
        
        <p class="白"><span class="科">老</span>今日我姪儿起程赴试。特唤你们相送则个。<span class="科">旦</span>为何平地有此说话。<span class="科">作含泪介老</span>进安。你可快收拾行李。<span class="科">丑</span>平地起风波。暗里分鸾凤。<span class="科">下老</span>姪儿。你听我道。</p>
        
        <p class="曲"><span class="牌">催拍</span>趁西风。快着祖鞭。当及时看花上苑。休得留连。休得留连。你是瑚琏虹霓。怎做狐首鸿磐。休恋燕友莺俦。月下花前。<span class="科">合</span>从此去献纳争先。亲玉陛谒金銮。</p>
        
        <p class="曲"><span class="牌">前腔</span><span class="科">生</span>叹骥足盐车久淹。托萍梗风尘自转。<span class="科">背介</span>有恨难言。有恨难言。扯断红丝。生剖青鸾。人逐孤鸿。泪染啼鹃。<span class="科">合前</span></p>
        
        <p class="曲"><span class="牌">前腔</span><span class="科">旦</span>夕阳外千山万山。衰草路风寒水寒。<span class="科">背介</span>把泪偷弹。把泪偷弹。千种离情。两下难言。意惹情牵。肠断心剜。<span class="科">合前</span></p>
        
        <p class="曲"><span class="牌">前腔</span><span class="科">众姑</span>你本是鸿才俊英。偶暂住衡门考槃。几折征帆。几折征帆。眼底天涯。利锁名牵。一曲离歌。三叠阳关。<span class="科">合前</span></p>
        
        <p class="曲"><span class="牌">前腔</span><span class="科">丑挑行李上</span>打叠起行囊半肩。<span class="科">生拜介</span>忙拜谢尊姑膝前。<span class="科">老</span>着意相看。着意相看。野店寒鸡。水宿风餐。<span class="夹白"><span class="科">旦</span>进安哥。</span>雨雪长途。休教他食缺衣单。<span class="科">合前</span></p>
        
        <p class="曲"><span class="牌">一撮棹</span><span class="科">生</span>马前路恨杀人山外山。<span class="科">旦</span>灯前梦要见他难上难。<span class="科">生</span>睁睁眼。两下里恨冲天。<span class="科">旦</span>又怕人瞧破。待留他怎上前。<span class="科">老</span>休嗟叹。及早夺锦衣还。<span class="科">众姑</span>春风里早把好音传。</p>
        
        <p class="曲"><span class="牌">尾</span><span class="科">生</span>尊前拜别空留恋。<span class="科">旦背介</span>我这里新愁千万。<span class="科">生作别旦众姑介</span>止不住泪潸潸血染征衫。</p>
        
        <p class="白"><span class="科">老</span>徒弟们各自归房。我送姪儿到江口下船。明日方回。</p>
        
        <p class="落诗">好把芙蓉匣剑安。<br />只愁风雪阻江关。<br />可怜不是轻离别。<br />两下相看难上难。</p>
        
        <h2 id=ch23 class="chapter"><span class="出题">第二十三出　追别</span></h2>
        
        <p class="曲"><span class="牌">水红花</span><span class="科">老旦生丑上</span>天空云淡蓼风寒。透衣单。江声凄惨。晚潮时带夕阳还。泪珠弹。离愁千万。<span class="科">生背</span>欲待将言遮掩。怎禁他恶狠狠话儿劖。只得赴江关也啰。</p>
        
        <p class="白"><span class="科">老</span>落木静秋色。残晖浮暮云。<span class="科">生</span>不知人别后。多少事关心。<span class="科">丑</span>已到关口。梢水看船。<span class="科">净梢水上</span>船在此。<span class="科">丑</span>我相公上京赴试。叫你船到临安。赏你一两银子作船钱。<span class="科">净</span>就去就去。<span class="科">老</span>就此开船。休得转来。我在阅江楼施主人家看你。明日才回。<span class="科">生</span>谨依姑娘严命叶落眼中泪。风催江上船。<span class="科">老</span>明年春得意。早报锦云笺。<span class="科">生丑下老立高处望</span></p>
        
        <p class="曲"><span class="牌">前腔</span><span class="科">旦上</span>霎时间云雨暗巫山。闷无言。不茶不饭。满口儿何处诉愁烦。隔江关。怕他心淡。顾不得脚儿勤赶。<span class="夹白"><span class="科">作惊介</span>呀。前面楼上。好似我观主模样。又早是我先看见他。</span>若还撞见好羞惭。且躲在人家竹院也啰。</p>
        
        <p class="白"><span class="科">下老</span>姪儿已去远。不免回观去罢。从今割断藕丝长。免系鶤鹏飞不去。<span class="科">下旦上哭介</span>潘郎潘郎。君去也。我来迟。两下相思只自知。心呆意似痴。行不动。瘦腰肢。且将心事托舟师。见他强似寄封书。梢水那里。<span class="科">小净上</span>听得谁人叫。梢水就来到。到那里去的。<span class="科">旦</span>我要买你一只小船。赶着前面会试的相公。寄封家书到临安去。船钱重谢。<span class="科">小净</span>风大去不得。<span class="科">旦</span>不要推辞。趁早开船赶上。宁可多送你些船钱。<span class="科">小净</span>这等下船下船。</p>
        
        <p class="诵"><span class="牌">吴歌</span>风打船头雨欲来。满天雪浪那行教我把船开。白云阵阵催黄叶。惟有江上芙蓉独自开。</p>
        
        <p class="曲"><span class="牌">红衲袄</span><span class="科">旦</span>奴好似江上芙蓉独自开。只落得冷凄凄飘泊轻盈态。恨当初与他曾结鸳鸯带。到如今怎生分开鸾凤钗。别时节羞答答。怕人瞧头怎抬。到如今闷昏昏独自个躭着害。爱杀我一对对鸳鸯波上也。羞杀我哭啼啼今宵独自挨。</p>
        
        <p class="白"><span class="科">同下生净丑上净吴歌</span>满天风舞叶声干。远浦林疎日影寒。个些江声是南来北往流不尽的相思泪。只为那别时容易见时难。</p>
        
        <p class="曲"><span class="牌">前腔</span><span class="科">生</span>我只为别时容易见时难。你看那碧澄澄断送行人江上晚。昨宵呵醉醺醺欢会知多少。今日里愁脉脉离情有万千。莫不是锦堂欢缘分浅。莫不是蓝桥满时运悭。伤心怕向篷窗见也。堆积相思两岸山。</p>
        
        <p class="曲"><span class="牌">侥侥令</span><span class="科">旦小净上</span>忙追赶去人船。见风里正开帆。<span class="夹白"><span class="科">小净</span>会试的潘相公。会试的潘相公。<span class="科">生</span></span>忽听得人呼声声近。住兰桡。定眼看。是何人。且上前。</p>
        
        <p class="白"><span class="科">旦</span>是奴家。<span class="科">对哭介</span></p>
        
        <p class="曲"><span class="牌">哭相思</span><span class="科">生旦</span>半日里将伊不见。泪珠儿湿染红衫。</p>
        
        <p class="白"><span class="科">旦</span>事无端。恨无端。平白地风波拆锦鸳。羞将泪眼对人前。<span class="科">生</span>那其间。到其间。我那姑娘呵。恶话儿将人紧紧拦。狠心直送我到江关。<span class="科">旦</span>早辰叫我们送你上京。听得一声。好不惊死人也。不知何人走漏消息。敢是你的口儿不谨。以致如此。<span class="科">生</span>小生肯对着何人说来。平地风波。痛肠难尽。<span class="科">旦</span>别时节。众人面前。有话难提。有情难尽。因此上赶来送你。只是我心中千言万语。一时难尽。<span class="科">生</span>多谢厚情。感铭肺腑。早辰众姑姑在前。不得一言相别。方抱痛伤。今得见你。如获珍宝。我与你同行一程如何。<span class="科">旦</span>甚好。</p>
        
        <p class="曲"><span class="牌">小桃红</span>秋江一望泪澘澘。怕向那孤篷看也。这别离中生出一种苦难言。自拆散在霎时间。心儿上。眼儿边。血儿流。把我的香肌减也。恨杀那野水平川。生隔断银河水。断送我春老啼鹃。</p>
        
        <p class="曲"><span class="牌">下山虎</span><span class="科">生</span>黄昏月下。意惹情牵。才照得双鸾镜。又早买别离船。哭得我两岸枫林都做了相思泪斑。打叠凄凉今夜眠。喜见我的多情面。花谢重开月再圆。又怕你难留恋。好一似梦里相逢。教我愁怎言。</p>
        
        <p class="曲"><span class="牌">醉迟归</span><span class="科">旦</span>意儿中无别见。忙来不为贪欢恋。只怕你新旧相看心变。追欢别院。怕不想旧有姻缘。那其间拚个死口含冤。到癸灵庙诉出灯前。和你双双发愿。<span class="科">生</span>想着你初相见。心甜意甜。想着你乍别时。山前水前。我怎敢转眼负盟言。我怎敢忘却些儿灯边枕边。只愁你形单影单。只愁你衾寒枕寒。哭得我哽咽喉干。一似秋风断猿。</p>
        
        <p class="白"><span class="科">旦</span>奴别君家。自当离却空门。洗心待君。君家休得忘了奴。有碧玉鸾簪一枝。原是奴家簪冠之物。送君为加冠之兆。伏乞笑纳。聊表别情。<span class="科">生</span>多谢多谢。我有白玉鸳鸯扇坠一枚。原是我家君所赐。今日赠君。期为双鸳之兆。</p>
        
        <p class="曲"><span class="牌">忆多娇</span>两意坚。月正圆。执手叮咛苦挂牵。<span class="夹白">我与你同上临安如何。<span class="科">旦</span>我岂不欲。恐人嚷开是非。反害后边大事。</span>欲共你同行难上难。早寄鸾笺。早寄鸾笺。免得我心肠挂牵。</p>
        
        <p class="白">也罢。就此拜别。</p>
        
        <p class="曲"><span class="牌">哭相思</span>夕阳古道催行晚。听江声泪染心寒。要知郎眼赤。只在望中看。<span class="科">生拜别介下旦</span>重竚望。更盘桓。千愁万恨别离间。只教我青灯夜冷香消鸭。暮雨西风泣断猿。<span class="科">下</span></p>
        
        <h2 id=ch24 class="chapter"><span class="出题">第二十四出　占儿</span></h2>
        
        <p class="曲"><span class="牌">太常引</span><span class="科">净陈母老旦同上</span>长空秋影淡无痕。离恨起寒砧。<span class="科">净</span>望眼泪盈盈。故园肠断黄昏。</p>
        
        <p class="白"><span class="科">相见介老</span>亲在桑榆愁日暮。儿游霄汉几时归。秋容对镜惭消减。肠断空怜日九回。<span class="科">净</span>吹败叶。满空飞。痛骨酸心渍满衣。逐水随风何处去。几番长望立斜晖。<span class="科">老</span>亲母。我孩儿一去。杳无音信。多为春场不第。以此羞归。不知寄托何处。今番又是春场到了。<span class="科">净</span>亲母。不必愁烦。令郎公子。他是聪明伶俐之人。好歹定有相见之日。只是我女儿流落。不知音信。好不痛杀我也。</p>
        
        <p class="曲"><span class="牌">字字锦</span><span class="科">老旦</span>青霜入鬓鲜。落日流光短。离情解误人。惹下西风怨。恨当年。为着两字功名。闪得我儿愁母怨。天天。山遥水远。<span class="夹白">我那儿。</span>可不念着故园。思量故园故园何日返。<span class="科">合</span>恨跌绽了绣鞋尖。恨跌绽了绣鞋尖。望长安天远。我心儿里苦切。我心儿里苦切。守着个更更点点。凄凄冷冷。隔着个朝朝暮暮。思思念念。肠断了愁眉泪眼。</p>
        
        <p class="曲"><span class="牌">前腔</span><span class="科">净</span>娘儿各一天。踪迹如蓬转。愁闻雨后蝉。怕见天边雁。恨从前。只为狼虎纷争。闪得我娘孤儿蹇。天天。娇鸾打开。天若有心见怜。再得两下重相见。<span class="科">合前老旦</span></p>
        
        <p class="白">亲母且自宽解。近闻得邻近有个刘先生。号曰刘如见。此人起课通神。不免去请他来问卜儿女消息。少解愁烦。意下如何。<span class="科">净</span>甚好。<span class="科">老旦</span>当直的那里。<span class="科">末上见介老旦</span>你去请刘如见先生来。我要问课。<span class="科">末</span>知道了。刘先生有请。<span class="科">丑上</span>海内人传旧有名。都将课命问先生。若来请我须钱到。自古无钱卦不灵。<span class="科">末</span>先生。潘老爷家夫人相请起课。就要同去。<span class="科">丑</span>小子就行。<span class="科">末</span>夫人。刘先生到了。<span class="科">相见介老旦</span>特请先生问卜。<span class="科">丑</span>既然如此。拿课筒去。与老夫人祷告。<span class="科">老旦祷告介</span></p>
        
        <p class="曲"><span class="牌">不是路</span>祷告苍天。我为儿取功名去不还。<span class="科">净祷告介</span>我为儿拆散。未知生死会何年。<span class="夹白"><span class="科">丑</span>夫人请坐。待我排卦。</span>卦排员。<span class="夹白">若论此卦问男儿的。</span>他禹门三跃鱼龙变。<span class="夹白">问女儿的。</span>鹊驾重逢牛女欢。<span class="夹白">只在目下。就有应验。<span class="科">老旦</span>先生休得差了。<span class="科">丑</span>我怎么会差。这是上好之课。只要老夫人重重谢我。<span class="科">老旦</span></span>愁怀顿解。谢天天早与人方便。喜从心愿。</p>
        
        <p class="白">当直的谢了先生。<span class="科">末</span>先生。课钱在此。请收下。<span class="科">丑</span>多谢多谢。能知周易理。会撰邓通钱。<span class="科">下</span></p>
        
        <p class="曲"><span class="牌">雪狮子</span><span class="科">老旦</span>频频去卜金钱。金钱似掷我珠泪悬。天边雁过声嘹呖。孤村外。孤村外。流水声儿喧。梦断夜如年。你看秋风起也天。春风起也天。春去秋来。秋去春来。形孤影寡。想杀我膝下斑斓。</p>
        
        <p class="曲"><span class="牌">前腔</span><span class="科">净</span>魂和梦思和想。都做了泣凤哀猿。那离巢乳燕谁收管。愁肠断。愁肠断。何时再得重相见。似破镜得团圆。秋风起也天。春风起也天。春去秋来。秋去春来。形孤影寡想杀我掌上文鸳。</p>
        
        <p class="曲"><span class="牌">尾</span><span class="科">净</span>今生只恐难相见。百折柔肠寸寸剜。<span class="科">老旦</span>自古道人生离别难。</p>
        
        <p class="落诗">庭前红泪洒飞花。<br />愁倚湘帘日影斜。<br />高树莫教啼野鸟。<br />梦魂惊不到天涯</p>
        
        <h2 id=ch25 class="chapter"><span class="出题">第二十五出　奏策</span></h2>
        
        <p class="曲"><span class="牌">点绛唇</span><span class="科">末扮黄门上</span>光霭庭燎。鸾铃声集鸡鸣早。簪笏盈朝。听静里乐奏钧天调。</p>
        
        <p class="白">霜满衣。露满衣。霜露凄凄鬓已丝。闲处人眠那得知。星影微。月影微。颠倒裳衣恨起迟。忙处人愁办事时。下官宋朝一个小黄门是也。出入彤庭。往来紫禁。今日早朝。正当宫里临轩策问之日。忙来到此。天色尚早。朝门未开。你看那午门外办事的。跻跻跄跄。纷纷杂杂。滚将来一派苍蝇声。唤起处三度天鸡唱。明明灭灭。千灯隐隐似虹流。往往来来。万骑粼粼如雨集。冠金珮玉。那分得上下高低。噤口衔枚。认不出燕韩赵魏。凤阙云开曙光浮。灿灿绯袍分映日。龙楼烟散霞影动。荧荧金弁转如星。鼓打三通。坎坎阗阗。落残星。催晓日。满空中浪卷蛟龙潮欲起。钟敲百下。湟湟濊濊。肃班寮。开禁掖。才听处关冲虎豹雨初来。那壁厢卤簿人齐。森森严严。飞飞拂拂。旌旗闪映霞须动。这壁厢金吾会集。层层密密。晃晃铄铄。刀剑光凝雪眼开。象队初分。水晶帘。云母扇。掩掩映映。朱旗画戟。玉斧宝刀。奉着个现化身中天王帝坐红云。龙驹驻跸。鸡舌香。凤膏烛。荧荧灿灿。翠盖珠屏。豹干虎节。真见那再来世满月金仙临宝刹。春暖龙门。千千万万。纷纷奕奕。拥将来献策书生。风翻鹗翮。堂堂楚楚。颙颙卬卬。都是那怀珍国士。一簇簇。一丛丛。齐齐整整。专听那金阙晓钟开万户。一队队。一班班。雍雍肃肃。都是那玉阶仙仗拥千官。你看那深深沉沈。峨峨翼翼。望着的胆战心寒。九重开玉钥。巍巍凛凛。赫赫皇皇。对着的魂飞魄散。六驾拥金轮。忽听得半空中天乐齐鸣。又早见满殿里鸳班毕集。道犹未了。圣驾早到。<span class="科">众扮金吾内官昭容上生净外随上</span></p>
        
        <p class="曲"><span class="牌">出队子</span><span class="科">众</span>銮舆登殿。銮舆登殿。三下鸣鞭集万官。扇分日月列仙班。龙衮云霞天上看。丹凤衔书。日下听宣。</p>
        
        <p class="白"><span class="科">末</span>会举生员。俯伏候试。<span class="科">昭容</span>圣驾临轩策问诸士。尔士子其恪恭尽对。黄门官颁题分策。</p>
        
        <p class="曲"><span class="牌">驻云飞</span><span class="科">末</span>问尔诸贤。尧舜君民何者先。何者匡时乱。何者回天变。嗏。恢复旧中原。何为长便。尔士谟谋悉对彤庭献。圣主方求忠直言。万姓方求解倒悬。</p>
        
        <p class="曲"><span class="牌">前腔</span><span class="科">生外净</span>臣对愚言。尧舜临民仁政先。殿陛除谗谄。畿甸轻科敛。嗏。选将任兵权。坚车致远。重赏崇恩。士卒同欢怨。恢复中原反掌间。汤武兵威一怒间。</p>
        
        <p class="白"><span class="科">内官收卷介昭容</span>诸士子卷完。俱出午门外候旨。众臣退班。<span class="科">众</span>即看万舞群臣散。当侍千年圣主欢。<span class="科">众下生外净吊场相见介生</span>列位老兄得意否。<span class="科">净</span>小弟极得意。小弟卷子内直写云。杀了秦桧。天下就平。中原就复。<span class="科">生外</span>语句忒硬了些。<span class="科">净</span>我下笔时也思量不要惹他。后边写时节改了一改。<span class="科">生外</span>改做怎么样的。<span class="科">净</span>朝政悉委大臣秦老爷掌管。天下就平。<span class="科">生外</span>忒软了。<span class="科">净</span>硬又不好。软又不好。教我也难弄。<span class="科">生</span>老兄就是金陵元伯通先生。<span class="科">净</span>正是。<span class="科">生笑</span>向年湖上同游。今日得做同年。可喜可喜。<span class="科">净</span>不敢。</p>
        
        <p class="落诗">聚散本无期。<br />相逢似有私。<br />明朝花发处。<br />谁折最高枝。</p>
        
        <h2 id=ch26 class="chapter"><span class="出题">第二十六出　相宽</span></h2>
        
        <p class="曲"><span class="牌">东坡引</span><span class="科">旦上</span>君如水上萍。妾似风中烛。盈盈泪落悠悠路。愁眉空自戚。愁肠空自续。</p>
        
        <p class="白">一双青眼。望着长安天样远。鹊噪灯花。暗卜何时得到家。长吁短叹。过去几时曾未惯。锦字新裁。望断关河雁不来。奴家自别潘郎。经今数月。暮想朝思。恹恹成害。对此凄凉时序。怎生消遣我这凄凉情况也呵。</p>
        
        <p class="曲"><span class="牌">香罗带</span><span class="夹白">你看</span>寒灯挑短檠。熏笼自温。孤鸿怕听窗外声。提起我那心头病也。空自睡不稳。梦还惊。凄凉怎生挨着枕。数尽那更筹也。短叹长吁千万声。<span class="科">旦作隐几介贴旦上</span></p>
        
        <p class="曲"><span class="牌">卜算子</span>意结两情浓。自喜心相信。悄地转松阴。<span class="夹白"><span class="科">作窥窗介</span>他近日里呵。</span>为甚常愁闷。</p>
        
        <p class="白">奴家观邻张二娘。曾与妙常结拜姊妹。他与我两下心事。胜似同胞。我连日穷冗。未曾来看他。不知他近日为何长是病害。你看今日又睡在此间。不免躲闪在此。看他醒来。说些甚么。<span class="科">旦作惊介</span>方才着枕。又梦见门外有书报说潘郎中了。我惊将醒来。又是南柯一梦。可怪可怪。</p>
        
        <p class="曲"><span class="牌">香罗带</span>萧郎无信音。恹恹愁闷。多应怀抱一个小情人。<span class="科">作呕吐介</span>因此上呕病几曾停也。又见裙带短。好心惊。羞惭空自揾啼痕。怕有人知也。教我乱掩胡遮不出门。</p>
        
        <p class="曲"><span class="牌">醉扶归</span><span class="科">贴旦</span>悄悄将伊从头问。<span class="夹白"><span class="科">旦作惊介</span>失迎了。几时到此。<span class="科">贴旦</span>方才到此。你在此说些甚么。<span class="科">旦</span>并不曾开口。<span class="科">贴旦</span></span>何须苦苦假吞声。<span class="夹白">我知道你</span>只为征车寂寞豫章城。因此上相思冷落临川郡。<span class="夹白">你不要瞒我。一句句我都听得了。</span>你只为吹箫声断凤凰音。同衾早协熊罴梦。<span class="科">旦</span>未曾说出心头闷。早先恨着意中人。无端月色与花阴。为那焦桐勾引我谐秦晋。<span class="夹白">实不瞒你。我与那潘郎。方好数宵。不意就被观主逼他赴试。一向杳无音信。身面上又做出这些事来。</span>因此上写个人边言字杳无音。只教我目边点水流难尽。</p>
        
        <p class="白"><span class="科">贴旦</span>你与潘郎别时。曾与你说甚么来。<span class="科">旦</span>他许我夫妻之情。断不相忘。</p>
        
        <p class="曲"><span class="牌">香柳娘</span><span class="科">贴旦</span>不须用泪零。不须用泪零。他是书生志诚。一言为定。且宽心自稳。且宽心自稳。他与你无情做有情。你何必旧恨添新恨。<span class="夹白">我有一句话和你说。</span>你只要好看成此身。好看成此身。他与你儿女事关心。料他不把情儿冷。<span class="科">旦</span>想他无定准。想他无定准。怕他富贵厌奴贫。怕他花柳人勾引。到三更四更。到三更四更。怕听孤雁两三声。残月半窗冷。渐恹恹瘦损。渐恹恹瘦损。我心儿里怕人嗔。口儿里怕人问。</p>
        
        <p class="白">此事只好你知我知。千万不可说出与外人知道。</p>
        
        <p class="曲"><span class="牌">尾声</span>再三嘱付相遮隐。此话牢拴方寸。<span class="夹白"><span class="科">贴旦</span>我与你是何人。何须分付。</span>你好把愁肠安顿。</p>
        
        <p class="落诗"><span class="科">旦</span>两语相投坐转深。<br />梅花分影动黄昏。<br /><span class="科">贴</span>鱼书不负春来信。<br />象榻何惭昼掩门。</p>
        
        <h2 id=ch27 class="chapter"><span class="出题">第二十七出　擢第</span></h2>
        
        <p class="曲"><span class="牌">挂真儿</span><span class="科">生冠带上</span>满目新红惊树杪。莺啼处梦断魂消。野店寒鸡。草桥残月。暗把游人摧老。</p>
        
        <p class="白">记得离人哭渭城。如今新柳暗。短长亭。杜鹃啼出别离声。最苦是。千里此时情。未语泪先零。随他春梦去。两三程。漏声不歇枕边听。惊醒处。衾枕拥愁兵。下官潘楷是也。叨蒙圣恩。幸中二甲进士。观政刑部。未卜归期。不免修书二封。着进安先回报喜。免得父母与陈姑挂念。进安那里。<span class="科">丑上</span>京都夸得意。故国恨无聊。禀老爷。有何分付。<span class="科">生</span>看笔砚过来。<span class="科">生作写书介</span></p>
        
        <p class="曲"><span class="牌">五更转</span>自昔年离膝下。今经三载余。白云回首。回首应无际。扇枕温衾。番做个倚门倚闾。不孝儿。逆天罪。难饶恕。幸得天池奋迹。奋迹雁塔题名字。欲慰亲堂。聊把别书寄。</p>
        
        <p class="白">进安。你把这一封书。往河南太老爹奶奶处投下。说我明春就回了。<span class="科">又写介</span></p>
        
        <p class="曲"><span class="牌">前腔</span>生别离秋江上。今经半载余。彩云梦断。梦断客窗泪。剩雨残云。番作孤灯长夜。我志冲霄。气吐霓。夸得意。当年有约。有约姻缘誓。指日南来。要把玉簪重会。</p>
        
        <p class="白">进安过来。这一封书呵。</p>
        
        <p class="曲"><span class="牌">好姐姐</span>你先去女贞观递书。说道我皇都得意。<span class="夹白">若问我归期呵。</span>桃花将尽。是刘郎来会期。河南去。慈帏书报天涯字。早晚承恩衣锦归。</p>
        
        <p class="曲"><span class="牌">前腔</span><span class="科">丑</span>拜别疾忙前去。回首隔江云春树。金泥远报。教他两处知。他心喜。一边收拾相思泪。一边免寄天涯游子衣。</p>
        
        <p class="落诗">书去心同去。<br />魂飞梦亦飞。<br />故乡今夜泪。<br />血染杜鹃枝。<br /></p>
        
        <h2 id=ch28 class="chapter"><span class="出题">第二十八出　设计</span></h2>
        
        <p class="曲"><span class="牌">风入松</span><span class="科">净上</span>终朝独自坐沉吟。只为此劳魂。那人何日谐秦晋。空辜负年少青春。亲到桃花渡口。他见我定留情。</p>
        
        <p class="白">买笑追欢尽费心。千金无处买媒人。今朝亲到祅神庙。烈火休教梦里焚。自家王公子是也。只为陈妙常冤家。日日挂心。无计可处。昨日那王师姑设计甚妙。不免叫小使备马。亲到观中去。临机应变。哄得上轿。可不今夜就成全了此事。不免对老天许下天大愿心。保佑一说就来。<span class="科">作跪介</span>老天。今日去请陈妙常得来。乌猪白羊拜谢。<span class="科">丑暗上云</span>我帮一只鸭。<span class="科">净</span>啐。你这小使。专会绰嘴。<span class="科">丑</span>若得爹爹讨了陈道姑。省得终朝插我。<span class="科">净</span>你休得胡说。快跟我到女贞观去。</p>
        
        <p class="曲"><span class="牌">六么令</span>溪桥才转。见琳宫隐约松间。那人深卧白云闲。低声问。立门边。渔郎要入桃花院。</p>
        
        <p class="白">此间就是他房。小使。你先进去。<span class="科">丑</span>有人在此么。</p>
        
        <p class="曲"><span class="牌">前腔</span><span class="科">旦上</span>柴扃昼掩。是何人来到松关。莫非青鸟寄云笺。亲自去。听他言。行藏又恐人瞧见。</p>
        
        <p class="白">何人到此。<span class="科">丑</span>小人是耿衙奶奶差来。欲拜足下为师。请到衙中谈经说法。已备轿相迎。<span class="科">旦背云</span>我知道了。这是那王公子使他来计赚我的。待我哄他一哄。你家奶奶叫你同相公来接我。为何不见你相公进来。<span class="科">丑背云</span>贼道贼道。他就知道了。待我去请他来。<span class="科">相见作诨介旦</span>相公。你听我道。</p>
        
        <p class="曲"><span class="牌">蛮牌令</span><span class="科">旦</span>君家听相告。身已许蓬茅。为贪钟磬外。自结水云交。伴青松身闲意闲。共明月散诞逍遥。<span class="夹白"><span class="科">净</span>久闻清雅。今见绝色。果不虚传。若是苦守清规。可不辜负了你的青春。<span class="科">旦</span></span>念蒲质自甘弃捐。又何须雅念勤劳。</p>
        
        <p class="曲"><span class="牌">前腔</span><span class="科">净</span>粉质似琼瑶。青鬓翦云绡。料应天上种。暂且谪尘嚣。念佛人何曾上天。住尘世且结鸾交。你若还苦守清规。可不负了蓝桥。</p>
        
        <p class="曲"><span class="牌">忆多娇</span><span class="科">旦</span>看他村样乔。心暗憔。人隔星河路转遥。月印江心空自捞。收拾风骚。收拾风骚。今世里姻缘且歇这遭。</p>
        
        <p class="白">多承枉顾。不及奉陪。好看青鸟入云去。笑杀山鸡空自飞。<span class="科">下净低头作揖介丑</span>进去了。你吃他骂了。<span class="科">净</span>他骂我什么来。<span class="科">丑</span>他比你做山鸡野鸟。<span class="科">净</span>这等可恶。</p>
        
        <p class="曲"><span class="牌">前腔</span>他把我嘲。劈面𢳚<a epub:type="noteref" href="#char01"><sup>注</sup></a>。望断巫山云雾高。关出刘郎门外敲。此恨难消。此恨难消。管教他平白地风掀浪高。</p><aside epub:type="footnote" id="char01"><p>「⿰扌枭」</p></aside>
        
        <p class="白">小使。临别关门似有情。<span class="科">丑</span>爹。未见得。<span class="科">净</span>羞花玉貌实轻盈。<span class="科">丑</span>看来只是别寻好。<span class="科">净</span>此事多应弄不成。我定要告他。定要告他。<span class="科">下</span></p>
        
        <h2 id=ch29 class="chapter"><span class="出题">第二十九出　诳告</span></h2>
        
        <p class="曲"><span class="牌">七娘子</span><span class="科">外上</span>守官清似水。寇平万境同欢。</p>
        
        <p class="白">郡守三年久。官居以作家。公庭民讼少。无事早收衙。左右的。与我拿出放告牌去。</p>
        
        <p class="曲"><span class="牌">园林好</span><span class="科">净上</span>你骗我钱财赖婚。<span class="科">小净上</span>你强逼我空门议亲甘守清规本分。怎教我苦追寻。<span class="科">净</span>拿你去诉公庭。</p>
        
        <p class="白">王仁告状。<span class="科">外</span>告什么状。<span class="科">净</span>老爷。这一个王尼姑。口称有一年幼道姑。自愿还俗。骗小的财礼银十两。毁赖婚姻。特告爷台。望乞垂听。<span class="科">外</span>如何你当初轻听他。</p>
        
        <p class="曲"><span class="牌">玉胞肚</span><span class="科">净</span>当时轻信。只指望婚姻事成。谁知他计赚刘郎。空教我费尽钱神。如今教我无瓜抱蔓。蜂愁蝶恨怯残春。谁谓有鼠无牙怨未平。</p>
        
        <p class="白"><span class="科">外</span>尼姑怎么说。<span class="科">小净</span>老爷。都是虚情。</p>
        
        <p class="曲"><span class="牌">前腔</span>村家行径。强尼姑向空门结姻。只指望报李投桃。那顾他礼佛看经。他云堂松舍清闲。别有一番春。怎教我抱布街头强逼人。</p>
        
        <p class="白"><span class="科">外</span>你告那道姑。莫非是那女贞观的。<span class="科">净</span>正是正是。</p>
        
        <p class="曲"><span class="牌">前腔</span><span class="科">外</span>他是冰清玉润。怎便肯随波逐尘。<span class="科">外背介</span>记当年邂逅禅房。他爱清幽独理瑶琴。<span class="夹白">他既是道姑。王仁。你也不该强逼他为婚。你那王尼姑也不该替人主婚作媒。</span>谁知莲台人抱水云心。空学箫吹鸾凤音。</p>
        
        <p class="白">左右。各打二十。<span class="科">打介</span>你二人本该问罪。且饶你。赶出去罢。</p>
        
        <p class="落诗"><span class="科">外</span>息讼愧分茅。<br />齐民政独劳。<br /><span class="科">净</span>总教输廿板。<br /><span class="科">小净</span>赢得一身骚。</p>
        
        <h2 id=ch30 class="chapter"><span class="出题">第三十出　情见</span></h2>
        
        <p class="曲"><span class="牌">夜游宫</span><span class="科">老旦旦上</span>人去天涯几许。凝望处泪眼愁眉。<span class="科">旦</span>睡不熟。枕儿移过又移。没奈何。一番念。一番悲。</p>
        
        <p class="白"><span class="科">老旦</span>风吹云片片。飞尽桃花瓣。人归不似堂前燕。燕来肠欲断。<span class="科">旦</span>夜深低嘱告。人在琐窗西伴。听玉笛惊春怨。此际愁肠千万段。朱颜消一半。师父稽首。<span class="科">老旦</span>徒弟到来。我那姪儿一去。又见春残。天涯人远。悄无音信。奈何奈何。<span class="科">旦</span>不知他功名若何。好歹定有信音来也。请自消遣则个。</p>
        
        <p class="曲"><span class="牌">六犯清音</span><span class="科">老旦</span>天涯人别。春风花信。眼前几度惊心。衡阳雁杳。不知他曾上青云。别馆花惊发。离亭柳色新。<span class="科">旦背介</span>凄凄雨。欲断魂。梦中芳草。是我意中人。<span class="科">老旦</span>望断我云堂何日开封字。<span class="科">旦背</span>望断我锦帐通宵喜合簪。<span class="科">老旦</span>莫不是萧条旅馆。莫不是留恋帝京。<span class="科">旦背</span>好教我常添萦挂。好教我偷将泪零。花飞又早红成阵。<span class="科">老旦</span>事关心。把金钱暗卜。又恐涉游魂。</p>
        
        <p class="曲"><span class="牌">不是路</span><span class="科">丑上</span>回首江𣸣。又见门前柳色阴。忙投奔。<span class="夹白">太奶奶。小奶奶。叩头。</span>天边青鸟寄佳音。<span class="夹白"><span class="科">老旦</span>怎么是这等称呼。敢是相公中了。<span class="科">丑</span>中了。有书寄上。<span class="科">老旦</span></span>意方伸。望中喜得龙门信。不枉我西风促去程。<span class="科">旦</span>自沉吟。为何不问我旧时人。<span class="夹白"><span class="科">丑</span>这一封书单为着小奶奶亲事的。教我</span>报君闻。刘郎到日桃花尽。他意在重封蜡一痕。<span class="夹白"><span class="科">旦作羞介</span>休得胡说。<span class="科">丑</span></span>休遮隐。两家供状今番定。你且看他书信。</p>
        
        <p class="白">你们看书。小人就要往河南家去。才到石头城。又上汉阳路。<span class="科">老旦</span>再住两日。<span class="科">丑</span>不得久羁迟。东人曾嘱付。<span class="科">下旦作开书介</span></p>
        
        <p class="曲"><span class="牌">一封书</span><span class="科">老旦</span>尊姑听楷宣。花向长安马上看。今一事赧言。陈女曾同枕席欢。两下姻缘簪已定。早卜归期合锦鸳。乞垂怜。望周全。夫妇恩深感百年。</p>
        
        <p class="白"><span class="科">老旦</span>好好。出家人原来如此。罢罢。今日之事。也是五百年前宿缘。天涯相会。不知你两人将何物作证。以成此事。<span class="科">旦</span>潘官人以鸳坠为赠。奴以玉簪答之。<span class="科">老旦</span>可喜可喜。</p>
        
        <p class="曲"><span class="牌">罗帐里坐</span>鸳鸯玉坠。碧霞玉簪。两物相赠。天教合欢。红丝翠幕。事非偶然。<span class="夹白">只是一件。虽是你两下夫妻前定。若是在我这里成亲。恐坏我的山门。你可到张二娘家。就托二娘为媒。待我姪儿回来。完娶便了。<span class="科">合</span></span>空门恐怕外人嫌。及早去寻个别院。</p>
        
        <p class="曲"><span class="牌">前腔</span><span class="科">旦</span>春红满面。含羞怎言俗缘未断。把清规相玷。其间就里是我三生旧缘。<span class="科">合前</span></p>
        
        <p class="落诗">收拾行囊过别船。<br />从今好去了尘缘。<br />玉簪重会天涯外。<br />始信红丝万里牵。</p>
        
        <h2 id=ch31 class="chapter"><span class="出题">第三十一出　回观</span></h2>
        
        <p class="曲"><span class="牌">霜天晓角</span><span class="科">生上</span>来时江上。霜树添惆怅。此日人归春涨。满目花飞扰攘。</p>
        
        <p class="白">去年逐雁来。雁字排愁阵。霜月照孤帏。离寂成多恨。今年逐燕来。燕逐飞花尽。着意向前飞。王谢堂应近。必正叨蒙圣恩。除授成都路永康军恤刑。路出金陵。不免先去就亲。往河南。然后赴任。多少是好。左右的。奉敕就此起程。<span class="科">众上</span></p>
        
        <p class="曲"><span class="牌">望吾乡</span><span class="科">生</span>花映宫袍。春风荡柳条。娇红吹落知多少。杜鹃声唤人归早。似为多情叫。<span class="科">合</span>归心急。去路遥。石头城望楚天高。松阴下。曲径遥。朱扉掩映隔云霄。</p>
        
        <p class="白"><span class="科">左右</span>已到女贞观了。快进通报。<span class="科">众</span>有人在此么。<span class="科">老旦上</span></p>
        
        <p class="曲"><span class="牌">卜算子</span>听得门前人语沸。马头簇映朱旗。</p>
        
        <p class="白"><span class="科">生</span>姑娘请上。待姪儿参拜。</p>
        
        <p class="曲"><span class="牌">刮鼓令</span>当日寄上方。幸得衣沾佛座香。月下姻缘曾有约。得见云英在异乡。暗许配裴航。<span class="科">生作寻觅介</span>今日为何不见他声音影响。又添愁闷泪沾裳。莫不是鹊驾隔参商。</p>
        
        <p class="曲"><span class="牌">前腔</span><span class="夹白"><span class="科">老旦</span>我儿。</span>书中意已详。秦晋相逢在一方。月夕花阴同蝶梦。鸳坠鸾簪合雁行。<span class="夹白">此女当初入观。也非偶然。</span>夫妇事非常。陈姑少年遭兵靖康。<span class="夹白">母子分散。亏了观邻张二娘引领。来观焚修。</span>因此上收入在云房。<span class="夹白">今日呵。</span>那知道为你结鸾凰。</p>
        
        <p class="白">你两人虽是夫妇前定。若在此成亲。恐怕玷坏我的山门。他原与二娘结拜姊妹。我先打发到他家住下。你可到彼处迎婚就是了。</p>
        
        <p class="落诗">瀛水喜登仙。<br />红丝续旧缘。<br />要知双璧合。<br />曾共种蓝田。</p>
        
        <h2 id=ch32 class="chapter"><span class="出题">第三十二出　重效</span></h2>
        
        <p class="曲"><span class="牌">番卜算</span><span class="科">旦上</span>重整旧脂膏。为结新鸳侣。<span class="科">贴上</span>妆台又学画娥眉。人与花争媚。</p>
        
        <p class="白"><span class="科">旦</span>多少相思泪。换来人月圆。梦中今夜话。犹恐说当年。<span class="科">贴</span>休更说从前。新欢续旧欢。可怜今夜别。相见是何年。妹妹。今日潘老爹迎娶你成婚。你可及早整妆则个。</p>
        
        <p class="曲"><span class="牌">园林好</span><span class="科">旦</span>几曾去调朱傅铅。几曾爱鸾钗凤钿。对镜羞惭娇面。今日里别仙班。今日里谪尘凡。</p>
        
        <p class="曲"><span class="牌">出队子</span><span class="科">众执灯烛鼓乐上介</span>灯辉月朗。灯辉月朗。鹊度星桥会七襄。鸾笙凤管吹悠扬。金榜人归乐洞房。天上人间。占断无双。</p>
        
        <p class="曲"><span class="牌">江儿水</span><span class="科">贴</span>忽听得人传接。门前鼓吹喧。绣襦罗袜新裁翦。云梳月掠重遮掩。鸾衾凤枕春无限。收拾空门经卷。且向鸾台慢学齐眉举案。</p>
        
        <p class="白"><span class="科">旦悲介贴旦</span>妹妹。如此喜事。为何堕下泪来。</p>
        
        <p class="曲"><span class="牌">玉胞肚</span><span class="科">旦</span>我为别离难见。<span class="夹白">姐姐。</span>感谢你看承数年。<span class="夹白">我想指引入观那时。</span>这恩深结草难酬。况今朝弃撇尊颜。相看青眼泪空悬。要见多应是梦间。</p>
        
        <p class="白"><span class="科">贴</span>妹妹。请上舆罢。从教分手处。有梦托南柯。<span class="科">下众</span>禀夫人起轿。</p>
        
        <p class="曲"><span class="牌">出队子</span><span class="科">众</span>瑶天环珮。瑶天环珮。云驾香车月下归。花明酒艳会瑶池。银烛辉煌满道遮。锦帐春宵。玉漏慢催。</p>
        
        <p class="白"><span class="科">净扮掌礼上</span>高折桂枝香。新婚昼锦堂。请出红娘子。相见贺新郎。老爷有请。</p>
        
        <p class="曲"><span class="牌">西地锦</span><span class="科">生上</span>听得箫声催跨凤。似扶我两翼天风。</p>
        
        <p class="白"><span class="科">掌礼念介</span>郎才女貌实堪夸。玉蕊金枝护锦霞。只看今夜成亲后。明年养出十七八个小呱呱。啰嗹哩嗹。哩嗹啰嗹。啰嗹哩啰啰哩嗹。参天地。两拜。转身会礼。</p>
        
        <p class="曲"><span class="牌">排歌</span><span class="科">众</span>仙犬休惊。花源洞房。天生一对鸾凰。翠裙摇玉响琳琅。月度花风绮阁香。烧银烛。醉玉觞。新郎原是旧渔郎。芙蓉褥。玳瑁床。日高春暖睡鸳鸯。</p>
        
        <p class="曲"><span class="牌">前腔</span>国士潘安。贤门孟光。芳姿玉立珪璋。当年若不寄云房。流落如今在那厢。脂粉态。锦绣肠。恩情地久与天长。人生事。信渺茫。萍踪明日又他乡。</p>
        
        <p class="白"><span class="科">生</span>左右的。快讨夫马。前往河南家去。夫人。我与你明早作别姑娘就行罢了。<span class="科">旦</span>正是如此。</p>
        
        <p class="落诗">合镜相看意颇浓。<br />佳期重见婿乘龙。<br />当年不到毗陵驿。<br />辜负好花空自红。</p>
        
        <h2 id=ch33 class="chapter"><span class="出题">第三十三出　合庆</span></h2>
        
        <p class="曲"><span class="牌">忆秦娥</span><span class="科">外老旦上</span>时光暮。又早见春到梅花。<span class="科">净上</span>片片飞来蝴蝶耍。泪痕滚滚随他。</p>
        
        <p class="白"><span class="科">外老旦</span>枝头花信暗生香。雪翦梅枝压粉墙。<span class="科">合</span>春去秋来容易过。思儿念女泪沾裳。<span class="科">净</span>亲家大人在上。老身搅扰多时。不见女儿消息。在此自觉惶愧。只索拜辞。以还故里。<span class="科">外老旦</span>亲母说那里话。瓜葛之亲。尚且相依。但莫责我清贫简亵。在此垂老何妨。<span class="科">净</span>多谢。<span class="科">老旦</span>今日如此大雪。已曾分付安排酒肴。赏雪观梅。同亲母少坐如何。<span class="科">净</span>多谢。</p>
        
        <p class="曲"><span class="牌">二犯朝天子</span><span class="科">外</span>一团轻絮一团花。碎翦云绡薄。照月华。看他飞来飞去乱如麻。炫银花。绣屏金帐繁华。有几多爱他。梁园词赋堪夸。况竹炉味佳。</p>
        
        <p class="曲"><span class="牌">前腔</span><span class="科">净</span>一阵风来一阵斜。万里彤云布。似落花。看他颠狂无主寄天涯。似飞沙。飘零逐马随车。有几多恨他。安门空自嗟呀。况孤踪似咱。</p>
        
        <p class="曲"><span class="牌">菊花新</span><span class="科">生旦上生</span>数载椿萱隔面。如今喜到家园。<span class="科">旦</span>娘儿生死各移天。要见何年得见。</p>
        
        <p class="白"><span class="科">生</span>夫人。且喜寒家已到。和你迳入拜见。<span class="科">悲介</span></p>
        
        <p class="曲"><span class="牌">哭相思</span><span class="科">众</span>长恨关河隔远。如今梦里团圆。</p>
        
        <p class="白"><span class="科">外</span>我儿。田园荒废。父母孤单。为何久留都下。<span class="科">生</span>儿因功名羁绊。有违甘旨。万死何堪。<span class="科">老旦</span>媳妇娇容俊雅。矩度从容。真乃吾家苹蘩之妇。<span class="科">旦</span>天涯归晚。有失承欢。深惭燕尔。<span class="科">老旦</span>我儿。这是你旧日岳母。你可上前拜见。<span class="科">净</span>贤婿。老身自遭兵火。拆散女孩儿。寄住潭府。深蒙尊君尊堂款留。心实惶愧。今日见你夫妇。想起我的女儿。好生痛杀我也。<span class="科">生</span>岳母在上。不必愁烦。令爱虽未知存亡。小婿在此。亦可承欢暮年。<span class="科">旦背介</span>我的母亲旧时模样。与此一位老夫人相像。若还在此。可不雪鬓霜垂。也是这般老了。如今一见。好生想杀我也。</p>
        
        <p class="曲"><span class="牌">皂罗袍</span><span class="科">净</span>子母经年分散。喜芸窗脱迹。服冕乘轩。<span class="夹白"><span class="科">生</span>岳母。</span>为何双泪涌流泉。<span class="夹白">夫人。</span>为何两下频频看。<span class="科">旦</span>你的岳母似我萱堂一般。<span class="科">净</span>你的尊阃似我孩儿一般。教人两下重留恋。</p>
        
        <p class="曲"><span class="牌">江儿水</span><span class="夹白"><span class="科">老旦</span>我儿。</span>你把夫和妇姻亲对我言。如何聚首为家眷。<span class="科">生</span>我在姑娘观中时相见。玉簪鸳坠红丝绾。月下姻缘天遣。幸得身荣合卺。归来庭院。</p>
        
        <p class="曲"><span class="牌">五供养</span><span class="科">净</span>事非偶然。<span class="夹白">贤婿。你把鸳坠借我一看。<span class="科">作看介</span></span>这鸳坠分明是我家传。<span class="夹白">小夫人。</span>何方来得取。说与我免愁烦。<span class="科">旦</span>是我那娘亲自幼教奴佩绾。提起分离事。教我好埋怨。<span class="夹白"><span class="科">净</span>小夫人高姓。何方人氏。<span class="科">旦</span></span>陈姓娇莲。与母在潭州分散。</p>
        
        <p class="白"><span class="科">净</span>既然如此。你就是我的女儿。<span class="科">旦</span>我的母亲。<span class="科">跪哭介外</span>这玉簪也是我家聘物。可喜可喜。</p>
        
        <p class="曲"><span class="牌">玉交枝</span><span class="科">外</span>天涯重见。喜蒹葭姻缘两全。<span class="科">老旦</span>儿荣妇见真堪羡。相看老景椿萱。<span class="科">生</span>夫妻簿上真有缘。娘儿在地下重逢面。恨当初鸾只凤单。喜今日夫荣妻显。</p>
        
        <p class="曲"><span class="牌">川拨棹</span><span class="科">众</span>重重怨。顿教人开笑颜。幸吾盟得遂从前。幸吾盟得遂从前。办明香答谢天。效于飞共百年。</p>
        
        <p class="曲"><span class="牌">余文</span>收场大梦如蓬转。堪笑才情雅念。慢把新词作话传。</p>
        
        <p class="落诗">京兆府当年指腹。<br />女贞观重会玉簪。<br />慢写出风情月思。<br />画堂前侑酒承欢。</p>
                
    </body> 
</html>