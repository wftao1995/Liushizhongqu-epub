<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/錦箋記</title>
        <meta name="author" content="明　周履靖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">錦箋記</span></h1>

        <p class="作者">明　周履靖　著</p>

        <h2 id=ch1 class="chapter"><span class="齣題">第一齣　家門</span></h2>

        <p class="曲"><span class="牌">西江月</span><span class="科">末上</span>身外閒愁莫惹。眼前聲伎堪規。一生聚散與歡悲。消得簷前寸晷。　　謾道夢長夢短。總將傀儡搬提。清歌雅宴且追隨。亦是百年良會。<span class="科">問內如常介</span></p>
        
        <p class="曲"><span class="牌">沁園春</span>吳下梅生。錢塘柳氏。萱親世誼。因相依登覽。情惹春詞。虔婆撮合。侍女傳私。鄒君留學。日久心期。堅貞百伎縱難移。奸尼巫藥。僅折借春枝。　　遊嬉漏洩微機。好事多磨是又非。千里空勞命駕。杏園感泣。趙公戲筆。齒錄曾題。佳人陷選。義女捐軀。金門協奏賜完歸。歌嘒彼室家咸遂。晝錦樂于飛。<span class="科">下</span></p>
        
        <h2 id=ch2 class="chapter"><span class="齣題">第二齣　遊杭</span></h2>
        
        <p class="曲"><span class="牌">破齊陣引</span><span class="科">生上</span>風月煙霞情致。琴書薰茗襟期。富貴雲如。功名夢耳。畢竟親同螻蟻。拈花弄月須乘少。問水尋山莫待遲。從人笑絕癡。</p>
        
        <p class="誦"><span class="牌">鷓鴣天</span>少小搖華振雅音。清泉白石在胸襟。馬非蹀躞寧酬價。人不嬋娟肯動心。　　無管束。任浮沈。興來何處不登臨。黃金如斗那堪惜。明日池塘是綠陰。</p>
        
        <p class="白">小生姓梅。名玉。字德溫。籍本江北。家寓吳中。父任春官。母家杭郡。不幸椿萱早逝。親故寥寥。止有義姨柳母。越水吳山。久沈魚雁。及聘荊妻薛氏。弱齡多病。未遂鸞凰。自笑此身。好似孤雲片月。野鶴山麋。僅喜世誼稍厚。足供山水盤桓。天分頗高。不乏科場揮灑。客歲回籍訪親。叨魁本省鄉榜。途膺寒疾。頓沮北征。自幸餘生。將辭一試。奈我岳父大人。期我衣錦歸娶。強我力疾起行。奈何奈何。我想錢塘山水甚佳。且有母姨在彼。只說北上。潛往一遊。卻不是好。正是南國風雲誇勝會。北山猿鳥忍離群。<span class="科">丑扮家僮挑行李上</span>錦囊藏綠綺。玉匣貯青萍。<span class="科">淨扮稍公上</span>舟去三千里。<span class="科">小旦扮稍婆上</span>鵬摶九萬程。<span class="科">淨</span>大哥。風水不便。早些起程。<span class="科">丑</span>曉得。稟大爺。行李船隻俱已齊備了。<span class="科">生</span>這等下船罷。<span class="科">下船脫衣介</span>紫苔。分付家長。要杭州去。<span class="科">丑</span>嗄。家長。我們要杭州去不到鎮江了。<span class="科">淨</span>這等待我放船轉來。<span class="科">放船介</span>請問官人。杭州去做甚麼。<span class="科">生</span>看看山水。<span class="科">淨</span>好好。待我唱個歌兒開船。</p>
        
        <p class="曲"><span class="牌">吳歌</span><span class="科">淨</span>北來南去幾時休。爭利爭名各有頭。只有我裡官人愛山水。攜琴裹茗上扁舟。<span class="科">淨會櫓前舵</span></p>
        
        <p class="曲"><span class="牌">朝元歌</span><span class="科">生</span>扁舟乍攜。<span class="夾白"><span class="科">淨</span>好順風。好順風。<span class="科">生</span></span>湖滸風威利。<span class="夾白"><span class="科">丑</span>呀。洞庭山都逃載。<span class="科">生</span></span>遙山乍迷。溪樹霏煙起。<span class="夾白"><span class="科">丑扯生指小旦介</span>大爺。好沒色來哩。<span class="科">生</span></span>野草閒花。肯縈幽緒。<span class="夾白"><span class="科">丑</span>薰爐在此。<span class="科">生</span></span>靜對沈煙一縷。謾詠新題。香風暗吹籬落梅。江鳥自依依。沙鷗渾不疑。<span class="科">內擂元宵鼓介合</span>繁華邑里。又早試上元歌吹。上元歌吹。</p>
        
        <p class="曲"><span class="牌">吳歌</span><span class="科">小旦</span>村村歌吹奏春聲。浪靜風和月以介明。百里水程連夜走。山靈應笑介殷勤。</p>
        
        <p class="曲"><span class="牌">朝元歌</span><span class="科">丑</span>應笑東人高致。行行又曉雞。村塢漸開扉。方音旋異。炊煙爭起。<span class="夾白"><span class="科">生</span>紫苔做早膳。<span class="科">丑</span></span>蕩槳芳姝佳麗。信可忘饑。<span class="夾白"><span class="科">淨</span>望見臨平山了。<span class="科">丑</span></span>青山似嬌妝鏡眉。峰斂水鳴悲。草腥魚市迴。</p>
        
        <p class="白"><span class="科">內鼓介合前淨</span>到了。到了。<span class="科">丑</span>大爺。馬去轎去。<span class="科">生</span>馬去。<span class="科">淨</span>出去就有馬了。<span class="科">丑</span>曉得。船錢在此。<span class="科">淨</span>多謝多謝。</p>
        
        <p class="落詩"><span class="科">淨</span>水綠沙平一帶春。<br /><span class="科">丑</span>雪晴風暖不生塵。<br /><span class="科">生</span>年光到處皆堪賞。<br /><span class="科">合</span>能解閒行有幾人。</p>
        
        <h2 id=ch3 class="chapter"><span class="齣題">第三齣　赴閩</span></h2>
        
        <p class="曲"><span class="牌">小重山</span><span class="科">外上</span>幾載戎衣滿戰塵。雄心拚裹革肯思蓴。茲承新命鎮南閩。機務重。礪劍亟長征。</p>
        
        <p class="白">腰間寶劍七星文。臂上雕弓百戰勳。謾說寰中多黠虜。須知天上有將軍。下官姓柳。名菀。字茂夫。唐山南節度使柳子寬之裔。由武功歷陞福建副元帥。頃刻文憑欽限甚緊。即日起程前去。路途迢遞。烽警不常。夫人楊氏。小女淑娘。俱不挈帶。只選一二能幹家人。伏侍前行便了。正是漸與骨肉遠。轉於僮僕親。</p>
        
        <p class="曲"><span class="牌">前腔</span><span class="科">老旦上</span>羽檄遙催赴柳營。乍聞脂轄也不勝情。<span class="科">旦上</span>含愁花底對離尊。牽衣問。何日復趨庭。</p>
        
        <p class="白"><span class="科">見介外</span>夫人。我文憑已到。欽限甚緊。即日就要起行。你母子俱不好帶了。<span class="科">老旦</span>嗄。待備卮酒。少壯行色。望相公少留。<span class="科">外</span>生受你。<span class="科">老旦</span>快看酒來。<span class="科">小生扮僕上</span>竹葉離尊滿。<span class="科">淨扮婢上</span>梅花別路長。酒在此。<span class="科">老旦送酒介</span></p>
        
        <p class="曲"><span class="牌">催拍</span><span class="科">老旦</span>匆匆去魂銷淚傾。一卮酒悲歌渭城。天涯咫尺分。天涯咫尺分。<span class="夾白">相公。</span>邊境風霜。好謹晨昏。宦海波濤。須惜身名。<span class="夾白"><span class="科">外</span>夫人不必掛懷。<span class="科">合</span></span>長亭路正値芳春。草細細。柳青青。</p>
        
        <p class="曲"><span class="牌">前腔</span><span class="科">外</span>感君恩推轂專征。誓掃靖烽煙虜塵。<span class="科">老旦旦悲介外</span>別離肯淚傾。別離肯淚傾。<span class="夾白"><span class="科">老旦</span>相公。家事你也掉得下。<span class="科">外</span>我</span>欲列雲臺。鍾鼎銘勳。松菊田園。那管荊蓁。<span class="科">合前末扮武官上</span></p>
        
        <p class="白">經山復歷水。送往更迎來。<span class="科">生丑小旦雜扮四軍士上</span>牙斾從征展。兵符到府開。<span class="科">眾</span>門上通報。福建帥府差人迎接老爺。<span class="科">小生應報介老旦旦淨退下外出見介末</span>本府都爺差把總迎接老爺。<span class="科">叩頭介眾隨叩介外</span>打發回帖與那官先回。軍校外廂伺候。<span class="科">眾應下老旦旦淨復上外起更衣介</span></p>
        
        <p class="曲"><span class="牌">前腔</span><span class="科">旦</span>念椿庭桑楡景侵。為王事孤身海濱。<span class="夾白">況如今呵。</span>干戈四野橫。干戈四野橫。<span class="夾白">爹爹。還愁你</span>超乘穿楊。耗力疲形。聚米量沙。竭慮勞神。<span class="科">合前眾起淨輟席下外</span></p>
        
        <p class="白">叫院子。分付書手寫告示在門上。三姑六婆。管門人役。不許放入。如違查出重究。<span class="科">小生應介外</span>夫人。還有一句緊要話。你須聽着。<span class="科">老旦</span>願聞。</p>
        
        <p class="曲"><span class="牌">一撮棹</span><span class="科">外</span>念我女年甫及丁。婚姻事切莫閒評。還記省。媒言兩譽難憑。姑候我返斾向家林。卜日陳屏雀。從容選俊英。歸遲吉。古語有明徵。</p>
        
        <p class="白"><span class="科">老旦</span>謹依尊命。</p>
        
        <p class="曲"><span class="牌">尾聲</span><span class="科">合</span>臨岐飲泣情難忍。兩地不勝孤另。<span class="科">老旦旦</span>莫惜關山<span class="夾白">把</span>魚雁沈。</p>
        
        <p class="落詩"><span class="科">老旦</span>一溪春水送行舟。<br /><span class="科">外</span>五兩風來不暫留。<br /><span class="科">旦</span>日暮征帆何處泊。<br /><span class="科">老旦</span>煙波江上使人愁。</p>
        
        <h2 id=ch4 class="chapter"><span class="齣題">第四齣　訪姨</span></h2>
        
        <p class="曲"><span class="牌">水底魚兒</span><span class="科">淨上</span>劍腹飴唇。慣為冰上人。兼居奇貨。掉臂入朱門。掉臂入朱門。</p>
        
        <p class="白">老身本姓何。奔走腳如梭。心腸千調曲。計較萬般多。來往皆豪富。交遊半綺羅。是非能會講。風月善調和。作伐家家到。經營處處過。本錢三寸舌。夥計幾處婆。信善元非善。無夫卻有夫。兒曹好生意。一棹在西湖。老身無處不熟。柳衙尤覺相親。一向怕他老頭兒在家。不敢去。聞他昨已赴任。不免去走一遭。呀。前面來的是曾尼姑。想他也要去的。我且等着他同行。</p>
        
        <p class="曲"><span class="牌">前腔</span><span class="科">丑上</span>恭貌慈聲。孔方如命根。白蓮沼沚。是我子孫墳。是我子孫墳。</p>
        
        <p class="白">貧尼名了緣。出家極樂菴。深知和尚趣。慣得女娘歡。酒肉關門喫。經文登座宣。十方勝租戶。三寶是良田。妝佛需金箔。修房化木椽。巧𩢼<a epub:type="noteref" href="#char01"><sup>註</sup></a>施食米。明折點油錢。刀踞由他解。油鍋任彼煎。自作還自受。只顧眼晴前。新春事忙。不曾進城。今日稍暇。不免到施主人家走一遭。呀。老娘。老娘。<span class="科">淨</span>師伯。師伯。敢要柳衙裡去。<span class="科">丑搖手介淨</span>怎麼。老頭兒不在了。<span class="科">丑</span>他有告示在外。三姑六婆。不許放入。怎好去。<span class="科">淨</span>不妨。有人攔阻。只說奶奶要看經保祐老爺。央我請你來的。<span class="科">丑</span>有理有理。老娘。自古道鎖鑰儘固。徑竇可由。<span class="科">淨</span>師伯。又道是鹽緊好賣。賊緊好偷。快走快走。<span class="科">下</span></p><aside epub:type="footnote" id="char01"><p>「⿰馬匡」</p></aside>
        
        <p class="曲"><span class="牌">西地錦</span><span class="科">老旦上</span>椒斝餘香甫盡。俄驚日又逢人。<span class="科">旦上</span>圖花學鳥初裁勝。<span class="科">小旦捧綵勝上</span>願祈玉貌常新。</p>
        
        <p class="白"><span class="科">旦跪小旦隨跪介旦</span>今日人日。孩兒製得綵勝。獻上母親。願祈歲歲年年常新不老。<span class="科">老旦</span>生受你。<span class="科">悲介</span>一別音容兩渺茫。每逢佳節倍堪傷。柳條弄色不忍見。梅花滿枝空斷腸。<span class="科">旦</span>母親。如何悲痛起來。<span class="科">老旦</span>孩兒。你不曉得。我與你梅家姨娘從幼結拜。契勝同胞。每至人日。以此交贈。自他遠嫁吳中。死經十載。二十年來。此典曠絕。今日你復上我綵勝。不由我不睹物思人也。<span class="科">皆淚介淨上</span>直途塞已久。曲徑通復遠。<span class="科">內作犬吠介丑上</span>欲謁綺窗人。寧畏金鈴犬。<span class="科">見介老旦</span>二位一向怎不來。<span class="科">淨丑</span>怕老爺怪。<span class="科">老旦</span>何妨。<span class="科">淨</span>小姐想在此相伴奶奶。<span class="科">老旦</span>他道今日人日。來上我綵勝。<span class="科">丑</span>嗄。一二三四五六七。萬物生芽是今日。<span class="科">淨</span>你看遠天歸雁拂雲飛。<span class="科">跳介</span>近水遊魚迸冰出。果然人日。胥上綵勝。<span class="科">丑</span>阿彌陀佛。正是這等。我們經典上說。只今見在爺娘。便是釋迦彌勒。若還供養得他。何用別作功德。佛。孝順孝順。<span class="科">淨</span>師伯好說。我也學得一個偈子。宣與小姐聽。<span class="科">丑</span>起尊。<span class="科">淨</span>為人在世敬爹娘。<span class="科">丑和佛介淨</span>忤逆空燒萬炷香。<span class="科">丑和介淨</span>人無爹娘來養育。<span class="科">丑和介淨</span>怎得身軀六尺長。<span class="科">丑和介</span></p>
        
        <p class="曲"><span class="牌">前腔</span><span class="科">生上</span>山水動人清興。何辭百里孤征。居停有主遊裝整。好教到處幽尋。</p>
        
        <p class="白"><span class="科">外扮馬夫隨上</span>這裡是柳衙了。<span class="科">生下馬介</span>我家小廝怎不見。<span class="科">外</span>在後邊。<span class="科">生</span>你就與我通報。說姑蘇梅公子拜謁奶奶。<span class="科">外</span>有人麼。<span class="科">小生上</span>是那個。<span class="科">外</span>姑蘇梅公子拜謁奶奶。<span class="科">小生</span>少待。<span class="科">報介老旦對旦介</span>呀。這就是梅家姨娘之子。快請。<span class="科">小生應介老旦</span>二位到小女房中待茶。<span class="科">淨</span>師伯先請。我陪奶奶出去就來。<span class="科">丑</span>起尊起尊。<span class="科">旦小旦</span>簷前聞鵲喜。花外有人來。<span class="科">下老旦迎生介</span>死別生離。銜悲積歲。茲見吾子。如見尊堂。<span class="科">生</span>姨娘請上。待愚甥拜參。<span class="科">老旦</span>來路辛苦。免拜罷。<span class="科">生拜介</span>自別尊顏。屢更寒暑。積誠拜謁。特展懷私。<span class="科">淨見介</span>雄雞生蛋。公子公子。<span class="科">生答介丑挑擔上</span>歲月幾更新。人煙原是舊。奶奶磕頭。<span class="科">老旦</span>起來。院子。分付一面整酒。一面收拾園中。與相公安歇。<span class="科">小生應引丑外攜擔下老旦</span>請坐。今年幾歲了。</p>
        
        <p class="曲"><span class="牌">鎖南枝</span><span class="科">生</span>臨新歲。十八春。<span class="夾白"><span class="科">老旦</span>曾入泮麼。<span class="科">生</span></span>秋風已曾聞鹿鳴。<span class="夾白"><span class="科">淨</span>元來發科了。可喜可喜。<span class="科">老旦</span>何不去會試。<span class="科">生</span></span>抱病滯江陰。陶情離鄉井。<span class="夾白"><span class="科">老旦</span>既有恙。出來耍耍到好。<span class="科">生</span></span>山水興。素頗深。擬豪遊。待春盡。</p>
        
        <p class="白"><span class="科">老旦</span>只是怠慢。<span class="科">生</span>打攪。姨娘一向好麼。</p>
        
        <p class="曲"><span class="牌">前腔</span><span class="科">老旦</span>蒙垂問。向頗寧。<span class="夾白"><span class="科">生</span>有弟妹否。<span class="科">老旦</span></span>伶仃一女初長成。<span class="夾白"><span class="科">生</span>近聞姨夫高擢。還在何處。<span class="科">老旦</span></span>帶甲鎮南閩。新春始之任。<span class="夾白"><span class="科">生</span>元來纔去。姨娘怎不同行。</span>隔關山。千里程。薄滄溟。畏烽警。</p>
        
        <p class="曲"><span class="牌">前腔</span><span class="夾白"><span class="科">淨</span>我看梅相公</span>年方妙。名已成。玉堂金馬應早登。俊雅更聰明。殷勤且恭敬。<span class="夾白">他是</span>瀛洲客。閬苑人。縱安仁。恐難勝。</p>
        
        <p class="白"><span class="科">淨</span>奶奶。師伯在內。老身進去。<span class="科">老旦</span>請便。<span class="科">淨</span>相公偏陪了。拜辭堂上客。往見閤中人。<span class="科">下生</span>這位是何人。<span class="科">老旦</span>何老娘。常在這裡走動的。<span class="科">生</span>嗄。<span class="科">小生上</span>金樽浮玉液。綺席列珍羞。稟奶奶。酒席完備了。<span class="科">老旦</span>梅相公請。</p>
        
        <p class="落詩"><span class="科">老旦</span>堂前薄席陳。<br />愧乏海陸珍。<br /><span class="科">生</span>曠歲一登歷。<br />逈然洗愁辛。</p>
        
        <h2 id=ch5 class="chapter"><span class="齣題">第五齣　友聚</span></h2>
        
        <p class="白"><span class="科">末上</span>一年明月打頭圓。此夜風光實可憐。院院燒燈如白日。煖香紅焰一時燃。自家非別。鄒府中一個院子是也。今夕上元佳節。適値吳下梅春元遠來。公子分付整設燈筵。邀彼聚樂。且喜早已完備。你看端的好燈市。<span class="科">內應介</span>怎見得。<span class="科">末</span>但見霞蒸日燦。電閃星垂。分明貝闕瑤臺。說甚蓬壺閬苑。照發蘭膏。滿室扶餘火玉。光搖蓮炬。盈眸洞穴明珠。窮人力翦就輕羅萬眼。似鬼工壘成弱骨千絲。珍珠燈。水晶燈。琉璃燈。蝦鬚燈。魚骨燈。方方圓圓。大大小小。總不下千餘盞。料絲屏。料條屏。雲母屏。夾紗屏。羊皮屏。高高矮矮。疊疊重重。少可有百來層。珠蓋參差畫梁間黯糝糝一似雲生。寶纓連絡。華筵上脆冷冷乍疑雨下。菡萏城中。鳳吐龍銜。光焰焰由來不夜。篔簹洞裡。猿擎魚負。影熒熒果是常明。汨碌碌輕毬滾地。盡道流星飛度。皎團團素縠懸枝。卻疑片月旋昇。夜明簾。金光簟。掩映生輝。瑪瑙座。珊瑚檠。華彩增煊。鰲山幾疊。攢擁着紫葡萄。白楊梅。朱杮兒。許多夜色。火樹千株。放出那蜂趕梅。梨花砲。水澆蓮。無數奇花。九龍百響。賽月明冲霄犯斗。遊魚走鼠。水金蓮遶砌穿波。門兒外。嚷嚷憧憧。紛紛雜雜。擁不開的。半是那商燈謎狎客。廳事前。周周匝匝。擠擠挨挨。遣不去的。都是那看煙火遊人。正是錦里開芳宴。蘭缸艷早年。縟彩遙分地。繁光遠綴天。道猶未了。賓客早到。</p>
        
        <p class="曲"><span class="牌">阮郎歸</span><span class="科">淨上</span>胸藏星斗氣凌煙。寰中若敢先。三都一筆字堪懸。多知繼寫宣。</p>
        
        <p class="白">文章如錦氣如虹。出眾風流自不同。酒德有神多客頌。青山明月不曾空。自家姓趙。名章。字成文。錢塘縣學生也。度若江河。眼空宇宙。科場雖屢北。志氣終未頹。揣摩經史。不辭夜雨燈氈。放浪湖山。最愛春風桃杏。多聞多識。人人道我就是那博學張華。耽酒耽詩。自想起來還是個高情李白。今夕表弟鄒元虛邀我相陪吳下梅君。不免走一遭。<span class="科">末見報介</span></p>
        
        <p class="曲"><span class="牌">前腔</span><span class="科">小生上</span>故人情致寄湖天。遊韉久未援。喜逢良夜可盤桓。燒燈整玳筵。</p>
        
        <p class="白"><span class="科">末稟見介淨</span>梅君怎不到。<span class="科">小生</span>想即至矣。<span class="科">淨</span>老弟緣何與彼相識。<span class="科">小生</span>梅君令岳薛水部。乃家君契厚同年也。<span class="科">末</span>梅相公到了。<span class="科">小生淨起迎介</span></p>
        
        <p class="曲"><span class="牌">前腔</span><span class="科">生上</span>豪遊山水日西旋。江城接暝煙。綵樓簫鼓雜繁絃。華燈朗月天。</p>
        
        <p class="白"><span class="科">見介拜介生</span>寵顧失趨迎。負罪良深。拜瞻不値悵徒殷。<span class="科">小生</span>久慕芳聲形夢想。何幸遙臨。<span class="科">淨</span>年少躡雲程。敬羨何勝。<span class="科">小生</span>草草杯盤聊展敬。祈鑑微忱。請坐。<span class="科">生</span>老先生高姓。<span class="科">淨</span>趙章。<span class="科">小生</span>成文表兄也。<span class="科">生</span>久仰久仰。<span class="科">小生</span>快看酒來。</p>
        
        <p class="曲"><span class="牌">光光乍</span><span class="科">丑上</span>巧趨承。善哄騙。屋裡檯無面。扇骨揩來光瀲灧。東家哺飯西家宴。</p>
        
        <p class="白">小子常伯醒是也。聞得鄒元虛張燈宴客。不免尋個話頭。做個陪客兒。<span class="科">候介末</span>常先生在外。<span class="科">小生</span>請進來。<span class="科">眾見介丑</span>小弟所薦講學朋友。昨有書來說。有事未得過江特來回覆。<span class="科">小生</span>多謝。<span class="科">丑</span>告退了。<span class="科">小生</span>同坐一坐。<span class="科">丑</span>小弟不該。也罷。常言道。見食不搶。到老不長。若固辭。似不流利了。叨擾了。<span class="科">小生送席介丑私問介末</span>這是吳下梅春元。<span class="科">丑驚揖介</span>有眼不識。失敬了。失敬了。<span class="科">席完坐介</span></p>
        
        <p class="曲"><span class="牌">排歌</span><span class="科">生</span>燈月良宵。笙歌綺筵。蜃脂鳳蠟齊燃。綵雲零亂影翩躚。星斗依稀几席前。<span class="科">合</span>鰲山遶。火樹聯。金蓮玉鏡互爭妍。傳柑遍。卜繭懸。芙蓉城闕宴群僊。</p>
        
        <p class="曲"><span class="牌">前腔</span><span class="科">小生</span>麗景佳賓。村醪野鮮。華堂小設燈筵。梅花香煖壓春寒。燈火千門樂上元。<span class="科">合</span>歌交和。杯浪傳。人生幾見月初圓。<span class="科">翦燈介</span>煤頻翦。香謾添。金吾無禁且留連。</p>
        
        <p class="白"><span class="科">丑</span>鄒兄。求梅公一令。<span class="科">小生</span>正是。梅兄求教。<span class="科">生</span>還是趙兄。<span class="科">淨</span>豈敢。<span class="科">生</span>占了。小弟要句詩帶個燈字。數着者飲一杯。<span class="科">眾</span>願聞。<span class="科">生</span>小弟說六街燈火半梅花。該鄒兄。<span class="科">丑足恭介</span>才子才子。又應時。又有趣。又敬主人。妙妙。<span class="科">生</span>如今趙兄請。<span class="科">淨</span>共道春燈勝百花。送梅相公。<span class="科">丑</span>欠好。不該飲。<span class="科">淨</span>古詩。<span class="科">丑</span>要說牆壁。<span class="科">生</span>由來月明如白日。共道春燈勝百花。<span class="科">丑</span>真才子。無書不讀的。<span class="科">末送酒介丑</span>八分杯。八分杯。<span class="科">淨</span>如今該老弟了。<span class="科">小生</span>弟說金燈佛火百輪張。常先生請。<span class="科">丑速飲介小生</span>如今該常先生了。<span class="科">丑拍手頓足介</span>妙妙妙。小弟有一絕好的。該鄒兄與梅公飲。<span class="科">淨</span>只要一字。<span class="科">丑</span>字兒數着鄒兄。意兒贊着梅公。<span class="科">淨</span>且說來。<span class="科">丑</span>小弟說個一舉首登龍虎榜。登字數着鄒兄。意兒卻不贊着梅公。<span class="科">淨</span>只怕燈邊還少火。<span class="科">丑</span>罰一杯。罰一杯。<span class="科">小生</span>我們不該。<span class="科">丑</span>既來則安。<span class="科">生</span>這等趙相公也一杯。<span class="科">末送淨酒介眾飲介淨不飲起步介</span></p>
        
        <p class="曲"><span class="牌">前腔</span><span class="科">淨</span>風月陶情。琴樽聚歡。<span class="夾白"><span class="科">拂燈介</span>可惡那火蛾兒。</span>無端抵死趨炎。<span class="夾白"><span class="科">丑扯介</span>不要閒管。且乾了這杯。<span class="科">淨拂袖速飲介</span></span>汪洋衿度海同寬。卮酒何須鼠輩言。<span class="夾白"><span class="科">丑</span>我是鼠輩。<span class="科">淨起看介</span>好燈好燈。<span class="科">合</span></span>鰲山遶。火樹聯。金蓮玉鏡互爭妍。傳柑遍。卜繭懸。芙蓉城闕宴群僊。</p>
        
        <p class="白"><span class="科">丑暗打生臂介</span>這人要使酒了。去罷。<span class="科">生</span>客已罵座。我其絕裾。<span class="科">潛下末</span>梅相公去了。<span class="科">小生</span>怎去了。<span class="科">丑</span>待我送。待我送。<span class="科">淨</span>咳。雪水煮豆腐。好不冷淡。<span class="科">丑</span>你便怎麼。要打便打了你。<span class="科">小生攔介</span>不要動氣。</p>
        
        <p class="曲"><span class="牌">前腔</span><span class="夾白"><span class="科">丑指淨介</span>你</span>妄自矜誇。尤人尚謙。<span class="夾白">常把莊子自比。竟不道</span>莊生也說人間。<span class="夾白"><span class="科">淨笑介</span>莊子人間世教你勢利。<span class="科">丑</span>我勢利。我勢利。打這狗牛。<span class="科">打介</span></span>打攤黃鶴不須拳。<span class="科">小生攔介丑空踢介</span>鸚鵡洲消一腳穿。<span class="夾白"><span class="科">丑倒介淨</span>這廝醉了。且去。明日與他講。<span class="科">小生</span>正是正是。<span class="科">淨</span>多謝了。<span class="科">小生</span>有慢有慢。<span class="科">淨下丑</span>趙章。趙章。<span class="科">小生</span>去了。<span class="科">丑</span>他怕我。去了。且饒他。鄒兄喫酒。<span class="科">小生</span>請酒。<span class="科">丑飲介合</span></span>歌交和杯浪傳。<span class="夾白"><span class="科">小生</span>好月好月。<span class="科">丑</span></span>人生幾見月初圓。<span class="夾白"><span class="科">丑吐介小生</span>他醉了。我自進去。當直的。快扶他回罷。<span class="科">下末扶丑丑掙胡唱介</span></span>煤頻翦。香謾添。<span class="夾白"><span class="科">末</span>常先生去罷。<span class="科">丑掙唱介</span></span>金吾無禁且留連</p>
        
        <p class="白"><span class="科">醉語介</span>明日拜梅相公。<span class="科">扶下</span></p>
        
        <h2 id=ch6 class="chapter"><span class="齣題">第六齣　遺箋</span></h2>
        
        <p class="曲"><span class="牌">生查子</span><span class="科">旦上</span>日永繡工餘。月滿銀光瑩。<span class="科">小旦上</span>燈火暖烘春。<span class="科">淨上</span>夜禁應須縱。</p>
        
        <p class="白"><span class="科">旦</span>玉作芙蓉院院明。博山香度小崢嶸。<span class="科">小旦</span>寶坊月皎龍燈淡紫府風微鶴焰平。小姐。燈市裡看燈去。<span class="科">旦</span>亂道。<span class="科">淨</span>呀。鄉裡人都說。兒郎種麥荷鋤倦。偷閒且向城中看。小姐怎說亂道。<span class="科">旦</span>這是兒郎話。女子家豈可出遊街市。<span class="科">淨</span>這等門前去看一看。<span class="科">小旦</span>門前有甚好。<span class="科">淨</span>好麼。千門月映。九陌燈攢。行歌可聽。遊妓堪觀。岹嶢的是峰嶺。青翠的是林巒。也有騎鯨李白。也有泛渚張騫。老兒燈連連拜揖馬兒燈飛走團團。還有那獅蠻滾戲。鬼判相摶。承竿走馬。躍劍跳丸。數不盡繁華種種。說不出奇異般般。小姐。你道這時候呵。誰家見月能閒坐。何處聞燈不去看。<span class="科">小旦</span>何處聞燈不看來。<span class="科">淨</span>呸。未曾去看。怎說看來。<span class="科">旦顧小旦介</span>不要理他。自去取卷書來。<span class="科">小旦取介</span>是侯鯖錄。<span class="科">旦看介</span>是鶯鶯傳。拿去換一帙來。<span class="科">小旦換介</span>這是金石錄。<span class="科">旦</span>這到不曾翫。<span class="科">看介</span>你看趙明誠與李易安。夫妻雅好文墨。收貯琴書古翫。每日煮茶共賞。可謂天倫至樂。欣羨欣羨。<span class="科">掩書嘆介淨</span>小姐只管看書。如今心焦起來。花園裡看看梅花何如。<span class="科">旦</span>有客。怎好去。<span class="科">小旦</span>奴家適在奶奶處。聞說梅公子今夜那家看燈。想不在也。<span class="科">旦</span>敢不真。青娥去打探一回來。<span class="科">淨</span>嗄。忙將金鎖掣。報道玉人來。<span class="科">下旦起介</span>不覺月又這等高了。</p>
        
        <p class="曲"><span class="牌">一江風</span><span class="科">旦</span>月當空。馥馥香風度。翠袖春寒重。<span class="夾白"><span class="科">嘆介小旦</span>小姐。你為何攢着眉兒長歎起來。<span class="科">旦</span></span>惹閒愁難掩雙眉。<span class="夾白"><span class="科">小旦</span>小姐釵兒歪了。<span class="科">旦</span>我也</span>懶整釵頭鳳。<span class="夾白"><span class="科">小旦</span>有何心事。試說何妨。<span class="科">旦</span></span>四并苦難逢。四并苦難逢。紅顏多困窮。<span class="夾白">又須知</span>世短渾如夢。</p>
        
        <p class="白">你暫且捲起簾兒。<span class="科">小旦捲介</span></p>
        
        <p class="曲"><span class="牌">前腔</span><span class="科">小旦</span>起簾櫳。月朗風清夜。一刻千金重。勸娘行對景逍遙。放下愁千種。<span class="夾白">你</span>玉食錦香叢。玉食錦香叢。榮華誰復同。<span class="夾白">又須知</span>瑣瑣成何用。</p>
        
        <p class="白"><span class="科">旦</span>我適來偶成一詩。可取紙筆。寫與你看。<span class="科">小旦取介</span>紙在此。<span class="科">旦</span>這是幅錦箋。<span class="科">小旦</span>敢問此箋何以錦名。<span class="科">旦</span>錦城薛濤遺製也。<span class="科">小旦</span>元來如此。<span class="科">旦寫介念介</span>林圃月華新。花香暗襲人。曲闌閒徙倚。幾度自傷神。<span class="科">小旦</span>佳句佳句。<span class="科">旦</span>青娥來了。且袖着。<span class="科">小旦袖介淨上</span>花須連夜發。莫待曉風吹。小姐。梅公子不在。快去快去。<span class="科">旦起介</span>青娥。你先走。<span class="科">淨</span>我開道。芳春姐。你好扶着小姐。<span class="科">攜介</span></p>
        
        <p class="曲"><span class="牌">懶畫眉</span><span class="科">旦</span>相攜俏俏出閨中。<span class="夾白"><span class="科">淨</span>玉照堂去。香雪亭去。<span class="科">旦</span></span>屈曲花岐院院通。<span class="夾白">你看</span>暗香疎影月溶溶。<span class="夾白"><span class="科">小旦</span>小姐。那派都是綠萼梅。<span class="科">旦</span></span>幾堆碧雪瑤華瑩。<span class="夾白"><span class="科">小旦</span>這兩枝楊妃梅。<span class="科">旦</span></span>半醉楊妃臉暈濃。</p>
        
        <p class="白"><span class="科">淨</span>阿姐。這叫同心梅。</p>
        
        <p class="曲"><span class="牌">前腔</span><span class="科">小旦看介</span>奇花端的兩心同。<span class="夾白"><span class="科">淨</span>這是鴛鴦梅。<span class="科">小旦</span></span>巧學鶼鶼翅影重。<span class="夾白"><span class="科">旦</span>這是照水梅。<span class="科">小旦</span></span>低回鑑水暗矜容。<span class="夾白"><span class="科">淨</span>這是檀香梅。<span class="科">小旦</span></span>檀心脈脈春偷送。<span class="夾白">行到此處呵。好一似</span>水月孤山冷艷濃。</p>
        
        <p class="白"><span class="科">生暗上</span>眼看人盡醉。卻笑獨為醒。小生適在鄒元虛家赴宴。不意坐逢俗客。逃席而回。你看好明月。好明月。<span class="科">旦</span>呀。早又有落梅了。</p>
        
        <p class="曲"><span class="牌">前腔</span><span class="科">淨</span>玉鈿零亂笛聲中。<span class="科">拂旦衣介</span>輕點春衫破淺紅。<span class="夾白">小姐插一枝兒。<span class="科">插介</span></span>淡妝聊擬壽陽宮。清標婉入羅浮夢。<span class="夾白">便</span>鐵石心腸興自濃。</p>
        
        <p class="曲"><span class="牌">前腔</span><span class="夾白"><span class="科">生</span>呀。</span>嬌音婉轉隔芳叢。<span class="夾白">我且隔着花屏覷他一覷。<span class="科">拂花介</span></span>覷處偏憎花影重。<span class="夾白">好似</span>盈盈出水兩芙蓉。臨風不覺天香動。<span class="科">闖介</span>頓惹春情似酒濃。</p>
        
        <p class="白"><span class="科">淨</span>不要來。有人在此。<span class="科">旦</span>打那廂去罷。徑須愁出入。不解辨西東。<span class="科">下遺箋介生</span>他從屏後去了。你看香芬遶徑。風韻穿花。好縈繫人也。<span class="科">丑上</span>只在此城中。人多不知處。小人接大爺不着。只道在那裡看燈。原來回了。如何還不睡。<span class="科">生</span>你聽我道。</p>
        
        <p class="曲"><span class="牌">前腔</span><span class="科">生</span>偶從月下暢幽衷。何意僊姝驀地逢。<span class="夾白"><span class="科">丑</span>有些意兒麼。<span class="科">生</span></span>芳屏似隔九疑峰。<span class="夾白"><span class="科">丑</span>幾時去了。<span class="科">生</span></span>霎時斷卻陽臺夢。<span class="夾白">只落得</span>香徑空迷夕霧濃。</p>
        
        <p class="白"><span class="科">丑</span>生得何如。留他看一看到好。</p>
        
        <p class="落詩"><span class="科">生</span>腰如細柳臉如蓮。<br />艷粉紅脂映寶鈿。<br /><span class="科">丑</span>盡道滿城無國色。<br />不知朱戶鎖嬋娟。</p>
        
        <h2 id=ch7 class="chapter"><span class="齣題">第七齣　尋箋</span></h2>
        
        <p class="白"><span class="科">小旦上</span>春色惱人眠不得。闌干獨倚消閒寂。依稀玉漏出花來。<span class="科">內打更介小旦</span>報道三更已將及。呀。箋兒如何不見。想遺在外廂了。此時不尋。倘被人拾去。如何回覆小姐。不免喚青娥同去尋了回來。且住。若說箋兒。他怎肯去。只說掉了珠串便了。青娥。青娥。<span class="科">淨內應介</span>我要睡。<span class="科">小旦</span>小姐叫快起來。<span class="科">淨上</span>來了。來了。<span class="科">小旦</span>哄你。是我叫。<span class="科">淨走回小旦扯介</span>好妹子。適來掉了珠串。央你同去尋一尋。<span class="科">淨</span>明早罷。<span class="科">小旦</span>明早卻不被人拾去。<span class="科">淨</span>這等。點着燈去。<span class="科">小旦點燈介</span></p>
        
        <p class="曲"><span class="牌">縷縷金</span><span class="科">合</span>循闌檻。啟重門。徐徐還悄悄。慢挨尋。月白蘆花隱。鶯藏柳蔭。明珠何事暗投人。一路無形影。</p>
        
        <p class="白"><span class="科">淨</span>一路不見。想掉在園中了。<span class="科">小旦</span>此時人靜正好去。<span class="科">淨</span>去去去。<span class="科">行介小旦</span>呀。園門鎖的。怎麼好。<span class="科">淨</span>是你娘舅管。怕他。<span class="科">小旦</span>怕他睡了。<span class="科">淨</span>待我叫他起來。<span class="科">高叫介</span>張老官。張老官。<span class="科">內應介</span>要怎麼。<span class="科">淨</span>要園裡去。<span class="科">內</span>方纔鎖的。卻不好開。<span class="科">淨</span>休惱。是令甥女要去。<span class="科">小旦</span>舅舅。我要去。<span class="科">外上</span>待我來。賤夫美一睡。城上改更籌。<span class="科">見介</span>兒。你到園裡做甚。<span class="科">小旦</span>掉了珠串。要去尋。<span class="科">外</span>哈。女子家不務針指女工。慣要看花踏月。如今珠串都沒了。此時更深路黑。那裡去尋。且自回去。待我明日尋來還你。<span class="科">小旦背介</span>不是珠串。教他怎尋。只得實告罷。<span class="科">轉身低云</span>舅舅。不敢相瞞。其實不是珠串。是幅箋兒。<span class="科">淨聽介</span>呸。我只道珠串。到是甚麼紙頭。<span class="科">外</span>便是紙頭。尋他做甚。<span class="科">小旦</span>有用的。<span class="科">淨</span>這麼。是那個與你的情書了。<span class="科">小旦打介淨</span>園公。你可安置。我自回去也。<span class="科">外</span>正是。正是。閉門不管窗前月。分付梅花自主張。<span class="科">並下小旦</span>他們去了。我也只得回罷。</p>
        
        <p class="曲"><span class="牌">前腔</span>忙歸去。路窈冥。孤形隨隻影。戰兢兢。一紙閒愁恨。應沈花徑。怕成紅葉惹多情。就枕如何寢。</p>
        
        <p class="落詩">滿紙春愁墨未乾。<br />落花流水杳然去。<br />手拈裙帶獨徘徊。<br />重門深鎖無尋處。</p>
        
        <h2 id=ch8 class="chapter"><span class="齣題">第八齣　婆奸</span></h2>
        
        <p class="曲"><span class="牌">卜算子</span><span class="科">生上</span>入眼頓薰心。攪夢還驚寢。煙霞泉石舊胸襟。一夜沾脂粉。</p>
        
        <p class="白">渾疑夢裡逢。遙遙不相識。幽徑還獨尋。綠苔見行跡。小生夜來一見嬌娃。不覺神魂飄漾。坐臥無聊。已喜天明。不免循彼遊蹤。寄我神想。<span class="科">步介</span>這是幅錦箋。<span class="科">拾看介</span>呀。原來是首閨情。定是那人所遺也。<span class="科">嘆介</span>徒有錦箋傳雅抱。恨無紅葉報相思。</p>
        
        <p class="曲"><span class="牌">普天樂</span>步香階。歎蒼苔空有蓮蹤印。霧駕雲駢憑誰問。這詞箋寫盡芳心。轉教惹恨消魂。怪只怪屏陰月影。胡遮了花光玉潤。難詳認。怎能得相傍相親。謾把嬌姿細審。那時方愜我一點幽情。</p>
        
        <p class="白">呀。甚麼人來了。</p>
        
        <p class="曲"><span class="牌">普賢歌</span><span class="科">淨上</span>終朝東走與西奔。塵滿裙裾汗滿褌。一套假殷勤。相逢盡故人。要近錢財須喫緊。</p>
        
        <p class="白">老身何老娘便是。那日偶見梅春元。看他性格風流。定然留戀花柳。規模闊拓。決肯撒漫錢財。端的是店裡貨。兩日多事。未去看得他。今日少暇。去走一遭。轉灣抹角。此間已是。有人麼。<span class="科">外上</span>客來深苑中。犬吠芳林下。老娘何來。<span class="科">淨</span>特拜梅相公。<span class="科">外</span>相公在這廂。<span class="科">引見介淨</span>窮忙拜遲。<span class="科">生</span>有勞。請坐。<span class="科">淨</span>相公。兩日何處遊耍。</p>
        
        <p class="曲"><span class="牌">剗鍬兒</span><span class="科">生</span>孤山閒探梅花信。<span class="夾白"><span class="科">淨</span>春事如何。<span class="科">生</span></span>六橋已見柳條青。<span class="夾白"><span class="科">淨</span>山水如何。<span class="科">生</span></span>湖波淨如鏡。峰圍翠屏。<span class="夾白"><span class="科">淨</span>有遊賞的麼。<span class="科">生</span></span>野衲遊人。水濱林徑。樵父漁翁。賡歌相應。</p>
        
        <p class="白"><span class="科">淨</span>相公。此時還未好。</p>
        
        <p class="曲"><span class="牌">前腔</span><span class="科">淨</span>湖山二月春如錦。杏花風颺酒旗輕。王孫騁金鐙。香塵蔽雲。<span class="夾白">這不打緊。還有</span>雀舫漁舲。多妝紅粉。玉管銀箏。繁華相競。</p>
        
        <p class="白"><span class="科">生</span>元來如此。請問老娘。宅上作何生理。<span class="科">淨</span>小兒撑個湖船。老身說頭親事。賣些生活。<span class="科">生</span>如此。小生買妾時。定用相凟了。<span class="科">淨</span>當得當得。只怕相公不要一百。<span class="科">出帖介</span>這眾安橋馮家的。十六歲了。這褚家堂郎家的。到有十八歲。這三橋址傅家的。也只得十六歲。<span class="科">生</span>到有許多。還問老娘。所賣是珠翠。是寶玉。<span class="科">淨</span>都賣些。<span class="科">生</span>老娘既善為媒。又能賣寶。則為蜂媒蝶使。以圖金屋玉人。無難矣。<span class="科">淨搖手介</span>這不會。這不會。老身專只一味老實。見重於諸宅。若做這樣事。還有人相敬。快不要說。快不要說。告退了。<span class="科">生</span>待茶。<span class="科">淨</span>又叨茶。<span class="科">復坐介生</span>園公取兩杯茶來。<span class="科">外應下淨望介</span>相公好不謹飭。常言道。六耳不同謀。三人口一尺。園公在此。只管直說。<span class="科">生</span>取笑。原沒甚麼。<span class="科">淨</span>這風流事何妨。相公。不瞞你說。我乃風月慣家。做媒賣寶皆假糊兒也。倘有高情。當得效力。當得效力。<span class="科">外攜茶上</span>澗底松聲初罷響。水邊雲氣乍移來。茶在此。<span class="科">淨</span>起動你自去。<span class="科">生</span>園公自去罷。<span class="科">外應下淨</span>相公快說。省得又有人來。<span class="科">生</span>真沒有。<span class="科">淨</span>莫非疑我不能幹。不是老身誇口。若經我手呵。</p>
        
        <p class="誦"><span class="牌">西江月</span>謾說文君私奔。休誇紅拂宵通。點籌帝子也糊塗。愁甚牆高賈午。　　犀炬能招龍女。雲梯可下嫦娥。若教南海一經過。哄得觀音隨我。</p>
        
        <p class="白"><span class="科">生</span>妙哉。妙哉。小生非有他凟。昨因赴宴夜歸。花徑偶逢二美。不但豐姿冶艷。且有詞箋下遺。以是不能忘情。<span class="科">淨</span>相公你不知。這是本宅小姐。侍兒芳春。<span class="科">生</span>如此。失言了。<span class="科">淨</span>認了真。冷水也沒得吞。相公曉得那雞鳴南山麼。<span class="科">生</span>這是齊襄淫乎其妹。怎不曉得。<span class="科">淨</span>卻元來。況令堂與奶奶不過相交姊妹。佳人難得。請毋自疑。<span class="科">生</span>多謝了。</p>
        
        <p class="曲"><span class="牌">四邊靜</span><span class="科">生</span>月中人去花階冷。錦字空牽恨。夢遶武陵春。桃源歎迷徑。<span class="科">合</span>巫陽雲隱。藍橋水浸。何幸遇崑崙。蜂媒相好倩。</p>
        
        <p class="曲"><span class="牌">前腔</span><span class="科">淨</span>銀河遠隔無蹊徑。牛郎好孤另。管取鵲橋成。鴛鴦兩相並。<span class="夾白"><span class="科">合</span>那時節</span>羅幃春穩。繡衾香噴。<span class="夾白">相公。你</span>莫忘魏無知。揮金好相贈。</p>
        
        <p class="白"><span class="科">生</span>得賜周全。自當銜結。但恐無由會晤。莫效殷勤。<span class="科">淨</span>要見何難。包得停當便了。<span class="科">生</span>願聞其旨。<span class="科">淨</span>不要忙。且把個扇兒寫着那詞。待我尋便。引相公進去。假做忘了。竟自出來。看他怎麼。便好行事也。<span class="科">生</span>有見有見。<span class="科">淨</span>相公。你還未曾細看哩。</p>
        
        <p class="落詩"><span class="科">淨</span>娥娥紅粉妝。<br />馥馥秋蘭芳。<br /><span class="科">生</span>願得展嬿婉。<br />千載不敢忘。</p>
        
        <h2 id=ch9 class="chapter"><span class="齣題">第九齣　初晤</span></h2>
        
        <p class="曲"><span class="牌">霜天曉角</span><span class="科">老旦上</span>東風送暖。碧草閒階滿。惆悵良人去遠。眼前花事空妍。</p>
        
        <p class="白">鶯燕芳菲節。其如離別何。弱女本非男。慰情良勝無。相公出去。止我母子在家。女兒素耽幽寂。另處一室。兩日因有義妹之子遠來。與他盤桓起了。竟不知孩兒若何。今日得暇。且去看他一看。開門開門。</p>
        
        <p class="曲"><span class="牌">前腔</span><span class="科">旦上</span>幽棲小院。春暖花爭艷。<span class="科">小旦上</span>笑殺遊蜂舞燕。無端入幕穿簾。</p>
        
        <p class="白"><span class="科">小旦</span>奶奶來了。<span class="科">見介老旦</span>兒兩日在此做甚麼。<span class="科">旦</span>做此針指。<span class="科">老旦</span>好好。</p>
        
        <p class="曲"><span class="牌">翫仙燈</span><span class="科">淨上</span>金屋隱嬋娟。<span class="科">生上</span>苦相思無由繾綣。</p>
        
        <p class="白"><span class="科">淨</span>梅相公。且喜奶奶正在小姐房中。我和你就到那廂。我先進去。你且站着。我不出來。便叫我一聲。自有處也。<span class="科">生應暫下淨入見介</span>奶奶。老爺有書回麼。</p>
        
        <p class="曲"><span class="牌">桂枝香</span><span class="科">老旦</span>江山遙遠。杳無魚雁。<span class="夾白"><span class="科">淨</span>一路平安便好。<span class="科">老旦</span></span>知他安否何如。使我晨昏牽念。<span class="夾白"><span class="科">淨</span>老爺去做官。記掛怎麼。<span class="科">老旦</span></span>歎蝸角虛名。歎蝸角虛名。令人迷戀。驅馳蹇蹇。<span class="夾白"><span class="科">淨</span>老爺一定也想家裡。<span class="科">老旦</span></span>兩情懸。<span class="夾白"><span class="科">淨</span>去有半月了。<span class="科">老旦</span></span>屈指兼旬矣<span class="夾白"><span class="科">淨</span>想到任了。<span class="科">老旦</span></span>還應已上官。</p>
        
        <p class="白"><span class="科">生上叫介淨</span>呸。忘記了。<span class="科">老旦</span>為何。<span class="科">淨</span>梅相公聞小姐書室精雅。幸値奶奶又在。要求一看。我教他站着。待我進稟。誰想竟說起老爺事情。教他候久了。<span class="科">老旦</span>快請進來。<span class="科">旦</span>不穩便。<span class="科">淨</span>世誼姊妹。有甚不便。<span class="科">淨引生入見介老旦</span>這就是妹子。兒拜了哥哥。<span class="科">生旦見介老旦</span>別時兩童稚。及此俱成人。<span class="科">生</span>天長音信斷。仰望無由親。<span class="科">淨</span>梅相公。這書室何如。<span class="科">生</span>精雅得緊。<span class="科">淨</span>請細看一看。<span class="科">生起看介</span></p>
        
        <p class="曲"><span class="牌">前腔</span><span class="科">生</span>珠簾不捲。羅帳輕褰。迎風一帶蘭芬。弄日幾窠香篆。更花枝遶前。更花枝遶前。錦屏湘簟。瑤琴綃綣總堪憐。恍入天台境。如逢玉洞僊。</p>
        
        <p class="白"><span class="科">淨</span>小姐還有許多骨董。相公不曾見哩。<span class="科">生</span>願借一觀。<span class="科">旦</span>沒有。<span class="科">老旦</span>胡亂拿幾件與哥哥看。<span class="科">旦</span>芳春取幾件來。<span class="科">小旦應下取上</span>縹囊披錦繡。翠袖舞瓊琚。</p>
        
        <p class="曲"><span class="牌">前腔</span><span class="科">旦</span>愧無奇翫。何勝清鑑。兩般商鼎周彝。幾帙秦碑漢篆。這玻璃茗甌這玻璃茗甌。銀潢玉硯。硃文金鑑意堪觀。逸少書修禊。王維畫輞川。</p>
        
        <p class="白"><span class="科">丑持帖上</span>門有車馬客。駕言發故鄉。稟相公。有客相訪。<span class="科">生</span>回覆他去也罷。<span class="科">丑應下生放扇展帖介</span>暫且告別。再當求覽。<span class="科">旦</span>多慢了。<span class="科">老旦</span>我也出去。老娘謾坐。<span class="科">淨</span>請便請便。<span class="科">老旦</span>匆匆相見又相離。<span class="科">淨</span>霧閣雲窗豈易窺。<span class="科">生</span>只此神仙對瓊圃。何須轍跡向瑤池。<span class="科">老旦生下小旦持扇介</span>這扇梅相公的。到忘了。<span class="科">旦看扇介</span>好異好異。<span class="科">小旦看扇做不語介淨</span>阿妹。為何你也呆了。借我看一看。<span class="科">看介</span>人物精製。東西都這般精製。</p>
        
        <p class="曲"><span class="牌">大迓鼓</span><span class="科">淨</span>翩翩美少年。衣冠濟楚。性格幽閒。<span class="夾白">不要說甚麼。你只看他</span>雙瞳翦水迎人灧。風流萬種笑談間。何物嬌娃。三生有緣。</p>
        
        <p class="白"><span class="科">淨</span>老身告退了。坐久談深。庭花影轉。<span class="科">下旦</span>事不關心。關心者亂。如何這詩到在他的扇上。<span class="科">小旦</span>那晚袖着出遊。遺失之后。想他拾得。就寫在扇上。<span class="科">旦</span>說得好太平話兒。</p>
        
        <p class="曲"><span class="牌">前腔</span><span class="科">旦</span>春愁滿錦箋。恁何閒覷。棄擲花前。無情頓惹多情眷。試看綵筆寫輕紈。浪語那禁。思之汗沾。</p>
        
        <p class="曲"><span class="牌">前腔</span><span class="科">小旦</span>何云敢棄捐。<span class="夾白">那晚呵。</span>重門閉月。欲覓難前。無端翰墨空濡染<span class="科">笑介</span>笑伊知是阿誰箋。<span class="夾白">小姐不要忙。</span>管效相如。完璧早旋。</p>
        
        <p class="白"><span class="科">旦</span>你就說如何得還。<span class="科">小旦</span>梅公子每常出去。悉把廂房匙鑰付我舅舅收執。明日瞷他出去。待我竟自開入。搜取回來。卻不是好。<span class="科">旦</span>怕不能如此。<span class="科">長嘆介小旦</span>為何煩惱。<span class="科">旦不答介小旦</span>曉得了。</p>
        
        <p class="落詩"><span class="科">小旦</span>只因幽恨在新詩。<br />綠慘雙蛾不自持。<br /><span class="科">旦</span>無限春愁莫相問此情惟有落花知。<br /></p>
        
        <h2 id=ch10 class="chapter"><span class="齣題">第十齣　傳私</span></h2>
        
        <p class="曲"><span class="牌">賀聖朝</span><span class="科">生上</span>柳梢無奈啼鴉驚殘好夢難摭蘭房回首若天涯。客邸倍添嗟。</p>
        
        <p class="白">何殊鏡裡人。相見不相親。願作梁間燕。無由變此身。小生初見小姐未真。意圖熟睹片時。少慰懷想。誰知一經近覷。頓惹相思。欲待尋消問息。那得實信真情。妄想送暖偷寒。誰與我傳書寄簡。好似和針吞卻線。繫人腸肚刺人心。我想小姐呵。</p>
        
        <p class="曲"><span class="牌">好姐姐</span>芳姿如玉似花。卻朱粉天然妖冶。低眉斂衽。羞怯更堪佳。心牽掛。夢魂通昔藍橋下。煙水茫茫萬里賒。</p>
        
        <p class="白"><span class="科">丑上</span>報報。鄒相公拉訪趙相公。<span class="科">生</span>把門兒鎖着。寄匙鑰與園公了。隨我來。<span class="科">丑</span>理會得。<span class="科">同下</span></p>
        
        <p class="曲"><span class="牌">行香子</span><span class="科">小旦上</span>俏步庭街。怕損苔花。笑重門扃鎖空加。簾前惟有鳥雀喳喳。啟芸窗。翻蠹簡。謾挨查。</p>
        
        <p class="白">今日幸値梅公子出去。且與舅舅取得匙鑰。不免開門進去。尋取詞箋則個。<span class="科">開介</span>只此一室。與他住着。便覺清趣了多少。</p>
        
        <p class="曲"><span class="牌">好姐姐</span>書齋香籠碧紗。伴几榻清琴古畫。膽瓶春水。一枝梅正佳。<span class="夾白"><span class="科">揭帳介</span>這是他臥所了。</span>真幽雅。羅幃香暖春無價。<span class="夾白">只怕你</span>鴛枕人孤愁轉加。</p>
        
        <p class="白">試在他書帙中尋一尋。<span class="科">翻書介</span>且喜在這裡了。後邊寫着甚麼。<span class="科">念介</span></p>
        
        <p class="詩">字潤句清新。幽懷信可人。<br />花前偶相値。無奈日勞神。</p>
        
        <p class="白">元來是和韻。怎好還小姐。罷罷。我自藏着。免得播揚便了。<span class="科">生上</span>相過不相値。興盡且歸來。呀。山館無人在。重門何事開。<span class="科">見介小旦欲下介</span></p>
        
        <p class="曲"><span class="牌">玉胞肚</span><span class="科">生</span>堪驚堪訝。<span class="科">小旦施禮生答介</span>這相逢醒耶夢耶。<span class="夾白"><span class="科">小旦背介生近介</span>小姐在那裡。<span class="科">小旦背答介</span>在繡房中。<span class="科">生</span></span>悵姮娥深鎖蟾宮。喜菁女密降香車。<span class="夾白"><span class="科">小旦</span>相公讓一讓。<span class="科">生</span>怎就要去。<span class="科">愈近介</span></span>須憐聚散似摶沙。不飲空歸花也嗟。</p>
        
        <p class="白"><span class="科">生摟介小旦推介</span>有人來。不要這等。<span class="科">生</span>此地有甚人來。<span class="科">小旦</span>隔牆須有耳。窗外豈無人。</p>
        
        <p class="曲"><span class="牌">前腔</span><span class="科">小旦</span>屬垣非假。<span class="科">生復摟介小旦掙脫整鬢介</span>莫胡纏釵橫鬢斜。<span class="夾白"><span class="科">生</span>姐姐你韞玉須沽。我捐珠奚惜。得垂青盻。願共白頭。<span class="科">小旦</span>說那裡話。賤妾呵。</span>居綠衣紫綬難齊。<span class="夾白">相公。你</span>近青蠅白璧須瑕。<span class="夾白"><span class="科">生執小旦衣跪介</span>僕若介此。天神鑑之。<span class="科">小旦跪介</span>君果鍾情。妾當留意。須圖機密。以俟天緣。<span class="科">生</span>只怕後會難逢。<span class="科">放手同起小旦附耳介</span></span>有緣千里會無差。<span class="夾白"><span class="科">生</span>我其枯魚也。<span class="科">小旦</span></span>早發還知易萎花。</p>
        
        <p class="白"><span class="科">生</span>既荷重諾。何敢遽強。更有請問。願求暫停。<span class="科">小旦</span>奧室私語。人來不雅。有話到外廂來。<span class="科">同走介小旦</span>有何見諭。<span class="科">生笑揖介</span></p>
        
        <p class="曲"><span class="牌">前腔</span><span class="科">生</span>望卿陶冶。<span class="夾白"><span class="科">小旦</span>有何使令。<span class="科">生</span></span>覬偷攀梁園艷葩。<span class="夾白"><span class="科">小旦</span>莫非意及小姐乎。相公何興此念。<span class="科">生</span></span>端為他月徑豐神。又找個繡窗清話。<span class="夾白">閃得我</span>夢為蝴蝶也尋花。青鳥難逢祇自嗟。</p>
        
        <p class="曲"><span class="牌">前腔</span><span class="科">小旦笑介</span>須教口啞。我娘行玉瑩鮮瑕。<span class="夾白"><span class="科">生</span>他有閨詞。我曾見來。<span class="科">小旦</span>這是</span>感孟光獲配梁鴻。匪文君覬奔司馬。<span class="夾白"><span class="科">生</span>我聞小姐惜花愛月。恐非無情者。<span class="科">小旦</span></span>春花秋月興雖佳。暮雨朝雲怎惹他。</p>
        
        <p class="白"><span class="科">內作犬聲介小旦</span>人來了。我去也。</p>
        
        <p class="落詩"><span class="科">小旦</span>與子結綢繆。<br />恩愛兩不疑。<br /><span class="科">生</span>佳期悵何許。<br />日夕歡相持。</p>
        
        <h2 id=ch11 class="chapter"><span class="齣題">第十一齣　詒婚</span></h2>
        
        <p class="曲"><span class="牌">一翦梅</span><span class="科">旦上</span>紅窗翠幕曉徐開。日映妝臺。春滿妝臺。<span class="科">小旦上</span>蛾眉淡掃鬢初裁。花壓瓊釵。香遶瓊釵。</p>
        
        <p class="白"><span class="科">旦</span>芳春。今日奶奶往菴中佛會。我和你到門首一送。<span class="科">小旦</span>轎已到。將次起身。請就行。<span class="科">同行介小生急上</span>稟小姐。奶奶行了。<span class="科">旦</span>嗄。<span class="科">小旦</span>雲從送夫人。不作從容住。<span class="科">旦</span>你看久矣不行遊。門前風景異。<span class="科">小旦</span>便是。<span class="科">旦</span>對門這房子幾時造的。<span class="科">小旦</span>方纔。<span class="科">旦</span>那廂的酒肆。前日不曾有。<span class="科">小旦</span>新搬來的。<span class="科">內唱介</span>一年春去又是一年秋。哩哩蓮花。哩哩蓮花。春去秋來幾時休。哈哈一麼蓮花。少年兒郎看看老。哩哩蓮花。哩哩蓮花。紅粉佳人白了頭。哈哈一麼蓮花。<span class="科">旦</span>那裡打蓮花的叫他來。<span class="科">小旦</span>門上叫那打蓮花的來。<span class="科">內叫介淨丑應上淨</span>蓮花纔出口。白米要一斗。<span class="科">丑</span>老兒仔細些。裡頭怕有狗。奶奶。打蓮花麼。<span class="科">小旦</span>要打。你曉得甚麼。<span class="科">淨</span>三貞九烈。二十四孝。十二月花名。<span class="科">丑</span>還有新編好姻緣惡姻緣。<span class="科">旦</span>就把新編的唱一唱。<span class="科">淨丑</span>嗄。</p>
        
        <p class="曲"><span class="牌">蓮花落</span><span class="科">合</span>一年過了一年挨。<span class="科">介</span>日月如梭人老來。<span class="科">介</span>人生在世不幹得些快活事。<span class="科">介</span>一旦無常空自哀。<span class="科">介</span>人生在世只有何事最快活。<span class="科">介</span>只有夫妻相得好開懷。<span class="科">介</span>聰明小姐嫁得文才士。<span class="科">介</span>婦隨夫唱勝秦臺。<span class="科">介</span>賞花酌酒都是尋常事。<span class="科">介</span>詠月吟風實快哉。<span class="科">介</span>盡日歡娛直到晚。<span class="科">介</span>閨門裡向有蓬萊。<span class="科">介</span>多少嬌娘喫子爹娘賺。<span class="科">介</span>嫁了村牛及俗胎。<span class="科">介</span>不要琴書不要畫。<span class="科">介</span>雙陸圍棋盡撇開。<span class="科">介</span>日圖三餐夜一宿。<span class="科">介</span>枕邊鼻息似轟雷。<span class="科">介</span>走到人前如木佛。<span class="科">介</span>開得牙關臭殺來。<span class="科">介</span>這樣村牛撞着子。<span class="科">介</span>一世為人好苦哉。</p>
        
        <p class="白"><span class="科">介旦</span>叫人打發他罷。<span class="科">小旦分付小生打發介淨</span>常捨常用。<span class="科">丑</span>長福消災。<span class="科">下旦</span>適纔所唱。句句真的。</p>
        
        <p class="曲"><span class="牌">啄木兒</span><span class="夾白"><span class="科">旦</span>我</span>聽伊言。心暗摧。屈指桃夭幾個宜。迴文錦半世含嗟斷腸吟到老成悲。蘇臺月伴西施醉。玉關草濕明妃淚。淑女堪求君子誰。</p>
        
        <p class="曲"><span class="牌">前腔</span><span class="科">小旦</span>無稽語。莫浪悲。春到芳菲應滿枝。幾曾見薰草齊蕕。那里是鳳鳥隨雞。阿嬌金屋元相配。太真玉鏡寧無對。<span class="夾白">又不道</span>紫管雙雙跨鳳吹。</p>
        
        <p class="白"><span class="科">淨上</span>任智情難察。投機事可諧。我為梅公子百計鑽研。爭奈柳小姐片言難入。昨聞芳春有言。小姐不是卓文君。頗慕孟德耀。得此心話。已知底蘊。不免將機就機。只說梅郎尚未有親。哄他一哄。看他如何。<span class="科">見介旦</span>老娘何來<span class="科">淨</span>繆平章宅上央我見令表兄。<span class="科">旦</span>為甚麼。</p>
        
        <p class="曲"><span class="牌">三段子</span><span class="夾白"><span class="科">淨</span>為只為</span>才郎世稀。逞南圖翩翩遠期。平章見奇。選東牀孳孳在伊。<span class="夾白">且好一位小姐。</span>娉婷冶麗堪娛意。<span class="夾白">又好妝奩。</span>繁華侈富真無比。<span class="夾白">這不打緊。</span>更有金釵十二隨。</p>
        
        <p class="曲"><span class="牌">前腔</span><span class="科">旦</span>郎年幾許。<span class="夾白"><span class="科">淨</span>十八歲子。<span class="科">旦</span></span>卻緣何家室未宜。<span class="夾白"><span class="科">淨</span>想他父母早亡。志專科第。以此羈遲。<span class="科">旦</span></span>娘居那區。<span class="夾白"><span class="科">淨</span>在關上。<span class="科">旦</span></span>又何由聲聞遠馳。<span class="夾白"><span class="科">淨</span>這們一位官人。那一處不聞。<span class="科">旦</span></span>獨孤偉器真佳婿。蹇修善合非虛譽。<span class="夾白"><span class="科">小旦</span>小姐。端的好頭親事。<span class="科">旦附小旦低唱介</span>這是</span>夙世姻緣怎羨伊。</p>
        
        <p class="白">老娘。你也興頭了。<span class="科">淨</span>小姐。我沒造化。<span class="科">旦</span>卻怎麼。</p>
        
        <p class="曲"><span class="牌">歸朝歡</span><span class="科">淨</span>喬才的。喬才的。抵死執迷。<span class="夾白"><span class="科">旦</span>難道不允。<span class="科">淨</span></span>儘唇舌何曾允俞。<span class="夾白"><span class="科">旦</span>為何。<span class="科">淨近旦低唱介</span></span>他說道。他說道。豐神才致。須索要悉與娘齊。<span class="夾白"><span class="科">笑介</span>好笑他</span>溝貍妄想天鵝味。<span class="夾白">又不道</span>麻姑豈爪京兒背。<span class="夾白">正是</span>春夢胡遮枉自迷。</p>
        
        <p class="白"><span class="科">內叫云</span>何老娘。有人尋你。<span class="科">淨</span>繆家人了。小姐。我去。過日與你細講。應接無閒暇。徘徊似躑躅。<span class="科">下旦</span>芳春。元來梅家哥哥還不曾有親。<span class="科">小旦</span>便是。小姐。奴有一言。</p>
        
        <p class="曲"><span class="牌">前腔</span>久欲啟。久欲啟。恐招罪笞。<span class="夾白"><span class="科">旦</span>有話試說。<span class="科">小旦</span>那梅公子呵。</span>向娘行十分留意。<span class="夾白"><span class="科">旦</span>那有這話。<span class="科">小旦</span></span>錦箋上。錦箋上。和就春詞。<span class="科">取囊出箋</span>試閱取方知就裡。<span class="夾白"><span class="科">旦看箋擲介</span>狂生。狂生。我豈賈午崔鶯乎。<span class="科">小旦拾介</span>小姐誤矣。不記乞兒所唱乎。梅公子正</span>孤飛未獲和鳴侶。<span class="夾白">小姐。你</span>一枝早擇棲遲地。<span class="夾白"><span class="科">旦</span>難道他肯贅異鄉。<span class="科">小旦</span></span>達士寧同丘首愚。</p>
        
        <p class="白"><span class="科">旦</span>拿來。<span class="科">小旦送箋介旦復看介</span></p>
        
        <p class="曲"><span class="牌">尾聲</span><span class="科">旦</span>卻愁不屑桓玄贅。羞殺空將宋玉窺。<span class="科">袖箋介</span>翹首東風付歎吁</p>
        
        <p class="落詩"><span class="科">小旦</span>遙想風流第一人。<br />賈生才調更無論。<br /><span class="科">旦</span>多情卻被無情惱。<br />搖蕩春心似夢魂。<br /></p>
        
        <h2 id=ch12 class="chapter"><span class="齣題">第十二齣　醉春</span></h2>
        
        <p class="曲"><span class="牌">山歌</span><span class="科">丑上</span>外六橋了裡六橋。千株楊柳萬株桃。湖船盡擺子遊春酒。客人半載子女多嬌。女多嬌了女多嬌。湖南湖北任逍遙。看看大佛頭個眉眼。摸摸長耳相個皮毛。弗管敲壞子林和靖家梅子。囉惜攀折子蘇小小大花稍。葛僊翁煉丹井儕來弔弔。錢鏐王洗卵池也去撩撩。岳王墳前打打秦檜。金鼓洞口訪訪牛皋。尋新茶直上龍井。要好水更到虎跑。幾十處伽藍座座參到。五百尊羅漢個個數高。柳洲亭。放鶴亭。湖心亭。冷泉亭。可惜造做子幾處。六和塔。雷峰塔。保叔塔。靈鷲塔。恨弗得磕做子一陶。化星紙錠。拜拜先壟。番個攢盒。穿穿斷橋。賣酒個以介幫襯。纔捉子魴魮魚煎燥。求討個恰介弄巧。只把漁鼓簡輕敲。喫得個老人家個個莽莽撞撞。引得個阿媽們越越妖妖嬈嬈。正叫暖風薰得遊人醉。拿子金銀河上拋。</p>
        
        <p class="白">自家何老娘的兒子小何便是。撑隻湖船為活。老娘蒙柳衙擡舉。每到春半。做個西湖主人。請他宅眷。今日又當設酒。不免在此整頓則個。<span class="科">淨上</span>湖光山色兩清奇。況是梨花酒熟時。整頓蘭舟載春去。莫教鷗鷺笑來遲。兒。酒完了。<span class="科">丑</span>完了。只是太盛了。<span class="科">淨</span>你不曉得。梅公子心愛柳小姐。求我撮合。代我鋪設。慷他人之慨。便盛了些。<span class="科">丑</span>娘。酒便設。只怕奶奶來礙眼。<span class="科">淨</span>不妨。但要你幫我一幫。<span class="科">丑</span>用得我着。<span class="科">淨</span>聽我道。雖云礙眼。自有機心。假饒鬭草。我助尋芳。片片暗投公子。若使催花。你須司鼓。聲聲扣打夫人。夫人未醉。頻把巨觥上壽。小姐倦飲。忙將苦茗解酲。醉的醉。醒的醒。一任行事。綽的綽。覷的覷。怕不關情。兒。你若助娘成得這樁美事。明日領你城隍山上打丁。<span class="科">丑喜打觔斗介淨</span>起來。客到了。</p>
        
        <p class="曲"><span class="牌">掛真兒</span><span class="科">老旦上</span>湖上春光晴更好。近西郊遊人蟻遶。<span class="科">旦上</span>柳拂香車。花侵繡襖。<span class="科">小旦上</span>報道蘭舟已到。</p>
        
        <p class="白"><span class="科">見介丑磕頭介淨</span>梅公子也來了。</p>
        
        <p class="曲"><span class="牌">七娘子</span><span class="科">生上下馬介</span>整衣離玉轡。僊舟繾綣多嬌。</p>
        
        <p class="誦"><span class="牌">春光好</span><span class="科">老旦</span>蘋葉軟。杏花明。畫船輕。<span class="科">淨</span>雙浴鴛鴦出綠汀。棹歌聲。　　<span class="科">旦</span>春水無風無浪。<span class="科">小旦</span>春天半雨半晴。<span class="科">生背介</span>紅粉相隨南浦宴。幾含情。</p>
        
        <p class="白"><span class="科">淨</span>兒。開船。<span class="科">丑應淨送席介</span></p>
        
        <p class="曲"><span class="牌">惜奴嬌</span><span class="科">生起眾接介</span>畫舫蘭橈。趁柳眠花笑。載酒逍遙湖山麗。千頃琉璃翠遶。爭瞧。寶馬交馳。笙歌聲擁。玉人多少。<span class="科">合</span>堪驕。羅衣慣惹春風。暗覺花香嫋嫋。</p>
        
        <p class="白"><span class="科">淨</span>求奶奶起一歡頭。或擲色投壺。或催花鬭草。樂一樂。<span class="科">老旦</span>催花罷。<span class="科">淨</span>取花來。<span class="科">丑</span>花在此。<span class="科">淨</span>你去打鼓。<span class="科">丑應打鼓介該老旦飲介丑扯淨介</span>明日城隍山上去。<span class="科">淨</span>自然。<span class="科">丑打鼓三次介老旦</span>住了。<span class="科">淨出席介</span>待我敬一杯。<span class="科">送酒介</span></p>
        
        <p class="曲"><span class="牌">鬭寶蟾</span><span class="科">合</span>芳朝。燕舞鶯嬌似當歌佐酒款人歡笑。更綠滿三堤。齊鋪纖草。林表。岧岧金剎標。搖搖青斾招。任遊遨。何必問蓬島瀛洲。方壺員嶠。</p>
        
        <p class="白"><span class="科">老旦</span>喫不得了。<span class="科">淨</span>那有此話。<span class="科">招丑介丑假忘介淨</span>城隍山上去。<span class="科">丑喜捧酒跪獻介</span>小人敬奶奶一杯。奶奶千歲。<span class="科">老旦</span>起動你。起來。<span class="科">丑</span>奶奶乾了。纔敢起來。<span class="科">老旦飲介丑提壺高唱介</span>再斟酒。<span class="科">捧酒跪介</span>雙杯敬禮。<span class="科">老旦</span>喫不得了。<span class="科">丑掩口介老旦</span>怎麼如此。<span class="科">丑</span>怕奶奶嫌我嘴臭。<span class="科">老旦</span>真喫不得了。<span class="科">丑磕頭介淨陪跪介老旦扶介淨</span>奶奶不飲。定不起來。<span class="科">老旦強飲靠睡介淨送生旦酒介</span></p>
        
        <p class="曲"><span class="牌">錦衣香</span><span class="科">合</span>十二橋。花枝好。景堪邀。淹蘭棹。一刻千金。且須傾倒。瓊卮頻洗進香醪。梨花素臉。染就夭桃。更釀成佳抱。喜孜孜頓忘形表。歲月如流逝。及時歌嘯。縱看今古。幾人不老。</p>
        
        <p class="曲"><span class="牌">漿水令</span><span class="科">旦小旦</span>醉不禁香肩頻靠。<span class="科">生淨</span>愁無奈繡履難交。<span class="科">各背介</span>殷勤私語兩情膠。難遮掩眼角眉梢。<span class="科">復聚介</span>同遊賞。同遊賞。風光好。<span class="科">各低唱介</span>忡忡心事誰能曉。<span class="科">高唱介</span>舟將集。舟將集。歡呼聲遶。爭看處。爭看處。月兒高。</p>
        
        <p class="曲"><span class="牌">尾聲</span><span class="科">合</span>月兒高。花陰遶。<span class="科">各背低唱介</span>只得含情去了。擬把風流夢裡招。</p>
        
        <p class="白"><span class="科">丑</span>到了。到了。<span class="科">小旦</span>奶奶去罷。<span class="科">老旦起眾散介</span></p>
        
        <p class="落詩"><span class="科">老旦</span>晴風麗日滿芳洲。<br /><span class="科">旦</span>錦纜牙檣起白鷗。<br /><span class="科">旦</span>遽惜瓊筵歡正洽。<br /><span class="科">生</span>鳥啼花落水空流。</p>
        
        <p class="白"><span class="科">生淨弔場介生</span>老娘。巫山在眼。弱水難舟。如之奈何。<span class="科">淨</span>烈婦怕閒漢。只少工夫耳。<span class="科">末上</span>手捧一函書。身馳百里道。到此不覺又晚了。你看燈火隔林深。牛羊下山小。呀。堤上的是大爺。<span class="科">見介</span>大爺叩頭。<span class="科">生</span>梅盛何來。<span class="科">末</span>薛老爺知大爺在此。着小人來接。<span class="科">淨</span>那個薛老爺。<span class="科">生</span>是我岳丈。<span class="科">淨</span>呀。我一向說相公不曾有親。叫盛使不要說便好。<span class="科">生</span>正是。正是。梅盛先到寓所。休得多言。<span class="科">末</span>曉得。<span class="科">下生</span>老娘。岳丈要我回去。怎麼好。<span class="科">淨</span>這卻不干我事。且去安頓盛使。明日又商量。<span class="科">生</span>老娘。只怕</p>
        
        <p class="落詩">明旦非今日。<br />各在天一方。<br /><span class="科">淨</span>去去不復道。<br />勿乃太匆忙。</p>
        
        <h2 id=ch13 class="chapter"><span class="齣題">第十三齣　爭館</span></h2>
        
        <p class="白"><span class="科">末上</span>區區積祖是慈谿。子曰營生半世餘。莫道年年常在外。家中從弗有山妻。我岑十四。生靠教書。今年竟失子個館。咱好咱好。昨日聽見姜裁話。個向鄒家還未有先生。舊年聽我賣葛個何老女。慣向渠家走動。須索尋渠做個薦頭。迤邐行來。此間已是。何婆在麼。<span class="科">內應介</span>少出就回也。<span class="科">末</span>我便等等。<span class="科">丑上</span>做人切莫做餘姚。到處人呼麥粞包。走向東家能迂闊。出來行李自家挑。阿搭汪廿七便是。一向替考替考。書館都弗尋得。難道今年到自家喫飯。只弗信個向弗知還有時家個學生未讀書。只有剃頭待詔便曉得。待我去尋個人問問來。呀。個向是何婆家。咱會慈谿岑十四到向坐。一定有耍館載。等我套套渠看。十四官。<span class="科">末</span>廿七兄。廿七兄。館事何如。<span class="科">丑</span>我有載。我有載。你咱話。<span class="科">末</span>正向圖。<span class="科">丑</span>時家。<span class="科">末低云</span>鄒元虛家。<span class="科">丑</span>咱到個向坐。<span class="科">末</span>要央何婆去話。出去未回。只得等等。<span class="科">丑</span>該等。該等。我別子。<span class="科">丑別笑介</span>弗鑽弗穴。弗說弗知。元來鄒家還未有先生。等我駝些薦館銀。跑去先尋着何婆。弗怕個館弗是我個。走走。<span class="科">下末</span>弗好載。人心難測。海水難量。汪廿七莫弗未有館。先去見子何老女。等我跑上去。等我跑上去。<span class="科">下</span></p>
        
        <p class="曲"><span class="牌">字字雙</span><span class="科">淨上</span>自笑生來假志誠。堪敬。說堪說好口津津。聳聽。東家西戶盡來尋。鬭請。那知猱爪善刳人。頗狠。</p>
        
        <p class="白">老身何老娘。只為梅公子那事。不知用了多少心思。費了無數力氣。事有八九。誰想又起風波。被他丈人要他回去。差人立等。教他無計可施。只得要去。如何是好。<span class="科">嘆介</span>刮他的。喫他的。也勾了。他自要去。只索也罷了。<span class="科">丑急上</span>世間無難事。只怕有心人。婆婆。婆婆。<span class="科">淨</span>先生少禮。<span class="科">末急上</span>夜眠侵早起。已有弗眠人。婆婆。<span class="科">淨</span>先生。先生。<span class="科">末</span>廿七兄。您做耍。<span class="科">丑</span>見見婆婆。<span class="科">末</span>我等久子。讓讓我。<span class="科">奪介丑</span>見便見。鄒家書館。恰是我個載。<span class="科">末</span>咱是您個。<span class="科">丑出銀介</span>您看薦館銀都駝擔載。<span class="科">末</span>呀。纔話向您就來蹌。<span class="科">丑</span>弗羞。您曉耍教法教書。<span class="科">末</span>我教法絕妙。<span class="科">丑</span>您話。您話。<span class="科">末</span>我麼。生書定教百遍。寫字弗怕手酸。硃筆錢。爛指頭弗要半個。定學酒。准准倒賠幾錢。從弗回家過夏。解館直到煞年。自幼葷酒弗喫。更以極好供看。<span class="科">淨</span>果然好。<span class="科">丑</span>頹渠自個鄉教來。我自舉業方家。<span class="科">淨</span>願聞。<span class="科">末</span>您話。您話。<span class="科">丑</span>我麼。後場選得絕妙。大題做過數千。夜磨子自我個長技。日裡教耍希罕。見飯飽自我個家傳。弗喫葷直耍。不但弗去過夏。亦且弗去過年。個還弗打緊。東家一有些訟事。駝擔衣巾就去向渠見官。<span class="科">淨</span>汪先生更好。<span class="科">末</span>老娘。渠五錢。我便五錢三釐。弗托放海青作當。<span class="科">脫衣介淨</span>不像樣。請穿了。<span class="科">穿衣介丑</span>我贄見書帕都奉老娘便載。<span class="科">淨</span>請問二位要薦那家的館。<span class="科">末丑</span>鄒元虛家個。<span class="科">淨背介</span>元來鄒家未有先生。我何不薦了梅公子。且問個仔細。計較起來。<span class="科">轉身介</span>鄒家已有了先生了。<span class="科">丑</span>鄒家先生是個餘姚人。有子好館。弗來載。<span class="科">淨復背介</span>是買賣了。待說個謊撇了他。便好行事。<span class="科">轉身介</span>鄒家因那先生不來。又另請了<span class="科">丑</span>請子時儂。</p>
        
        <p class="曲"><span class="牌">駐雲飛</span><span class="科">淨</span>吳下梅生。<span class="夾白"><span class="科">末</span>曾送關麼。<span class="科">淨</span></span>書幣朝來早已呈。<span class="夾白"><span class="科">丑</span>頹舊先生前日纔辭。咱就介快。<span class="科">淨</span></span>信宿奚云近。<span class="夾白"><span class="科">末</span>耍一脈。<span class="科">淨</span></span>年雅非他並。<span class="夾白"><span class="科">丑</span>嗄。年家多少束修。<span class="科">淨</span>嗏。</span>公冶作修金。<span class="夾白"><span class="科">末</span>咦。五十兩。<span class="科">丑</span>還有節儀。<span class="科">淨</span></span>禮儀無論。<span class="夾白"><span class="科">末</span>拜從麼。<span class="科">淨</span></span>貌若年均。友誼相資問。<span class="夾白"><span class="科">丑</span>鄒老先生只怕弗喜。<span class="科">淨</span></span>若論嚴君素所欽。<span class="夾白"><span class="科">末</span>畢竟也有時個薦。<span class="科">淨</span>怎麼沒有。</span>更有常君力贊成。</p>
        
        <p class="白"><span class="科">丑</span>常個弗是常伯醒。<span class="科">淨</span>正是。正是。</p>
        
        <p class="曲"><span class="牌">前腔</span><span class="夾白"><span class="科">丑</span>哈。</span>個個奸民。您做幫閒薦耍人。<span class="夾白">明絕我個衣飯。</span>與您何讎釁。使我無投奔。<span class="夾白"><span class="科">末</span>個館奪去再無載。<span class="科">丑</span>嗏。</span>匡去畫門神。<span class="夾白">再弗</span>鑿些坑濘。<span class="夾白">常伯醒。我</span>戲娘蝦蟆。狗也弗射您。<span class="夾白">我定用打渠。<span class="科">淨</span>您單身怎好打他。<span class="科">丑</span>我有人。我有人。</span>皮匠裁縫我至親。解匠堪輿我近鄰。</p>
        
        <p class="白"><span class="科">末</span>咱到請個大呆子。<span class="科">丑</span>正是。</p>
        
        <p class="曲"><span class="牌">前腔</span><span class="夾白"><span class="科">末</span>哈。</span>耍個聰明。頭髮空心定白丁。<span class="夾白"><span class="科">淨</span>他中了。<span class="科">末</span></span>渠儂雖僥倖。我也弗讓恁。<span class="夾白">嗏。老娘。</span>弗是我施呈。<span class="夾白">鄉里鄉間。個星尚書閣老</span>時弗識認。<span class="夾白">個賊卵戲個</span>咱介摟搜。尋着常伯醒。<span class="夾白">我告子渠。<span class="科">淨</span>你有甚勢告他。<span class="科">末</span>您弗識</span>府學先生我表兄。按院差公我舍甥。</p>
        
        <p class="白"><span class="科">丑</span>宛其死矣。若之何其。<span class="科">末</span>我求蒙童。安用文之。<span class="科">下淨笑介</span>湊巧湊巧。天作之合。鄒公子與梅公子元是相好朋友。鄒老爺與薛老爺又是契厚同年。竟教鄒公子請了梅公子。教鄒老爺寫書回了薛老爺。豈不妙哉。豈不妙哉。只是怠慢了這兩個先生。也罷。等他要賣活海菜。與他尋個好主顧便了。<span class="科">下</span></p>
        
        <h2 id=ch14 class="chapter"><span class="齣題">第十四齣　怨寡</span></h2>
        
        <p class="曲"><span class="牌">鎖柳煙</span><span class="科">小旦上</span>錦繡香寒。鉛黃妝淺。永守青燈縞幔。幾把菱花偷展。誰適為容。枉有修眉嬌面。</p>
        
        <p class="白">流水終年不向西。何堪盡日閉香閨。無情最是枝頭鳥。不管人愁只管啼。奴家迺莊寓言之女陳以訓之妻也。年甫二旬。寡經三載。苦守冰霜之操。久無風月之懷。但此春日融和。閨幃寂寞。甚難消遣。坐來不覺悶倦。欲待少睡片時。不免叫婆兒出來分付一聲。婆兒那裡。<span class="科">淨應上</span>來了。來了。又麻又瞎又跎背。夜叉見我都縮退。一生惟得妒婦歡。留我房中免費嘴。娘有何分付。<span class="科">小旦</span>我身子不快。欲睡片時。你可站立外廂。休得放人驚動。<span class="科">淨</span>理會得。<span class="科">小旦睡介</span></p>
        
        <p class="曲"><span class="牌">海棠春</span><span class="科">老旦上</span>盆鏡聊裁鬟髻。繩樞僅鎖風煙。</p>
        
        <p class="白">妾乃常伯醒之妻也。夫有劉伶之癖。家無陶令之儲。粉黛慵施。布荊是飾。即今春光已半。香願未還。不是蹉跎。實緣空乏。近聞陳宅大娘廣放課錢。不免與他稱貸幾文。了卻心願。又作區處。迤邐行來。此間已是。不免逕入則個。<span class="科">見淨介淨搖手攔介老旦</span>煩對大娘說一聲。<span class="科">淨低云</span>鷓鴣啼。行不得。<span class="科">老旦</span>卻怎麼。<span class="科">淨</span>睡在那裡。打覺了要狗頭狗拳捶棒。<span class="科">老旦</span>這又怎說<span class="科">淨</span>狗頭狗腦。拳捶捧打。<span class="科">老旦</span>嗄。這們一位好大娘。到利害。<span class="科">淨</span>休說起。休說起。他狐狸粉飾。豺狼性氣。<span class="科">老旦</span>官人在日。也忍他氣了。<span class="科">淨</span>當初一味撚酸。擂椒主翁。如今專事兇殘。安排奴婢。<span class="科">老旦</span>當初官人也出去耍耍麼。<span class="科">淨敲胸介</span>我那官人呵。雖云巨室宦家。少年標致。何曾見個舞妓歌童。那裡偷得丫頭婦女。<span class="科">老旦</span>卻怎麼。<span class="科">淨</span>家主公若望外廂走走。就說你去闝小娘括小官。抓得他七損八傷。侍女們略把頭來梳梳。便道你要傲老公引家主。打得個十生九死。<span class="科">老旦</span>這們虧這些妾怎過了。<span class="科">淨颺小指介</span>這些豎八麼。豈但入了苦門。分明墮在獄底。一日三餐淡飯。並沒鹽醬下喉。終年五夜孤眠。那有老公着體。<span class="科">老旦</span>官人怎這等怕他。<span class="科">淨</span>怎麼。小則哭哭啼啼。大則跌家打事。輕則逐嘴擂拳。甚則上繩落水。鐵好漢當不得這樣揩磨。活菩薩怎忍得那般嘔氣。所以嗚呼哀哉。做了九泉怨鬼。如今侍妾們都嫁了丈夫。捉對成雙。獨留他做個孤孀。清灰冷土。<span class="科">老旦</span>小小年紀。虧他守。<span class="科">淨</span>看他要做文君。怕玷聲名。欲效共姜。難禁情思。終朝拍枕搥牀。鎮日長吁短氣。<span class="科">老旦</span>好苦。好苦。<span class="科">淨</span>常娘子。若不教他這們。天也沒有了主意。<span class="科">小旦</span>婆兒那裡。<span class="科">淨慌介</span>在這裡。在這裡。常娘子要見。候着一會了。<span class="科">小旦</span>請進來。<span class="科">淨請老旦見介下老旦</span>大娘一位在此。只怕寂寞。怎得個女伴兒便好。</p>
        
        <p class="曲"><span class="牌">解三酲</span><span class="科">小旦</span>冷清清誰來為伴。悶懨懨惟寄高眠。<span class="夾白">日裡不打緊。</span>孤幃夢斷燈影暗。真個是夜如年。<span class="夾白">愁</span>看夕月窺香獸。惱聽春風叫紙鳶。深嗟怨。<span class="夾白"><span class="科">老旦</span>大娘怨着甚麼。<span class="科">小旦</span>我怨只怨</span>無端任性。琴瑟乖愆。</p>
        
        <p class="白"><span class="科">老旦</span>大娘。你沒丈夫的固是苦。我有丈夫的又是苦。<span class="科">小旦</span>常娘子。你苦甚來。</p>
        
        <p class="曲"><span class="牌">前腔</span><span class="科">老旦</span>有良人日圖沈湎。幾曾肯顧着家緣。<span class="夾白"><span class="科">小旦</span>日常怎過。<span class="科">老旦</span></span>壟薪井汲聊自遣。真個是類無天。<span class="夾白"><span class="科">小旦</span>如此春光。曾出去耍子麼。<span class="科">老旦</span></span>湖頭欲結看花侶。囊底愁無掛杖錢。深嗟怨。<span class="夾白"><span class="科">小旦</span>你怨甚麼。<span class="科">老旦</span>我怨只怨</span>生當偃蹇。許配腌臢。</p>
        
        <p class="白"><span class="科">老旦</span>大娘。此來別無話說。欲去進香。苦無盤費。特與大娘移借少許。息當照例奉償。<span class="科">小旦</span>我也要去。沒個伴兒。打身不動。你既有願。同去何如。<span class="科">老旦</span>當得奉陪。<span class="科">小旦</span>幾時去。<span class="科">老旦</span>打點十五日去。不知尊意何如。<span class="科">小旦</span>就如此。白金一兩。少助香燭之需。若要衣飾。任意來取。<span class="科">老旦</span>多謝。多謝。</p>
        
        <p class="落詩"><span class="科">老旦</span>枯鱗易為水。<br />貧士易為施。<br /><span class="科">小旦</span>愚者愛惜費。<br />春風能幾時。</p>
        
        <h2 id=ch15 class="chapter"><span class="齣題">第十五齣　進香</span></h2>
        
        <p class="曲"><span class="牌">佛偈</span><span class="科">淨上</span>和尚生來也是個人。怎教慾火便離身。色空空色能參透。便是靈山活世尊。南無金剛王菩薩摩訶薩。</p>
        
        <p class="白">自家非別。天竺寺一個五戒是也。靠着龍天福蔭。喫好穿好。不在話下。更喜居住名山古剎。燒香女子。往過來續。看之不足。用之有餘。好快活。好快活。連日有些小恙。不能走動。今日稍可。且往殿上走一遭。呀。南房師弟也來了。</p>
        
        <p class="曲"><span class="牌">前腔</span><span class="科">丑上</span>俏麗娘娘入寺門。道人和尚盡來跟。<span class="科">做手勢介</span>這丟若肯輕輕捨。何必齋僧與誦經。南無救苦王菩薩摩訶薩。</p>
        
        <p class="白">師兄稽首。<span class="科">淨</span>師弟少禮。<span class="科">丑</span>師兄。如何幾日不見。<span class="科">淨</span>有病。<span class="科">丑</span>怎麼樣起。<span class="科">淨</span>只為燒香這些妖嬈。日日誘我眼闝。那宵不覺火動。手銃放了七遭。<span class="科">丑</span>色慾過度了。<span class="科">淨</span>便是。夢遺白濁俱發。腰疼腳軟難熬。<span class="科">丑</span>如今好了麼。<span class="科">淨</span>當我調理不過。<span class="科">丑</span>卻怎麼。<span class="科">淨</span>希酥的狗肉亂超。<span class="科">丑</span>苟得其養。<span class="科">淨</span>你一向好麼。<span class="科">丑</span>說不得。近日有些乾結不通。<span class="科">淨</span>好了麼。<span class="科">丑</span>其實虧了師公。<span class="科">淨</span>怎到虧他。<span class="科">丑</span>他道服藥不如針灸。與我幹了一夜南風。真個十分爽利。蛔蟲也落出了一綜。<span class="科">淨</span>平復了麼。<span class="科">丑</span>如今略覺有些不謹。撒屁便要出恭。<span class="科">淨</span>寬則得眾。<span class="科">丑</span>休取笑。今日天氣好。燒香的必多。怎麼看纔痛快。<span class="科">淨</span>我沒甚麼。挨去與他們懺悔詳籤便了。但不知師弟有甚高見。<span class="科">丑</span>師兄。我也不會懺悔詳籤。只拿個木椽假做布施。攔住他看看便了。<span class="科">淨</span>更好。更好。<span class="科">丑</span>啊呀。我又要出恭了。<span class="科">淨</span>快去就來。<span class="科">丑下淨笑介</span>有這等事。我為手銃弄酸。他因窟臀受累。和尚不是好人。真是色中餓鬼。呀。香客來了。<span class="科">整衣念佛拱立介</span></p>
        
        <p class="曲"><span class="牌">駐馬聽</span><span class="科">生內唱上</span>夾道岑陰。<span class="科">小生內接上</span>松檜冥冥濕翠冷。<span class="科">生</span>遙看輝輝寶剎。隱隱朱門。<span class="科">丑上</span>燁燁金身。<span class="科">合</span>嵯峨高閣梵鐘鳴。深沈古殿禪燈映。清淨無塵。蓮臺歷遍。此猶增勝。</p>
        
        <p class="白"><span class="科">淨</span>列位稽首。<span class="科">眾</span>師父少禮。<span class="科">淨</span>常先生。這是鄒大爺。<span class="科">丑</span>正是。<span class="科">淨</span>此間。<span class="科">丑</span>吳下梅春元相公。<span class="科">淨</span>久仰久仰。小房待茶。<span class="科">生小生</span>茶到不勞。有甚勝概。指教一指教。<span class="科">淨</span>有有。那裡大悲泉。如意池。那裡是流虹澗。金佛橋。後邊還有白雲堂。乳竇峰。俱可隨喜。常先生。你陪一陪。小僧煮茗以待。<span class="科">丑</span>使得使得。好山行恐盡。<span class="科">生小生</span>流水語還遲。<span class="科">下</span></p>
        
        <p class="曲"><span class="牌">似娘兒</span><span class="科">小旦老旦外同上小旦</span>無限惜春情。攜伴侶山寺閒行。<span class="科">老旦外</span>鳴泉十里涵松影。佛廬鱗次。遊人接踵。滿目芳塵。</p>
        
        <p class="白"><span class="科">淨</span>阿彌陀佛。通誠懺悔。<span class="科">外</span>有勞有勞。<span class="科">淨</span>上了香燭。待我來。<span class="科">外上香燭介</span></p>
        
        <p class="曲"><span class="牌">一封書</span><span class="科">淨</span>名香寶燭并。素麩盤壯麵觔。金錢幾陌文。更清茶和菓品。惟願慈悲來受領。剩的收來賞道人。<span class="科">合</span>拜殷勤。乞垂矜。保取康寧福壽增。</p>
        
        <p class="曲"><span class="牌">前腔</span><span class="科">小旦</span>家鄉世武林。度年華甫二旬。良人嘆早傾。歷三春日淚零。自想當年多罪行。勉向今生種善因。<span class="科">合</span>拜殷勤。乞垂矜。保取康寧福壽增。</p>
        
        <p class="曲"><span class="牌">前腔</span><span class="科">老旦</span>如來鑑悃誠。叩香臺歲歲心。<span class="夾白">只因貧乏。</span>因循向此晨。獻幡幢愧未能。何得脫離生老病。惟願常依佛法僧。<span class="科">合</span>拜殷勤。乞垂矜。保取康寧福壽增。</p>
        
        <p class="白"><span class="科">淨</span>求籤。<span class="科">外</span>不要。<span class="科">小旦</span>送些香錢與那長老。<span class="科">外應送介淨</span>承布施了。那邊十八尊羅漢。這邊是五十三參。隨喜一隨喜。<span class="科">外</span>起動起動。<span class="科">看介</span>師父。有香客來了。<span class="科">淨急趨出迎介</span></p>
        
        <p class="曲"><span class="牌">皂羅袍</span><span class="科">生小生丑上</span>洞壑峰巖歷盡。喜形堪濟勝。梵宇重登。飄飄煙靄若氤氳。紛紛遊女皆紅粉。<span class="夾白"><span class="科">丑</span>你看。前邊那個好似</span>臨風弱柳。溫柔可親。<span class="夾白">後邊這個好似</span>隔年老酒。清佳可斟。<span class="夾白"><span class="科">小旦遮扇介</span>一夥秀才來了。佛後去避他一避。<span class="科">老旦</span>我們那天殺的也在裡頭。<span class="科">丑</span>他們那邊去了。我們抄轉去。抄轉去。<span class="科">生小生</span>不可不可。<span class="科">丑</span>有何不可</span>逢花須折寧辭遜。</p>
        
        <p class="白"><span class="科">抄介外</span>常先生不要如此。你們大娘在這裡。<span class="科">丑轉介</span>呀梔子抹屁股。黃孔黃孔。果然是我渾家。換了妝飾。一時不認得了。<span class="科">淨</span>常先生。你終朝入寺尋春。<span class="科">丑</span>誰知逢了細君。<span class="科">小生</span>我不淫人妻女。<span class="科">生</span>妻女定不淫人。<span class="科">淨</span>小房獻茶。<span class="科">生眾下</span></p>
        
        <p class="曲"><span class="牌">前腔</span><span class="科">小旦</span>扇底偷睛細審。看文魔年少。無限風情。<span class="科">老旦</span>桃花兩臉笑生春。瘦腰一捻渾如沈。<span class="夾白"><span class="科">小旦</span>你還不見</span>烏紗籠鬢。幽蘭內簪。薄羅適體。鬱金暗薰。<span class="科">背介</span>從今頓惹相思病。</p>
        
        <p class="白"><span class="科">小旦眾欲下丑扮和尚持木椽急上</span>阿彌陀佛。本山重修大雄寶殿。缺少物料工食。不拘多少。隨意發心。布施一布施。<span class="科">小旦</span>管事的。與他五錢銀。寫根桁條。<span class="科">外寫介丑</span>捨一倍時還十倍。明中捨去暗中來。後面娘娘也施一施。<span class="科">外</span>就是一家。<span class="科">丑</span>公修公德。婆修婆德。<span class="科">小旦</span>再稱一錢銀與常娘子。寫根椽木。<span class="科">外應又寫介小旦</span>如今那裡去好。<span class="科">老旦</span>南山極樂菴清趣得緊。又都是女師父。大娘去隨喜一隨喜。<span class="科">小旦</span>也好。打轎極樂菴去。<span class="科">外應分付介丑</span>阿彌陀佛。承布施了。<span class="科">小旦</span>不要謝。</p>
        
        <p class="落詩"><span class="科">外</span>有福須修福。<br /><span class="科">小旦老旦</span>無緣強結緣。<span class="科">先下</span><br /><span class="科">丑</span>我要看看面。<br />何曾化木椽。<span class="科">擲木下</span></p>
        
        <h2 id=ch16 class="chapter"><span class="齣題">第十六齣　閱錄</span></h2>
        
        <p class="曲"><span class="牌">天下樂</span><span class="科">旦上</span>春來些事縈心境。朱顏褪。喜今日眉峰少整。無限惜花情。試向林園尋問。</p>
        
        <p class="白">梅郎足稱佳士。未聘委是機緣。古人云。一雙兩美。所至願也。以此奴家深欲與彼親昵。動彼求配。又恐他不久將歸。空成畫餅。心如籓羝。日抱懨懨。近得鄒公子留彼講學。事可徐圖。未必非天作之合。可喜可喜。如今春光將暮。花事漸闌。趁此勝日好懷。且向園中一步。侍兒們那裡。<span class="科">小旦上</span>柳垂金屋暖。<span class="科">淨妝白眉禿髻上</span>花發玉樓香。<span class="科">見介旦</span>青娥。怎麼眉上都是粉。<span class="科">淨</span>有出典的。<span class="科">旦</span>卻月眉。拂雲眉。鴛鴦眉。遠山眉。垂珠眉。分稍眉。涵煙眉。倒暈眉。甚麼出典。<span class="科">淨</span>道白眉最良。<span class="科">旦</span>鬼話。<span class="科">小旦捻淨髻介</span>那髻兒一發挽這一丟。<span class="科">淨</span>也有出典。<span class="科">小旦</span>望僊髻。迎春髻。參鸞髻。回鵠髻。同心髻。墮馬髻。步搖髻。坐愁髻。又出甚典。<span class="科">淨</span>是不屑髭也。<span class="科">小旦</span>滿口胡柴。<span class="科">旦</span>隨我園裡去來。<span class="科">小旦淨應介</span></p>
        
        <p class="曲"><span class="牌">望吾鄉</span><span class="科">旦</span>日暖風輕。羅衣初試春。<span class="夾白"><span class="科">小旦</span>久不出遊。又早春殘了。</span>落花點點胭脂冷。<span class="科">淨</span>垂柳絲絲金粉褪。<span class="科">旦</span>轉眼韶光盡。<span class="夾白"><span class="科">淨</span>小姐。你金蓮窄窄。玉步恐艱。坐一坐何如。<span class="科">旦</span>且到前面去坐。<span class="科">合</span></span>穿芳徑。遶翠屏。<span class="夾白"><span class="科">淨</span>去討個盒子來。<span class="科">旦</span></span>清賞聊酬興。<span class="科">旦</span></p>
        
        <p class="白">行到水窮處。坐看雲起時。<span class="科">坐介淨</span>阿姊。我和你尋東西耍子。<span class="科">小旦</span>甚麼便好。<span class="科">淨</span>無如鬭百草。賭取鳳凰釵。<span class="科">作拾草介旦起介</span>池南步步罷。</p>
        
        <p class="曲"><span class="牌">前腔</span><span class="科">小旦</span>水轉林深。<span class="夾白"><span class="科">內叫賣花介淨</span>呀。</span>賣花何處聲。<span class="科">旦</span>隔林啼鳥如相問。<span class="夾白">前面林子裡搖搖曳曳的是甚麼。<span class="科">淨遠望拂介</span></span>當路遊絲渾不定。<span class="夾白"><span class="科">小旦望介</span>元來是</span>風弄鞦韆影。<span class="夾白"><span class="科">旦</span>好天氣。<span class="科">合</span></span>珠盈斛。金等身。難買三春勝。</p>
        
        <p class="白"><span class="科">丑持書上</span>我做家人絕妙。挑灰擔糞不要。殘羹汁水亂餔。捧着書兒閒跳。<span class="科">擺介淨</span>狗的油。小姐在高處擺舍子。<span class="科">丑遍揖介旦</span>手中何書。<span class="科">丑</span>大爺的同年錄。<span class="科">旦</span>接他來看。<span class="科">小旦接書遞旦介淨撲蝶介</span>蝴蝶。蝴蝶。<span class="科">丑</span>飛。飛。飛上金花枝葉。<span class="科">同撲下旦閱介</span>梅家哥哥原來中第五。<span class="科">小旦</span>便是。<span class="科">旦</span>呀。他聘薛氏了。<span class="科">擲書介</span></p>
        
        <p class="曲"><span class="牌">二犯傍妝臺</span><span class="科">旦</span>閱此頓消魂宋弘未識。徒抱女蘿情。朝和暮。成畫餅。秦與晉。屬他人。自憐蕙質閨中秀。肯學桃花牆外春。<span class="科">合</span>秦樓鳳杳。陽臺夢沈。瑣窗應積斷腸吟。</p>
        
        <p class="曲"><span class="牌">前腔</span><span class="科">小旦</span>兔狐同類自關情。秋波偷拭。難禁淚珠零。蘋藻願。知已謬。箕箒計。信空盟。<span class="夾白">有日</span>桃花落盡劉郎去。寂寞僊源無奈春。<span class="科">合前旦作倚小旦肩介</span></p>
        
        <p class="白">青娥進去。<span class="科">扶下淨上</span>攀花趁蝶出牆頭。明日花疎蝶也愁。<span class="科">丑上</span>無路從容陪笑語。教人相憶幾時休。<span class="科">攔介淨</span>走開。小姐那裡。<span class="科">丑</span>這裡。這裡。那裡。那裡。<span class="科">跪介淨</span>要舍子。<span class="科">丑</span>白賞賞。<span class="科">淨打噉諢下</span></p>
        
        <h2 id=ch17 class="chapter"><span class="齣題">第十七齣　聞訃</span></h2>
        
        <p class="曲"><span class="牌">步步嬌</span><span class="科">生上</span>鏡花水月難憑取。空惹愁千縷。情蹤似可疑。芳晝蘭閨。何事深深閉。晤處笑言稀。含羞抱鬱俄驚去。</p>
        
        <p class="白">咫尺不相見。便同天一涯。何必隔關山。乃言相別離。小生與小姐深懷眷慕。幸共盤桓。將謂西廂風月。不獨張君瑞矣。奈旬日以來。重門靜掩。蹤跡罕窺。間與相逢。又多趨避。若抱嫌疑自遠。略無詞色相加。不知為着甚的。小姐。小姐。我和你</p>
        
        <p class="曲"><span class="牌">前腔</span>花前月下追隨幾。何復生疑忌。轉展自尋思。<span class="夾白">莫不是</span>萋菲潛滋。白地生離異。欲訴苦無岐。<span class="夾白">好一似</span>奇葩正吐遭風雨。</p>
        
        <p class="曲"><span class="牌">不是路</span><span class="科">外上</span>汗濕征衣。百里關河曉夜馳。忙來至。東牀聞訃莫悲啼。<span class="科">生</span>頓驚疑。<span class="夾白">你</span>渾身縞素緣何事。<span class="夾白">莫不是</span>不測風雲太岳頹。<span class="科">外</span>非關是。花飛玉碎佳人逝。特令報啟。特令報啟。</p>
        
        <p class="曲"><span class="牌">前腔</span><span class="科">生</span>聞說魂飛。難禁滂沱淚雨垂。三生契。一朝瓦解竟成非。<span class="科">老旦上</span>出香閨。忽聞林館人如沸。<span class="夾白">呀。</span>何事兒郎恁慘悽。<span class="科">生</span>聽相啟。<span class="夾白">我</span>瑤琴未鼓朱絃敝。傷悲五內。傷悲五內。</p>
        
        <p class="白"><span class="科">老旦</span>這親事聘下幾年了。</p>
        
        <p class="曲"><span class="牌">園林好</span><span class="科">生</span>下荊釵三年有奇。<span class="夾白"><span class="科">老旦</span>人物何如。<span class="科">生</span></span>悵玉貌無由一覷。<span class="夾白">我便回</span>紙上遺容空對。<span class="科">合</span>腸痛結。淚交垂。腸痛結。淚交垂。</p>
        
        <p class="曲"><span class="牌">前腔</span><span class="科">外</span>歎亡人嬌容麗姿。蘭和蕙幽嫺怎比。<span class="夾白">今雖死呵。</span>玉質如生堪異。<span class="夾白">相公。你要一見。</span>忙拜別。賦歸兮。忙拜別。賦歸兮。<span class="科">生拜老旦介</span></p>
        
        <p class="曲"><span class="牌">江兒水</span><span class="科">生</span>拜別登程去。<span class="夾白"><span class="科">老旦</span>天色晚了。<span class="科">生</span></span>征帆趁月歸。吳山越水愁無際。陽關回首人千里。一時何忍輕拋棄。不覺徬徨如醉。<span class="科">內鳥啼介</span>惱殺啼規。花底頻催不住。</p>
        
        <p class="曲"><span class="牌">前腔</span><span class="科">老旦</span>纔得相親聚。那堪又別離。<span class="夾白">院公。</span>長途風雨勤遮庇。<span class="夾白">兒。</span>任教悲痛成何濟。且來寄樂佳山水。莫使愁煩自毀。<span class="科">合</span>惱殺啼規。花底頻催不住。</p>
        
        <p class="白"><span class="科">丑挑行李上</span>搖搖征旆動離情。<span class="科">生</span>欲別還留未忍行。<span class="科">老旦</span>多少淚珠無限恨。<span class="科">生</span>寒禽野水共縱橫。<span class="科">生</span>愚甥還要別別妹子。<span class="科">老旦</span>他臥病。不勞了。<span class="科">生</span>姨娘請進罷。<span class="科">老旦應下生</span>行李前去。<span class="科">丑外下小旦急上</span>今朝此從別。何日還相遇。梅相公去了。<span class="科">生</span>我正要見你。</p>
        
        <p class="曲"><span class="牌">五供養</span><span class="科">生</span>閨中何意。半道荊蓁。情隔雲泥。<span class="夾白">我</span>樗材宜棄置。<span class="夾白">他</span>秀色忍暌違。<span class="夾白">日來</span>餐忘寢廢。歷盡相思滋味。<span class="夾白">今日將去。</span>匆匆無紙筆。憑卿傳語。<span class="夾白">多拜上小姐。<span class="科">合</span></span>莫負初心。好圖連理。</p>
        
        <p class="曲"><span class="牌">前腔</span><span class="夾白"><span class="科">小旦</span>相公。你</span>風流高致。<span class="夾白">我小姐</span>願結同心。百載相依。<span class="夾白">那日見了相公同年錄。</span>赤繩知已繫。青眼料何為。<span class="夾白">以此遂不敢相近。雖然</span>心兒難置。幾個黃昏憔悴。聞君當此變。沾沾私喜。</p>
        
        <p class="白">相公。<span class="科">合前</span></p>
        
        <p class="曲"><span class="牌">川撥棹</span><span class="科">生</span>聆卿諭。這其間始自知。今日裡白首堪期。今日裡白首堪期。喜殷殷二美俱。<span class="夾白"><span class="科">小旦</span>不可心變。<span class="科">生合</span></span>願伊行好自持。又何須多自疑</p>
        
        <p class="曲"><span class="牌">前腔</span><span class="科">小旦</span>留難住。問重來復幾時。我待個驥尾蠅隨。我待個驥尾蠅隨。玉環盟死肯渝。</p>
        
        <p class="白"><span class="科">生</span>姐姐不要哄我。<span class="科">小旦合前</span></p>
        
        <p class="曲"><span class="牌">尾聲</span><span class="科">生</span>重來仍恐多推避。枉自奔馳勞敝。<span class="科">小旦附耳介</span>管取歡娛不負伊。</p>
        
        <p class="落詩"><span class="科">生</span>花開只恐看來遲。<br />芳草無情人自迷。<br /><span class="科">小旦</span>報答春光知有處。<br />海鷗何事更相疑。</p>
        
        <h2 id=ch18 class="chapter"><span class="齣題">第十八齣　重晤</span></h2>
        
        <p class="曲"><span class="牌">逍遙樂</span><span class="科">旦上</span>殘暑日炎炎。一雨涼風盈枕簟。渾如千里故人旋。<span class="科">小旦上</span>莎蛩唧唧。絡緯嘶嘶。梧葉翩翩。</p>
        
        <p class="白"><span class="科">旦</span>紅藕香殘玉簟秋。<span class="科">小旦</span>眼穿腸斷為牽牛。<span class="科">旦</span>常疑好事成虛事。<span class="科">小旦</span>兩點春山滿鏡愁。<span class="科">旦</span>芳春。梅生一去兩月。音信杳然。如今天氣漸涼。不知他尚想來否。<span class="科">小旦</span>昨宵夢見他來。小姐今恰說起。敢是來也。<span class="科">旦</span>我嘗夢見。那裡得來。正是夢好偏無准。情多慣惹愁。</p>
        
        <p class="曲"><span class="牌">二郎神</span><span class="科">旦</span>愁無限。歎別離更沈魚雁。笑語分明頻夢感。覺來依舊。人兒遠隔吳天。<span class="夾白">我</span>金釧潛鬆羅帶緩。害相思怎能排遣。<span class="夾白"><span class="科">小旦</span>他便不來。一定遣人來求親。<span class="科">旦背介合</span></span>這姻緣。又未知此生信否團圓。</p>
        
        <p class="白"><span class="科">旦</span>他別時有甚說來。</p>
        
        <p class="曲"><span class="牌">前腔</span><span class="夾白"><span class="科">小旦</span>他</span>曾言。蕭條旅邸有誰相念。枉自驅馳成底幹。<span class="夾白"><span class="科">旦</span>這般說敢還恨我。<span class="科">小旦</span></span>鄉園久滯。應知此恨猶然。花柳心情偏易染。怕如今迷春別院。<span class="夾白"><span class="科">旦</span>親也未必來求了。<span class="科">小旦背介合</span></span>這姻緣。又未知此生信否團圓。</p>
        
        <p class="白"><span class="科">淨上</span>珍簟迴煩暑。層軒引早涼。一向怕熱。不曾走動。今日喜涼。且往柳衙裡走一遭。<span class="科">入見介淨</span>熱毒失候。<span class="科">旦</span>請坐看茶。<span class="科">小旦應下淨坐介</span>奶奶不在。<span class="科">旦</span>莊子上去了。<span class="科">淨附近低問云</span>梅相公有信麼。<span class="科">旦</span>沒有。<span class="科">淨</span>哈。我要到他家。缺少盤費。不得去怎好。<span class="科">旦</span>去做甚麼。<span class="科">淨</span>做媒。<span class="科">旦</span>那邊好少做媒的。<span class="科">淨</span>他前日哄我不曾有親。教我走得苦。如今斷了絃。這媒怕不是我做。<span class="科">旦</span>還是那家。<span class="科">淨笑介</span>遠不遠千里。近只在目前。<span class="科">旦轉頭不應介淨</span>呀。能長大了。還害羞。古人說得好。得意一人。是謂永畢。失意一人。是謂永訖。天日在上。我為小姐這親。日夜掛心。小姐如何到不留念。<span class="科">旦</span>教我怎生留念<span class="科">淨</span>女大須嫁。奶奶少不得把小姐許一家。如梅相公這們一個官人。實是千中揀一的。小姐若肯放些溫存與他。他定抵死相求。難道奶奶不許。<span class="科">旦</span>他也未必來了。<span class="科">內打明鑼介淨</span>外廂賣卦的過。待我問他一卦。不來只得到他家裡去。<span class="科">旦</span>茶來了。<span class="科">淨</span>去去來。行人斷消息。訪卜就君平。<span class="科">下小旦上</span>別後無限情。相逢一時說。小姐。梅相公來了。<span class="科">旦</span>何老娘還在麼。<span class="科">小旦</span>往後門去了。</p>
        
        <p class="曲"><span class="牌">桃李爭放</span><span class="科">生上</span>風月一腔。圖書幾卷。重向錢塘尋翫。</p>
        
        <p class="白"><span class="科">見介旦</span>哥哥。無端一別。又經兩月。<span class="科">生</span>妹子。我秣馬重羈。百周千折。<span class="科">坐介</span></p>
        
        <p class="曲"><span class="牌">集賢賓</span><span class="夾白"><span class="科">旦</span>你</span>匆匆聞訃歸故苑。臥痾失侍離筵。<span class="夾白"><span class="科">生</span>好說。<span class="科">旦</span>別來呵。</span>落月屋梁空自感。望江樹暮雲遮遍<span class="夾白"><span class="科">生</span>有勞掛懷。<span class="科">旦</span>哥哥。你</span>鸞膠應得早續了誰家姻眷。<span class="夾白"><span class="科">生</span>呀。芳春姐難道不曾對賢妹說來。妹子。你要知我心跡。且看容顏。<span class="科">旦</span>你</span>容瘦減。這敢是蓬窗勞倦。</p>
        
        <p class="曲"><span class="牌">前腔</span><span class="科">生</span>別來蓂莢知再換。一宵何啻三年。<span class="夾白"><span class="科">旦</span>這們怎不來。<span class="科">生</span></span>霪雨驕陽車馬限。恨不能離魂繾綣。<span class="夾白"><span class="科">旦</span>怕不能常似今日。<span class="科">生</span>我</span>兼金比志。任百煉怎能更變。<span class="夾白"><span class="科">旦</span>兄果如此。妾亦非有胸無心者。<span class="科">生</span>小生豈不知你</span>容瘦減。難道是繡房勞倦。</p>
        
        <p class="白"><span class="科">丑扮尼姑外挑擔隨上丑</span>濾泉澄葛粉。洗手摘藤花。在此等罷。<span class="科">外</span>嗄。<span class="科">丑入見介</span>地藏生辰。修齋禮誦。山肴少奉。伏乞笑留。<span class="科">旦</span>多謝。收了。<span class="科">小旦收介丑</span>還要陳宅去。不坐了。<span class="科">旦</span>上覆佛太。<span class="科">丑</span>承上覆。<span class="科">旦</span>芳春送師伯。<span class="科">小旦應介丑暗指生介</span>這是何人。<span class="科">小旦</span>梅舉人相公。與小姐嫡表姊妹。<span class="科">丑</span>雖云姊妹。恰是夫妻。<span class="科">小旦</span>說那話。<span class="科">丑搖頭介</span>不要口硬。連你蹺蹊。<span class="科">諢下生遍看介</span>這紗廚想是賢妹的臥所了。<span class="科">旦</span>便是。<span class="科">同入生掩門介</span></p>
        
        <p class="曲"><span class="牌">貓兒墜</span><span class="科">生</span>紗廚輕掩。凝望碧於煙。茉蔾香浮枕簟前。幽尋到此恍遊僊。<span class="科">揖介</span>矜憐。得遂歡娛。鏤腑銘肝。</p>
        
        <p class="曲"><span class="牌">前腔</span><span class="科">旦</span>四知堪畏。六禮尚空言。造次如何擬合歡。奇花休作等閒看。<span class="科">旦欲下生攔介旦</span>矜憐。得惠完名。鏤腑銘肝。</p>
        
        <p class="白"><span class="科">生摟介旦</span>丫鬟那裡。<span class="科">內應生放介旦整衣介淨上</span>不須愁未濟。早已演同人。梅相公來了。纔去問卦。說目下就到。果然好卦好卦。呀。小姐如何有些怒意。我曉得梅相公一定有些不尊重了。小姐。罷罷。</p>
        
        <p class="曲"><span class="牌">尾聲</span><span class="科">淨</span>少年情性多無檢。看花枝蜂迷蝶戀。<span class="夾白">相公。你也休性急。有日裡</span>花燭迎僊入洞天。</p>
        
        <p class="白"><span class="科">旦</span>老娘外廂說一聲。收拾園亭。安頓行李。<span class="科">淨</span>小姐。我道你怪他不盡。</p>
        
        <p class="落詩"><span class="科">生</span>楊柳風多不自持。<br /><span class="科">淨</span>和鳴雙鳳喜來儀。<br /><span class="科">旦</span>由來人事何常定。<br /><span class="科">生淨</span>意氣相傾山可移。</p>
        
        <h2 id=ch19 class="chapter"><span class="齣題">第十九齣　協計</span></h2>
        
        <p class="曲"><span class="牌">浪淘沙</span><span class="科">老旦上</span>清淨是菩提。愛染難離。蒸沙為飯飯終非。暮鼓晨鐘勤懺悔。怎免阿鼻。</p>
        
        <p class="白">貧尼極樂菴菴主是也。這菴是柳衙香火祠。衙內有故。便與他禮誦祈申。刮些齋施。今日中秋。明日既望。連値小姐與奶奶誕日。早已擺下慶生道場。着徒弟了緣。去請他母子。如何還不見來。<span class="科">丑上</span>草長山路狹。花積野壇深。覆師父。小姐少頃便到。奶奶待明日來。<span class="科">老旦</span>曉得了。<span class="科">丑</span>還有稟上。弟子前日說那柳小姐的事情。師父道我又造口業。方纔弟子在外廂來。見何老娘恰在觀音殿祈籤。被我背地聽他通誠。梅舉人柳小姐目下成得事。許我二十金。上得手麼。師父好生意。<span class="科">老旦</span>有這等話。你且禁聲。待我打坐着。他定來央我詳籤。我自有處。<span class="科">丑應介淨上</span>登登石磴何時盡。決決溪泉到處聞。風動葉聲山犬吠。幾家松火隔秋雲。<span class="科">敲門介丑開接介淨</span>佛太在麼。<span class="科">丑</span>入定在那裡。<span class="科">淨</span>放參一參。<span class="科">丑</span>當得。<span class="科">擊磬介老旦念佛起介</span>呀。何老娘。我正要見你。<span class="科">淨</span>為何。<span class="科">老旦</span>我方打坐。觀音菩薩差善才接引我去。說你作事不良。要遣韋馱尊者拿金剛杵打你頭顱做七磈。<span class="科">淨捧頭介</span>為甚的。<span class="科">老旦</span>心上自想。<span class="科">淨</span>沒想處。<span class="科">老旦笑介</span>你認得梅舉人麼。<span class="科">淨磕頭介</span>救苦救難。救苦救難。<span class="科">老旦</span>起來。我與你許了百觔燈油。一領紅袍。也罷了。<span class="科">淨謝介</span>起動佛太。只出不起怎好。<span class="科">老旦</span>呀。菩薩說他們許你二十金。<span class="科">淨掩老旦口介</span>口輕些。怕得不成的苦哩。祈一籤在此。煩看一看。<span class="科">老旦</span>傷財重難。<span class="科">丑</span>你細說來。待家師與菩薩討個方便門兒與他。<span class="科">淨附耳介</span>有意了。只不肯如此。為之奈何。<span class="科">老旦</span>不打緊。在我身上。</p>
        
        <p class="曲"><span class="牌">剔銀燈</span><span class="科">淨</span>久聞師慈悲為施。敢相凟風情月思。願將金手提淪滯。整法舟藍橋普濟。<span class="夾白"><span class="科">老旦</span>不用叮嚀。<span class="科">合</span></span>應知六出計奇。看鸞鳳和鳴並棲。</p>
        
        <p class="白"><span class="科">淨</span>不要有口無心。</p>
        
        <p class="曲"><span class="牌">前腔</span><span class="科">老旦</span>蒙委託勞當記取。笑河間終須易志。旃林管把陽臺砌。問紅娘優婆剎女。<span class="科">合前老旦</span></p>
        
        <p class="白">謝儀均剖。</p>
        
        <p class="曲"><span class="牌">前腔</span><span class="科">丑</span>揣家師神通罕比。又何愁攜雲握雨。黃金肯佈祗園地。管配合善才龍女。<span class="科">合前老旦</span></p>
        
        <p class="白">快去候他來。今晚就與他停當罷。<span class="科">淨</span>就去。就去。<span class="科">下丑</span>師父。你怎包得他。<span class="科">老旦</span>我有蒙汗藥。喫了就昏迷了。<span class="科">丑</span>便是梁山泊夥中常用的。甦來惱怎麼。<span class="科">老旦</span>還有梵天咒念了。憑你貞潔。也就亂了。<span class="科">丑</span>便是摩登女攝阿難的。這們陳大娘深慕梅舉人。聞知那小姐事情。今日要來看他。一齊打發他何如。<span class="科">老旦</span>陳大娘雖佳。有了柳小姐還要他。且放下別尋個主兒罷。<span class="科">丑</span>阿彌陀佛。這悟門是蒲團上打通的。<span class="科">淨扮尼姑上</span>雲生客到侵衣濕。花落僧禪覆地多。稟師父。柳小姐到了。<span class="科">老旦</span>快吹打。<span class="科">眾尼吹打介</span></p>
        
        <p class="曲"><span class="牌">翫僊燈</span><span class="科">旦上</span>旛影颺林端。鐘磬湧花宮不遠。</p>
        
        <p class="白"><span class="科">眾接介老旦</span>荷駐魚軒。願添鶴算。<span class="科">旦</span>自慚蒲質。妄躡蓮臺。<span class="科">老旦</span>請禮佛。<span class="科">旦拜介</span></p>
        
        <p class="曲"><span class="牌">黃鶯兒</span><span class="科">旦</span>稽首向金僊。願慈悲降法筵。日當初度宣洪典。<span class="科">丑點燭介旦捻香介</span>香燈並燃。<span class="夾白"><span class="科">丑</span>掛旛了。<span class="科">旦</span></span>旛幢並懸。父憂母難時增感。<span class="科">拜介</span>展微虔。靈通昭祐。五福二人駢。</p>
        
        <p class="白"><span class="科">眾吹打介淨</span>陳大娘來了。</p>
        
        <p class="曲"><span class="牌">翫僊燈</span><span class="科">小旦上</span>一徑竹松寒。朱戶敞香雲繚亂。</p>
        
        <p class="白"><span class="科">眾</span>先參佛。</p>
        
        <p class="曲"><span class="牌">黃鶯兒</span><span class="科">小旦</span>謁聖禮應先。把沈檀寶鼎燃。<span class="夾白"><span class="科">老旦</span>大娘有甚心願。<span class="科">小旦</span></span>心中有願惟慈鑑。<span class="夾白"><span class="科">看旦介</span>這還是</span>嫦娥降天。龍姬出淵。瞥然見處堪驚眼。<span class="夾白"><span class="科">老旦</span>請再拜一拜。<span class="科">小旦拜介</span></span>展微虔。靈通昭祐。五福一身駢。</p>
        
        <p class="白"><span class="科">老旦</span>請相見。<span class="科">見介小旦</span>此位就是柳宅小姐。<span class="科">旦</span>不敢。<span class="科">小旦</span>久聞殊麗。言不虛傳。<span class="科">旦</span>不敢仰攀。幸茲俯接。<span class="科">眾見介老旦</span>請同靜室中待茶。<span class="科">小旦</span>尚有事。小姐先請。<span class="科">淨</span>我陪大娘。<span class="科">旦</span>占了。法雨晴飛去。<span class="科">老旦丑</span>天花畫下來。<span class="科">下小旦</span>師弟。這小姐果是生得好。</p>
        
        <p class="曲"><span class="牌">簇御林</span><span class="夾白"><span class="科">小旦</span>我看他</span>堆花臉。削玉肩。語生香。步展妍。淺顰微哂情無限。蘊風流繡榜元應占。<span class="夾白">前日你們師父說的有麼。<span class="科">淨</span>不曉得。只是這們一位小姐。那個不愛。<span class="科">合</span></span>謾猜嫌。何論年少。我見且猶憐。</p>
        
        <p class="曲"><span class="牌">前腔</span><span class="夾白"><span class="科">淨</span>不但標致。真個是</span>針鋒絕。翰墨雋。諳絲桐。博簡篇。蘭心蕙性偏嬌婉。<span class="夾白">還有個侍兒呵。</span>習文詞不獨康成擅。<span class="科">合前小旦</span></p>
        
        <p class="白">我去了。</p>
        
        <p class="曲"><span class="牌">尾聲</span><span class="夾白"><span class="科">淨</span>呀。大娘。你</span>何聞何見忙來轉。<span class="夾白"><span class="科">小旦背介</span>我</span>形穢羞臨珠玉前。<span class="夾白"><span class="科">轉身介</span>家中有事。<span class="科">淨</span></span>欲獻茶瓜尚未然。</p>
        
        <p class="白"><span class="科">小旦</span>這次來罷。</p>
        
        <p class="落詩"><span class="科">小旦</span>自比泉下泥。<br />相思亦何為。<br /><span class="科">淨</span>茫茫欲歸去。<br />萬恨在蛾眉。</p>
        
        <h2 id=ch20 class="chapter"><span class="齣題">第二十齣　尼奸</span></h2>
        
        <p class="白"><span class="科">老旦上</span>曲徑通幽處。禪房花木深。<span class="科">旦上</span>山光悅鳥性。潭影空人心。這裡靜室。<span class="科">老旦</span>是奶奶明日來。<span class="科">旦</span>明日。<span class="科">老旦</span>芳春姐。<span class="科">旦</span>隨後到也。<span class="科">老旦指介</span>小姐臥所在這廂。阿姊們在那廂。<span class="科">旦</span>起動。</p>
        
        <p class="曲"><span class="牌">風馬兒</span><span class="科">小旦上</span>林徑逶迤。隱精廬雲封幽邃。</p>
        
        <p class="白"><span class="科">見介老旦</span>正在此動問。<span class="科">小旦</span>多蒙垂念。<span class="科">老旦</span>阿姊陪小姐在房中坐。我去去來。<span class="科">旦</span>請便。<span class="科">老旦</span>偏陪了。<span class="科">下</span></p>
        
        <p class="曲"><span class="牌">繡帶兒</span><span class="夾白"><span class="科">旦</span>芳春。你看</span>山房淨纖塵不至。自是一般風趣。試看他紙帳梅花。不減我繡褥芙蕖。偏宜。蒲團木榻湘竹几。閒賞翫頓添情思。<span class="科">合</span>推窗處。松月離離。香馥郁。風弄巖頭桂樹。</p>
        
        <p class="白"><span class="科">丑捧茶上</span>松戶有佳期。香茶慰所思。<span class="科">末扮金甲神上擊番茶介下丑</span>呀。藥在裡頭。番了如何好。省得師父罵。背他侵些白湯。不效不干我事。<span class="科">下</span></p>
        
        <p class="曲"><span class="牌">前腔</span><span class="科">小旦</span>幽居。木石擁泉聲不住。時有靈禽偶語。分明是福地洞天。說甚麼金谷瑤池。棲遲。瓦爐夜靜燃柏子。恁清絕疑非塵世。<span class="科">合前丑復捧茶上</span></p>
        
        <p class="白">茶在此。<span class="科">旦小旦</span>起動。<span class="科">生上</span>欲赴桑間約。來尋梁下期。<span class="科">丑攔介</span>且慢些。</p>
        
        <p class="曲"><span class="牌">獅子序</span><span class="夾白"><span class="科">生</span>我</span>中熱難自持。<span class="科">丑扯生退介</span>急遽還愁犯玉威。潛身松牖下。<span class="科">窺介</span>細細偷窺。真個是千嬌百媚。<span class="夾白"><span class="科">旦飲茶介生</span>看他</span>撫茶甌。<span class="科">小旦挑燈介生</span>挑燈燼。<span class="科">旦憑几介生</span>憑几席。<span class="夾白"><span class="科">旦</span>如何倦怠起來。<span class="科">生</span></span>幾番私語。分明玉樹傍着瓊枝。<span class="科">生丑作潛聽介</span></p>
        
        <p class="曲"><span class="牌">降黃龍</span><span class="科">旦</span>睡思迷離。<span class="夾白"><span class="科">小旦</span>待奴拂席。小姐安置。<span class="科">旦</span></span>謾整衾裯。好收簪珥。<span class="夾白">本待要睡。</span>山窗良夜。忍辜負明月清輝。<span class="夾白">呀。</span>堪奇。<span class="夾白"><span class="科">小旦</span>卻怎麼。<span class="科">旦</span></span>心兒搖曳。猛可的如醉如癡。且待我和衣隱几。偃息須臾。<span class="科">憑几介</span></p>
        
        <p class="曲"><span class="牌">前腔</span><span class="夾白"><span class="科">小旦</span>有些寒思。</span>依稀。寒粟生肌。<span class="夾白">想</span>秋入銀屏。露凝雕砌。<span class="夾白">怎麼也覺倦怠。</span>神昏意懶。似柔條着雨欹垂。支頤。闌杆頻倚。做不得愛月眠遲。<span class="夾白">小姐。</span>也待我偷安一瞬。共爾徘徊。</p>
        
        <p class="白"><span class="科">小旦下老旦上</span>半偈初傳法。中峰又掩扉。事體怎麼。<span class="科">丑</span>都不做聲了。<span class="科">老旦</span>這等送相公進去。待我念起咒來。<span class="科">丑應介老旦念咒介</span></p>
        
        <p class="曲"><span class="牌">前腔</span><span class="科">生</span>前趨。<span class="夾白"><span class="科">丑</span>小姐還坐着哩。<span class="科">生</span></span>應到華胥。<span class="夾白">你看他</span>鳳眼微含。蟬鬟低曳。<span class="夾白">更那</span>香腮枕腕。好一似藕上芙蕖。<span class="科">丑扯生低云</span>須知。雲雲雨雨。可憐他嫩蕊嬌枝。必索用輕輕軟軟。款款徐徐。<span class="科">生狎旦閃介旦醒介丑急扯老旦同下</span></p>
        
        <p class="曲"><span class="牌">前腔</span><span class="科">旦</span>驚疑。<span class="夾白">還應是</span>夢結魂離。<span class="夾白"><span class="科">生見介</span>妹子休驚動。我實在此。<span class="科">旦</span>哥哥。你</span>徑路何媒。<span class="夾白"><span class="科">生笑介</span>自有來處。<span class="科">旦</span>難道是</span>御風插翅。<span class="夾白"><span class="科">生</span>雖非插翅御風。實無知者。<span class="科">旦</span></span>冰霜自比。怎管他魚鳥難窺。<span class="科">生</span>休迷。良辰難遇。況為伊歷盡崎嶇。趁今宵好相傾倒。莫更躇躕。<span class="科">生摟介旦拂衣介</span></p>
        
        <p class="曲"><span class="牌">撲燈蛾</span><span class="科">旦</span>君心何太癡。君心何太癡。越禮奚端始。韞匵匪沽名。期將完璧歸子也。<span class="夾白">你看</span>桑間濮上。迄今千古尚貽譏。<span class="夾白"><span class="科">生</span>罷罷。</span>想駑駘難當雅意。<span class="夾白"><span class="科">走介旦</span>那裡去。<span class="科">生</span></span>趁重湖秋水。管取葬微軀。</p>
        
        <p class="白"><span class="科">旦</span>好好要學那自經溝瀆的。</p>
        
        <p class="曲"><span class="牌">前腔</span><span class="夾白"><span class="科">生</span>我</span>矢從溝瀆歸。矢從溝瀆歸。<span class="夾白"><span class="科">旦扯介</span>難道官也不要做了。<span class="科">生</span></span>名利如塵膩。<span class="夾白">好恨你</span>夜深豺虎徑。立地驅人歸去也。<span class="夾白"><span class="科">旦笑介</span>何嘗教你去。<span class="科">生</span>不去終不然</span>披蓑臥月。<span class="夾白">和那</span>薰籠斜倚待鳴雞。<span class="科">旦</span>笑狂狙孳孳渴睡。<span class="夾白">拿着燈隨我來。<span class="科">生攜燈介</span>那裡去。<span class="科">旦</span>來麼。</span>有安身佳處。<span class="科">推介</span>付你好支持。</p>
        
        <p class="白"><span class="科">作掩門介下生拽介</span>怎到反關我在此。<span class="科">小旦上</span>呀。相公何來。<span class="科">生</span>小姐送我來。卻又反鎖門兒去了。</p>
        
        <p class="曲"><span class="牌">袞遍</span><span class="夾白"><span class="科">小旦</span>小姐小姐。你</span>素將玉杵祈。素將玉杵祈。番做金蟬計。<span class="夾白"><span class="科">生</span>姐姐。你須憐我。休學那小姐。<span class="科">小旦</span></span>蒲柳微姿。敢與松筠比。<span class="夾白">相公。我雖是</span>借春花蕊。解饞滋味。也須知。未曾慣。風和雨。</p>
        
        <p class="白"><span class="科">生攜小旦欲下丑潛上小旦閃介</span>窗外甚麼。</p>
        
        <p class="曲"><span class="牌">前腔</span><span class="科">生</span>月明花影移。月明花影移。夜久重門閉。好整衾幃。早赴陽臺會。<span class="夾白"><span class="科">小旦</span>他日休忘此時。<span class="科">生</span></span>海山堪誓。天神鑑取。<span class="夾白">不要說姐姐。就是小姐的賢德。我</span>口兒言。心兒印。難忘已。</p>
        
        <p class="白"><span class="科">並下丑低叫介</span>師父。師父。<span class="科">老旦上</span>怎麼了。<span class="科">丑</span>畢竟不諧到作成了芳春姐。<span class="科">老旦</span>有這等事。不但貞潔。又且賢慧。難得難得。<span class="科">丑</span>師父。那小姐莫不是</p>
        
        <p class="曲"><span class="牌">尾聲</span>割恩箝口謀深秘。<span class="夾白"><span class="科">老旦</span>那有此話。<span class="科">丑</span>這等那芳春姐好造化。<span class="科">老旦</span>自古道</span>佐酒得嘗也非戲。<span class="夾白"><span class="科">丑</span>師父。只是你的咒欠靈。<span class="科">老旦</span>哎。又不道</span>心正何愁着鬼迷。</p>
        
        <p class="白"><span class="科">丑</span>我想他們此時呵。</p>
        
        <p class="落詩">男顏欣欣女顏悅。<br />惆悵只愁明日別。<br /><span class="科">老旦</span>無情何事管多情。<br /><span class="科">丑</span>流蕩此心難共說。</p>
        
        <h2 id=ch21 class="chapter"><span class="齣題">第二十一齣　泛月</span></h2>
        
        <p class="曲"><span class="牌">秋夜月</span><span class="科">淨上</span>善運籌。論賞當居首。賴得韓彭任功狗。欲將袖手觀成否。怕覆水怎收。怕覆水怎收。</p>
        
        <p class="白">老身端為梅郎一事。竟夕不能貼蓆。欲待入菴探聽。奶奶又到。怕惹出事來。不免在此站着。等個菴裡人來。問他下落。進去未遲。呀。道猶未了。菴主來了。</p>
        
        <p class="曲"><span class="牌">前腔</span><span class="科">老旦上</span>意氣投。境僻機緣偶。合向羅幃成鳳友。卻教帶月閒遊走。有甚麼興頭。有甚麼興頭。</p>
        
        <p class="白"><span class="科">見介淨</span>佛太。停當了麼。<span class="科">老旦</span>不要說起。女娘經了無數。那曾見這小姐。一發教人上不得涯。<span class="科">淨</span>這等畢竟休了。<span class="科">老旦</span>不要忙。還有生意。小姐雖無雲雨之情。甚有山水之興。今晚要去泛月。已着人到宅上叫船去了。梅相公復到小菴。待我留他同去。常言道。煨得熱烙。怕不火着。<span class="科">淨</span>奶奶要看施食。不去。梅相公怎好去。<span class="科">老旦</span>不妨。只說要到那裡赴宴。附舟渡湖便了。<span class="科">淨</span>妙妙妙。天既生瑜何生亮。<span class="科">老旦</span>不要閒說。我與你好去陪着奶奶。<span class="科">淨</span>正是。正是。<span class="科">同下</span></p>
        
        <p class="曲"><span class="牌">金雞叫</span><span class="科">旦小旦上</span>夜色澄清時候。碧宇霞消。湖山增秀。誰把玉盤懸岸柳。華彩飛霑。冷光瑩透。</p>
        
        <p class="白"><span class="科">旦</span>月上了。如何船尚不來。<span class="科">小旦</span>想就到也。<span class="科">淨換扮上</span>山明疑有雪。岸白不關沙。船到了。<span class="科">旦</span>師兄。為何去了這一會。<span class="科">淨</span>途中聞一異事。順便去看了一看。<span class="科">旦</span>看甚麼。<span class="科">淨</span>昨日那陳大娘回家自盡了。<span class="科">小旦</span>為何。<span class="科">淨</span>連他家裡也不知。<span class="科">旦</span>可憐。可憐。<span class="科">淨</span>奶奶着弟子相陪小姐。<span class="科">旦</span>多謝。<span class="科">淨</span>梅相公要到柳州亭赴宴。奶奶分付帶他一帶。<span class="科">小旦</span>要去。教他快來。<span class="科">淨</span>來了。</p>
        
        <p class="曲"><span class="牌">寶鼎現</span><span class="科">生上</span>漫愁水月難撈。行看十分圓就。</p>
        
        <p class="白">賢妹。附一附舟。<span class="科">旦</span>哥哥請。</p>
        
        <p class="誦"><span class="牌">南鄉子</span><span class="科">生</span>玉宇無塵。<span class="科">旦</span>松掛月高僧院深。<span class="科">小旦</span>浮萍斷處見山影。<span class="科">淨</span>光練淨。<span class="科">生</span>冷浸佳人淡脂粉。</p>
        
        <p class="白"><span class="科">淨</span>小何攙跳。<span class="科">丑上</span>來了。來了。棹穿江底月。翻破水中天。<span class="科">攙跳介</span>照上。<span class="科">眾下船介淨</span>柳州亭去。</p>
        
        <p class="曲"><span class="牌">梁州序</span><span class="科">生</span>銀蟾初滿。金飈微透。此夜秋光平剖。清輝掩映。笑看形影難丟。<span class="夾白"><span class="科">旦</span>好山水。<span class="科">生</span></span>最喜湖澄眼色。山學眉修。<span class="夾白"><span class="科">小旦</span>桂花香了。<span class="科">生</span></span>風引天香滿。<span class="夾白"><span class="科">旦</span>捲上了簾兒。<span class="科">眾捲介淨潛下生</span></span>鉤簾凝賞處。思悠悠。璧月金波并作秋。<span class="夾白"><span class="科">旦</span>師兄怎不見。<span class="科">小旦</span>後邊去睡了。<span class="科">生</span>到知趣。<span class="科">合</span></span>四美具。三人偶。把茶甌香鼎閒消受。問塵世幾曾有。</p>
        
        <p class="白"><span class="科">丑</span>柳州亭了。<span class="科">生</span>不消上岸。<span class="科">旦</span>要到那裡。<span class="科">生</span>藍橋。<span class="科">旦笑介</span>你也不渴了。<span class="科">小旦</span>轉船。<span class="科">丑轉介</span></p>
        
        <p class="曲"><span class="牌">前腔</span><span class="科">旦</span>舟迴柳岸。月當蓬牖。相對恍疑白晝。漱冰濯雪。何方尚有瓊樓。寄語南枝飛鵲。西嶺啼猿。漫為情拖逗。山河皆玉合。正堪遊。露浥寒光樹樹秋。<span class="科">合前暫下淨換扮上</span></p>
        
        <p class="白">王母妝成鏡未收。倚闌人在水晶樓。笙歌莫占清光盡。留與溪翁一釣舟。自家趙成文是也。讀書孤山中。當此良宵不能成寐。且向湖堤上閒走一回。陶情嘉月。卻不是好。<span class="科">下</span></p>
        
        <p class="曲"><span class="牌">前腔</span><span class="科">生眾復上</span>笑銀河隔斷牽牛。更月殿嫦娥獨守。我僊舟共泛。任催清漏。絕勝遙登峰頂。長嘯樓頭。列炬開文酒。解維還弛楫。逐波流。直控蓬瀛五夜秋。<span class="科">合前淨復上</span></p>
        
        <p class="白">好湖光。好月色。呀。如此深夜。還有遊賞的。好高興。好高興。待我上前細看。不知何等人也。<span class="科">看介</span></p>
        
        <p class="曲"><span class="牌">前腔</span><span class="科">生眾</span>月欹斜星斗光浮。波瀲灧龍蛇飛走。怕風掠雲鬟。涼生羅袖試聽殿鈴隱隱。石溜潺潺。總把遊情逗。<span class="科">小旦吹簫介</span>洞簫聲婉轉。落滄洲。驚破鴛鴦夢裡秋。<span class="科">合前</span></p>
        
        <p class="曲"><span class="牌">節節高</span><span class="科">淨</span>飄飄何處舟。夜深遊。簫聲嫋嫋穿林阜。忙前候。細佇眸。牽情竇。霓裳鶴氅神僊偶。見人何事齊回首。空餘一派水沈煙。教人悵望難親就。</p>
        
        <p class="白"><span class="科">淨</span>妙哉妙哉。莫不是神仙下界。何不度我去也。</p>
        
        <p class="曲"><span class="牌">前腔</span><span class="科">生眾</span>簾櫳疾下鉤。謾回頭。柳陰狂嘯來何驟。<span class="夾白">呀。原來是趙成文。<span class="科">旦</span>那個趙成文。<span class="科">生</span></span>陳雷友。<span class="夾白"><span class="科">旦</span>何等人物。<span class="科">生</span></span>嵇阮儔。追隨久。<span class="夾白"><span class="科">旦</span>怎麼避得他便好。<span class="科">生</span></span>山迴水轉應難候。篙師着力休羈逗。風流止許月明知。幽情卻怕人前漏。</p>
        
        <p class="白"><span class="科">生旦</span>快趲一篙。<span class="科">下</span></p>
        
        <p class="曲"><span class="牌">尾聲</span><span class="夾白"><span class="科">淨</span>怎就去了。</span>遙看畫鷁如風走。這分明濮上私遊。管取沿湖細訪求。</p>
        
        <p class="白"><span class="科">望介</span>有撶船麼。<span class="科">內應介</span>夜深睡着哩。<span class="科">淨</span>罷了。罷了。</p>
        
        <p class="落詩">水廣不分天。<br />舟行杳若僊。<br />遊縱不可極。<br />遺恨此山川。</p>
        
        <h2 id=ch22 class="chapter"><span class="齣題">第二十二齣　聯姻</span></h2>
        
        <p class="曲"><span class="牌">雙勸酒</span><span class="科">丑上</span>日建期場。時修佛會。米袋牢隨。募書不置。雖無婚嫁與公需。風月處也要支持。</p>
        
        <p class="白">貧尼了緣。向蒙柳衙子母到菴。今日特來致謝。座間正遇何嫗。欲待問他那晚的詳細。人前不好啟齒。不免在此站着。慢慢待他出來。</p>
        
        <p class="曲"><span class="牌">前腔</span><span class="科">淨上</span>引線鍼兒。伐柯斧具。鼓舌搖唇。婚男嫁女。花紅羊酒是常儀。還有那私贈乾賫。</p>
        
        <p class="白">老身適為梅相公求親。已蒙柳奶奶許諾。不免急去報喜則個。呀。師伯還在這裡。<span class="科">丑</span>泥水匠不來。專等。<span class="科">淨</span>為何。<span class="科">丑</span>請問那晚遊湖的果是怎麼了。<span class="科">淨</span>令徒在船。<span class="科">丑</span>這個困鬼。怎比令郎的乖覺。<span class="科">淨</span>原沒甚麼。柳小姐就是那秋染湘江清到底。梅相公只得滿船空載月明歸。<span class="科">丑</span>哈。有這樣好女子。<span class="科">淨</span>師伯。我也有件問你。陳大娘死了。人都說梅相公害他的。卻怎麼。<span class="科">丑</span>陳大娘料得也應憐宋玉。奈梅相公此君山岳心不移。怎不說他。<span class="科">淨</span>又有這等好男子。<span class="科">丑</span>女貞士義。一雙兩美。<span class="科">淨</span>彼麀與貑。寧不知愧。<span class="科">丑</span>告別了。<span class="科">下淨</span>呀。梅相公也來了。</p>
        
        <p class="曲"><span class="牌">夜行船</span><span class="科">生上</span>特仗冰人聯鳳侶。俟休命鶴企鳧移。鴛牒難憑。雁書頻至。去住徘徊無主。</p>
        
        <p class="白"><span class="科">見介淨</span>相公恭喜了。<span class="科">生</span>親事想諧了。<span class="科">淨</span>我也會講。奶奶一口就許了。<span class="科">生</span>約得幾時成親。<span class="科">淨</span>阿呀。怎這性急。纔討得個肯字。就打點成親。<span class="科">生笑介</span>到此時還道我性急。<span class="科">淨</span>不要忙。奶奶早曾說來。報過老爺。就與你們成親哩。<span class="科">生</span>可喜可喜。請問老娘。如今家裡接我。可回去麼。<span class="科">淨</span>去一去來做親未遲。<span class="科">生</span>這等就行了。<span class="科">淨</span>我陪相公去謝了允起程。<span class="科">生</span>多感多感。<span class="科">行介</span></p>
        
        <p class="曲"><span class="牌">前腔</span><span class="科">老旦上</span>郎才女貌真堪似。秦與虢又成姻契。已結松蘿。未忘桑梓。花裡送郎歸去。</p>
        
        <p class="白"><span class="科">見介淨</span>奶奶。梅相公荷蒙重諾。銜感不勝。即欲言歸。特茲拜謝。<span class="科">老旦</span>不揣冷族。仰附華宗。慚愧未遑。何以言謝。<span class="科">淨</span>相公請拜。<span class="科">生拜介</span></p>
        
        <p class="曲"><span class="牌">三學士</span><span class="科">生</span>彈鋏長歌懷魴鯉。姻連仰賴邢姨。<span class="夾白"><span class="科">老旦</span>中間委曲。老娘想已通達了。<span class="科">生</span></span>朝來喜獲青鸞信。他日誇乘彩鳳飛。<span class="夾白"><span class="科">老旦</span>如今回去幾時來。<span class="科">生合</span></span>暫裹琴書歸故里。對蓉菊是來期。</p>
        
        <p class="曲"><span class="牌">前腔</span><span class="科">老旦</span>蘋蘩重寄加葑菲。乘龍喜及門楣。閨娃深愧桃花色。彥士真同美玉姿。<span class="科">合前</span></p>
        
        <p class="曲"><span class="牌">前腔</span><span class="科">淨</span>赤繩知向前生繫。今朝紅葉重題。風流幸選過王濬。窈窕欣求踰宋姬。<span class="科">合前老旦</span></p>
        
        <p class="白">飲一杯去。<span class="科">生</span>天色已晚。不敢叨了。</p>
        
        <p class="落詩"><span class="科">老旦</span>杯酒留君抵莫還。<br /><span class="科">生</span>寒鴉飛去日銜山。<br /><span class="科">淨</span>遙知玉女窗前樹。<br />不是僊人不得攀。</p>
        
        <h2 id=ch23 class="chapter"><span class="齣題">第二十三齣　盜起</span></h2>
        
        <p class="曲"><span class="牌">番卜算</span><span class="科">小生領眾上</span>逐鹿應天心。斬蛇驚鬼泣。古來無種是王侯。六合吾當一。</p>
        
        <p class="白">一嘯江河盡倒流。青霜片片落吳鉤。雄心不作公卿業。直取中原十二州。自家姓劉。名福通。穎州人也。向與韓山童合謀。聲言彌勒佛治世。白蓮結社。紅巾聚兵。滿圖祛掃胡元。統據中夏。宰殺烏牛白馬。祭告天神地祗。不意官司覺察。山童就擒。真覺唇亡齒寒。未免薛危滕恐。兵法云。制人者強。制於人者亡。此時不反。更待何時。諸壯士。即日與我起兵。打了穎州路。據了朱皋坂。先破羅山真陽諸縣。次及息州光州等處。爾須斬將搴旗。吾當論功行賞。<span class="科">眾</span>得令。<span class="科">小生</span>聽我道。<span class="科">眾應介</span></p>
        
        <p class="曲"><span class="牌">福馬郎</span><span class="科">小生</span>虎賁桓桓齊奮力。略地攻城堡。須必克。列爵分茅土。自今日。<span class="科">合</span>共把乾坤飭。腥羶垢管取一朝滌。</p>
        
        <p class="曲"><span class="牌">前腔</span><span class="科">眾</span>刀戟森森光耀日。旗纛如雲擁。暗郊陌。金鼓震山嶽。聲赫奕。<span class="科">合前</span></p>
        
        <p class="曲"><span class="牌">前腔</span><span class="科">眾</span>投鞭坐看江流塞。撥動咸陽火。三月赤。殺人如斬草。等山積。<span class="科">合前</span></p>
        
        <p class="落詩">軍聲動九區。<br />殺氣橫千里。<br />馬前懸人頭。<br />馬後帶婦女。</p>
        
        <h2 id=ch24 class="chapter"><span class="齣題">第二十四齣　渝盟</span></h2>
        
        <p class="曲"><span class="牌">步蟾宮</span><span class="科">外領眾上</span>中原豺虎縱橫起。受金符統握兵機。勤王未忍盡忘私。心愧過門神禹。</p>
        
        <p class="白">且喜已到家庭。軍校們。外廂伺候。<span class="科">眾應下</span></p>
        
        <p class="曲"><span class="牌">粉蝶兒</span><span class="科">老旦上</span>門巷喧騰。喜報良人返斾。</p>
        
        <p class="白"><span class="科">見介老旦</span>江山阻隔。夢寐懷思。<span class="科">外</span>形遐心邇。在彼猶此。夫人。盜賊四起。朝廷特受我為都元帥。着我捍衛河南江北。開府汴京。彼乃一水之地。不比閩中。況方國珍勢甚猖獗。密邇杭城。你母子速整行裝。隨我赴任。庶幾免我內顧之憂。<span class="科">老旦</span>多感垂念。即當侍行。</p>
        
        <p class="曲"><span class="牌">前腔</span><span class="科">旦小旦同上旦</span>繡履忙移。<span class="科">小旦</span>今日望雲心慰。</p>
        
        <p class="白"><span class="科">旦</span>爹爹。違顏經歲。日切瞻依。<span class="科">外</span>兒姻事已諧。吾心少慰。快回房收拾。明早隨母起程。<span class="科">旦應下外</span>夫人。你知道麼。我在任已把孩兒許配本郡桃繡衣之子了。<span class="科">老旦</span>呀。妾有義甥。足稱快婿。已曾面訂。為我東牀。但未稟命。不敢行禮。桃家之請。幸即辭之。<span class="科">外</span>說那裡話。</p>
        
        <p class="曲"><span class="牌">玉交枝</span><span class="科">外</span>婚姻非細。納玄纁怎教變移。<span class="夾白">況</span>甲門胤子非凡裔。<span class="夾白"><span class="科">老旦</span>雖宦家子弟。不知學識何如。<span class="科">外</span>這那曉得。便</span>景升豚犬何辭。<span class="夾白"><span class="科">老旦</span>學識難知。人物也好麼。<span class="科">外</span></span>馮郎左氏何可知。<span class="夾白"><span class="科">老旦</span>這等。只說我已受聘。作急辭他罷。<span class="科">外</span></span>中途迴轍遺清議。<span class="科">合</span>歎姻緣天心主持。豈由我人謀擇取。</p>
        
        <p class="白"><span class="科">老旦</span>相公。你未知我梅家舍甥真是</p>
        
        <p class="曲"><span class="牌">前腔</span>廐中騏驥。美豐儀能歌白圭。既非壁立需錢幣。青年且躡雲梯。<span class="夾白"><span class="科">外</span>說他也沒幹了。<span class="科">老旦</span>我</span>躇躕擇婿嗟已非。<span class="夾白">兒。你</span>幃中觀望徒勞敝。<span class="科">合前末上</span></p>
        
        <p class="白">賀蘭山下陣如雲。羽檄交馳日夕聞。節使三河募年少。詔書五道出將軍。報報。紅巾賊已陷汝寧府及息州光州。眾至十萬了。<span class="科">外</span>呀。汝寧等處皆我汴梁地方。<span class="科">末</span>正是。<span class="科">外</span>報子外廂領賞。<span class="科">末應下外</span>夫人。軍情緊急。我先起程。你與孩兒後船來罷。<span class="科">老旦</span>嗄。<span class="科">外</span>叫院子。分付軍校。快整轎馬起行。<span class="科">小生分付介眾上</span>稟爺。轎馬俱已完備了。<span class="科">外</span>萬里煙塵昏戍樓。<span class="科">老旦</span>悔教夫婿覓封侯。<span class="科">小旦</span>艱難苦恨繁霜鬢。<span class="科">外</span>不斬樓蘭誓不休。<span class="科">眾下小旦弔場介</span>竈突已炎上。燕雀猶未知。小姐有請。<span class="科">旦上</span>青龍同白虎。凶吉未分岐。<span class="科">小旦</span>小姐。不好了。老爺把你許嫁桃家了。<span class="科">旦</span>這怎好。</p>
        
        <p class="曲"><span class="牌">玉山頹</span><span class="科">旦</span>姬姜空締。似松蘿分開兩岐。念相思一日三秋。況拋離終天永世傷心流涕。恩愛總捐流水。<span class="科">合</span>明日舟千里。訣別何時。雙魚難附這心兒。</p>
        
        <p class="曲"><span class="牌">前腔</span><span class="科">小旦</span>天心應忌。最堪悲生教別離。似芙蓉並吐秋堤。怪青霜一朝摧敝。<span class="夾白"><span class="科">旦</span>你卻何愁。我教奶奶送你去伏事梅相公便了。<span class="科">小旦</span>小姐說那裡話。我</span>攝提隨指。怎忍相離相背。<span class="科">合前外扮園公上</span></p>
        
        <p class="白">宅第雖依郭。林園卻在家。堪供一月笑。自有四時花。自家園公便是。小姐有命。凡有花開。不時進報。今値小春花發。不免走報一聲。園丁報花事。<span class="科">旦</span>哈。我有甚心情。教他且去。<span class="科">小旦</span>呀。小姐。你欲晤梅郎。何不囑付園公。速往姑蘇。約彼買舟相傍一話。<span class="科">旦</span>正是。園公是你舅舅。料不輕洩。快叫他進來。<span class="科">小旦叫外入介外</span>小姐有何分付。<span class="科">旦</span>園公。我要勞你呵。</p>
        
        <p class="曲"><span class="牌">月上海棠</span><span class="科">旦</span>代帛書。星馳電走蘇臺去。<span class="夾白"><span class="科">外</span>要做甚麼。<span class="科">旦</span></span>向梅郎傳語。道我潛期。<span class="夾白">教他速到滸墅。</span>買吳舠一話離愁。<span class="夾白">若遲了呵。</span>隔江波重逢無地。<span class="夾白">白金一兩。聊作路費。切不可走洩。<span class="科">外合</span></span>蒙賜予。管取肺腑深藏。鬼神莫覷。</p>
        
        <p class="白"><span class="科">小旦</span>還有一言。他縱傍舟。沒個照會。我和你如何曉得。<span class="科">旦</span>這不難。我有異香。名曰通天。香聞數里。可取一枝付他。若得傍舟。焚香為號便了。<span class="科">小旦</span>此說甚妙。待奴取來。<span class="科">取香與外介</span></p>
        
        <p class="曲"><span class="牌">前腔</span><span class="夾白"><span class="科">小旦</span>舅舅。把這香</span>牢付伊。香芬遠遞真堪異。這通天關節。對面誰知。願得你縮地兼程。更教他聞呼疾至。<span class="夾白">盤纏彀了麼。休得漏洩。<span class="科">外</span></span>蒙賜予。管取肺腑深藏。鬼神莫覷。</p>
        
        <p class="白"><span class="科">外</span>小人連夜趲行了。<span class="科">下</span></p>
        
        <p class="落詩"><span class="科">旦</span>白日尋思夜夢頻。<br />欲披芳草訪遺塵。<br /><span class="科">小旦</span>天涯一去無消息。<br />從此蕭郎是路人。</p>
        
        <h2 id=ch25 class="chapter"><span class="齣題">第二十五齣　分箋</span></h2>
        
        <p class="曲"><span class="牌">霜天曉角</span><span class="科">眾扯縴末趕縴老旦旦小旦同上老旦</span>宦遊跋涉。風餐還水歇。<span class="科">旦</span>短堠長亭幾折。<span class="科">小旦</span>徐看落日林遮。</p>
        
        <p class="白"><span class="科">眾</span>滸墅關了。<span class="科">末</span>請問奶奶。還泊船還趕路。<span class="科">老旦</span>泊船。明日早行。<span class="科">末</span>船頭。分付泊船。明日早行。<span class="科">眾應下老旦</span>兒。連日辛苦。我和你也早些安息罷。<span class="科">旦</span>嗄。客路不堪愁里泊。<span class="科">老旦</span>故園應向夢中歸。<span class="科">下小生搖船丑隨生上</span></p>
        
        <p class="曲"><span class="牌">香柳娘</span><span class="科">生</span>聽飛音迫切。聽飛音迫切。披星帶月。奔馳敢惜形勞怯。<span class="夾白">家長。我要近着一隻官船。<span class="科">小生</span>五兩如竹林。何處相尋博。<span class="科">生</span></span>歎舳艫萬疊。歎舳艫萬疊。攘攘混龍蛇。一時苦難別。<span class="夾白"><span class="科">指介</span>那元帥府的船想必是也。<span class="科">丑</span>正是。<span class="科">生</span></span>這冤家在也。這冤家在也。隔斷中流。何能竄越。</p>
        
        <p class="白"><span class="科">丑</span>大爺且慢。試把香兒點着。討個影響。徐徐傍去。<span class="科">生</span>正是正是。<span class="科">點香介旦小旦急上</span></p>
        
        <p class="曲"><span class="牌">前腔</span>把朱簾試揭。把朱簾試揭。<span class="科">小旦捲簾旦同看介</span>星河慘烈。江關夜冷人聲絕。<span class="夾白"><span class="科">小旦</span>這陣香兒是也。<span class="科">合</span></span>覺幽香暗爇。覺幽香暗爇。<span class="科">各遮面望介</span>避月臉頻遮。徬徨四瞻閱。</p>
        
        <p class="白"><span class="科">小旦</span>那邊的不是梅相公。<span class="科">旦看介合前丑</span>大爺。那簾兒下的。不是小姐與芳春。<span class="科">生看介</span>果然是他。<span class="科">低叫介</span>妹子。怎上得你的船。</p>
        
        <p class="曲"><span class="牌">前腔</span><span class="科">旦</span>把舟兒傍貼。把舟兒傍貼。<span class="科">小生傍船介旦</span>潛身悄說。<span class="夾白">哥哥。我</span>一枝將授他人折。歎良緣已絕。歎良緣已絕。相對不勝嗟。憑誰補天闕。<span class="科">合</span>奈淚痕滿頰。奈淚痕滿頰。並宿鴛鴦。化成蝴蝶。</p>
        
        <p class="白"><span class="科">小生</span>他們正好講話。我且睡睡去。<span class="科">睡介</span></p>
        
        <p class="曲"><span class="牌">前腔</span><span class="科">生</span>感萱庭允悅。感萱庭允悅。朱陳已決。風波何事平空揭。<span class="夾白"><span class="科">旦</span>哥哥。你還不知。家君把我許配桃氏了。<span class="科">生</span></span>你嚴君見別。你嚴君見別。唯解慕豪奢。何曾念瓜葛。<span class="科">合前旦</span></p>
        
        <p class="白">哥哥。我和你滿望百年好合。誰想一旦分離。妾有俚言。蒙君雅和。今當裂分交執。以便睹物思人。不得為任娘之飛葉。或可為韋氏之遺環也。<span class="科">裂箋付介</span>哥哥。請收了。<span class="科">生接介</span>絲幕難親。錦箋牢佩。璧返珠還。釵全鏡合。未可知也。<span class="科">旦</span>就此拜別。<span class="科">拜介</span></p>
        
        <p class="曲"><span class="牌">憶多嬌</span><span class="科">旦</span>盟潰決。義凜烈。無能與君還共穴。海涸山崩情難竭。<span class="科">合</span>腸斷心裂。腸斷心裂。分取詞箋贈別。</p>
        
        <p class="曲"><span class="牌">前腔</span><span class="科">生</span>聲欲絕。淚未竭。肝膽番為吳與越。雙鳳釵分鸞鏡缺。<span class="科">合前</span></p>
        
        <p class="曲"><span class="牌">鬭黑麻</span><span class="夾白"><span class="科">旦</span>哥哥。還有一句。</span>君須念宗祧。早婚閥閱。妾當勵冰操。任加斧鉞。休婉戀。須激烈。你紫閣榮登。我黃泉喜悅。<span class="科">內擂鼓生旦驚哭介丑小旦各扯介合</span>神魂蕩越。那禁更漏徹。無限恩情。無限恩情。從茲永訣。</p>
        
        <p class="曲"><span class="牌">前腔</span><span class="科">生</span>我月思風情。空成話說。你玉貌花容。怎虛歲月。勉從新。休苦節。此世差池。他生再結。</p>
        
        <p class="白"><span class="科">內復擂鼓叫介</span>開關。<span class="科">末內叫介</span>開關了。快起趲路。<span class="科">眾應介生旦哭介丑小旦各扯介合前眾作扯縴聲內打開船鼓裹旦小旦下生</span>家長家長。<span class="科">小生應介丑</span>好好道士打老婆一笏。<span class="科">生</span>快與我趕上去。<span class="科">小生</span>大船也不見了。<span class="科">生</span>咳。這家長好誤事。<span class="科">丑</span>大爺。趕去也沒幹。不如回去。又作區處。<span class="科">生哭介</span></p>
        
        <p class="曲"><span class="牌">尾聲</span><span class="科">生</span>舟喧水柵人爭涉。佇看多情去也。<span class="夾白">我</span>地久天長成怨嗟。</p>
        
        <p class="落詩">從此各西東。<br />悠悠如夢中。<br />生平不下淚。<br />到此泣無窮。</p>
        
        <h2 id=ch26 class="chapter"><span class="齣題">第二十六齣　遙訪</span></h2>
        
        <p class="曲"><span class="牌">吳小四</span><span class="科">老旦上</span>穿掖庭。入禁闈。須知是女醫。欲貴成君。仗我為附子。偏教產後奇。民間且謾提。</p>
        
        <p class="白">老身李藥婆便是。世仍祖業。名擅女科。家居就在帥府門前。醫治半是宦家宅眷。今日適暇。怕有主顧相尋。不免把飲片一整。小廝。浸陳皮。剉甘草。<span class="科">內應介</span>曉得了。</p>
        
        <p class="曲"><span class="牌">三臺令</span><span class="科">生上</span>無情關隘晨雞。使我倉惶別離。千里未為迂。馳來一慰相思。</p>
        
        <p class="白">小生向與淑娘。既不得諧姻好。又不得盡別情。以故暮想朝思。頓忘山遙水遠。今已到彼住劄地方。會晤若在反掌矣。誰想軍門嚴肅。非係重情。不敢輕報。又要待他晚堂開門。正是客路如天遠。侯門似海深。已留紫苔在彼伺候。我且借那藥肆中一坐。等着他來。<span class="科">見老旦介</span>媽媽。借坐一坐。<span class="科">老旦</span>任請。相公何處。<span class="科">生</span>姑蘇。<span class="科">老旦</span>到此貴幹。<span class="科">生</span>探訪柳爺。<span class="科">老旦</span>柳爺是令親。<span class="科">生</span>母姨夫。<span class="科">老旦</span>失敬失敬。奶奶一發賢慧。<span class="科">生</span>何以知之。<span class="科">老旦</span>在下常到裡面用藥。曉得。<span class="科">內擊鼓介老旦</span>擊鼓必有飛報。就開門了。<span class="科">生起介丑上</span>如今柳爺開門了。請穿衣服。<span class="科">生將穿衣介外上</span>龍虎臺前出入。貔貅帳下傳宣。這裡是梅相公。柳爺差小官拜上。軍情緊急。未及即造。明日早當奉候。少具領給。請問相公要在那處安歇。小官隨當送去。<span class="科">生</span>我要見奶奶。勞稟一稟。<span class="科">外</span>老爺已赴省臺。稟不得了。<span class="科">生</span>這怎麼好。<span class="科">老旦</span>相公要安歇。舍下有間小樓。權宿一宵何如。<span class="科">生</span>就在這裡罷。<span class="科">外</span>管家。請收了領給。<span class="科">生</span>都送在主家。明早面謝。<span class="科">外應下老旦</span>點燈了。請相公樓上穩便。<span class="科">生丑應上介老旦下</span></p>
        
        <p class="曲"><span class="牌">山坡羊</span><span class="科">生</span>亂紛紛昏鴉投樹。<span class="夾白"><span class="科">丑</span>下雨了。<span class="科">生</span></span>淅零零西風送雨。影搖搖孤燈照人。<span class="科">內作雁叫介生</span>聲啞啞離鴻怨侶。還自疑。<span class="夾白"><span class="科">丑</span>疑甚麼。<span class="科">生</span>我便在此。</span>閨中知未知。<span class="夾白"><span class="科">丑指介</span>那高牆裡不是帥府。<span class="科">生</span></span>侯門咫尺。咫尺踰千里。<span class="夾白"><span class="科">內云</span>請相公晚膳。<span class="科">生</span>不用了。<span class="科">丑</span>心上不快。飲杯酒。<span class="科">生</span></span>縱有醇醪。怎消愁緒。<span class="夾白"><span class="科">丑</span>這們睡罷。<span class="科">生</span></span>堪悲。旅館蕭蕭客夢迷。<span class="科">內打三更介生</span>難支。寒夜迢迢更漏遲。</p>
        
        <p class="曲"><span class="牌">前腔</span><span class="夾白"><span class="科">丑</span>大爺。我看你</span>急煎煎盤山歷水。悶懨懨忘餐減睡。眼巴巴盼着嬌娃。口喃喃時懸情事。<span class="夾白">只怕親事不諧。不放小姐與大爺相見了。<span class="科">生</span>那有此理。<span class="科">丑背介</span></span>真好癡。<span class="夾白"><span class="科">轉身介</span>他</span>殺荷須斷絲。<span class="夾白"><span class="科">生</span>我卻定要見他。<span class="科">丑</span></span>總交一見。一見成何濟。<span class="夾白">若見了</span>怕惹相思。兩添憔悴。<span class="科">生掩淚介丑</span>休悲。明日相逢未是遲。<span class="科">背介</span>須知。此後相逢未可期。</p>
        
        <p class="曲"><span class="牌">孝南歌</span><span class="科">老旦上</span>宵將午。燈漸微。<span class="科">聽介</span>西樓唧唧多怨詞。<span class="夾白">相公。你莫不是</span>解珮遇江妃。窺牆有鄰女。<span class="夾白"><span class="科">丑</span>差不多。<span class="科">老旦</span></span>孤身客邸。切莫嗟咨。好把情懷啟。牒注鴛鴦。信有氤氳使。遍吳越罕名姝。任傍求何必學膠柱。</p>
        
        <p class="曲"><span class="牌">前腔</span><span class="科">生</span>聽訴啟。深可悲。侯家有女花不如。<span class="夾白"><span class="科">老旦</span>曾有約來麼。<span class="科">生</span>我</span>西第幾留居。東牀面相許。<span class="夾白">誰想</span>番雲覆雨。鸞鳳分飛。<span class="夾白">況那時行舟大促。</span>未盡臨岐語。<span class="夾白"><span class="科">老旦</span>嗄。這等所以來。那路好不遠。<span class="科">生</span></span>兩下牽思。寧惜途千里。怎知道逗留斯。九秋遙好把今宵比。</p>
        
        <p class="白"><span class="科">小生上</span>朝中天子三宣。閫外將軍一令。開門開門。帥府差官在此。<span class="科">丑</span>一定來請大爺了。<span class="科">生</span>着他進來。<span class="科">小生</span>柳爺多拜上。沿江群盜猖獗。有旨會兵剿捕。柳爺即已起行。乏人款待。不敢久留。聊具白金四十兩。文綺六端。少助客途之費。勿罪菲褻。幸甚幸甚。<span class="科">生</span>呀。我豈為金帛來哉。要見姨母耳。禮都不受。一見奶奶。我就去了。<span class="科">小生</span>衙門封鎖。誰敢啟閉。這恐難了。<span class="科">生</span>閒說。難道我跋涉而來。不見就去了。<span class="科">小生</span>老爺也出於意外。<span class="科">老旦</span>千總老爺。你且請回。待我取回帖送來。<span class="科">小生應下生怒介</span>這官可惡。</p>
        
        <p class="曲"><span class="牌">前腔</span><span class="夾白"><span class="科">老旦</span>相公。你</span>休震怒。請試思。將軍令嚴誰敢違。<span class="夾白">看起這般事體。相公。</span>覿面恐難期。<span class="夾白">必不得已。</span>尺書可將寄。<span class="夾白"><span class="科">生</span>寄得去麼。<span class="科">老旦</span></span>忙煩穎楮。置郵在予。<span class="夾白"><span class="科">丑</span>只怕難到。<span class="科">老旦</span></span>謾把浮沈慮。<span class="夾白"><span class="科">丑</span>大爺。就寫去幹得甚事。<span class="科">老旦</span>說那裡話。</span>一紙芳音。萬兩金堪抵。<span class="夾白"><span class="科">生</span>幾時拿去。<span class="科">老旦</span></span>欲付取俟乘機。<span class="夾白"><span class="科">生</span>須仔細。<span class="科">老旦</span></span>到其間更自有奇秘。</p>
        
        <p class="曲"><span class="牌">前腔</span><span class="科">生</span>蒙尊諭。業已知。<span class="夾白">取筆硯來。<span class="科">丑取筆硯生寫介</span>我</span>彩毫未舉先淚垂。<span class="夾白">小姐。我和你</span>半載共依依。幽盟動神鬼。那知到此。途盡空悲。天遠誰憐取。<span class="夾白">我</span>淚墨為書。書去魂俱去。<span class="科">內鴉啼介</span>緘方罷鴉又啼。慘情懷真個怕天曙。</p>
        
        <p class="白"><span class="科">末上</span>非關使者頻催。自是將軍多禮。柳爺差把總帶領人夫船隻。奉送相公過江。<span class="科">生</span>這到不消。<span class="科">末</span>柳爺統領三軍。駐節江滸。專請相公一會。纔敢揚帆。求相公速駕。<span class="科">老旦</span>相公若會柳爺。或請進衙。亦未可知。<span class="科">生</span>這等我就去。白金二兩。聊申謝私。再晤有期。無落吾事。<span class="科">老旦</span>謹領謹領。</p>
        
        <p class="曲"><span class="牌">尾聲</span><span class="科">生</span>行蹤一夕溫猶未。<span class="科">老旦丑末</span>恰似山陰半道歸。<span class="科">生</span>回首梁雲淚暗垂。</p>
        
        <p class="落詩"><span class="科">生</span>旅魂何處訪情人。<br /><span class="科">丑</span>隔水盈盈不可親。<br /><span class="科">老旦</span>離別不堪無限意。<br /><span class="科">生</span>臨岐一望一沾巾。</p>
        
        <h2 id=ch27 class="chapter"><span class="齣題">第二十七齣　敗北</span></h2>
        
        <p class="曲"><span class="牌">醉太平</span><span class="科">外戎裝領眾上</span>戈矛蝟齊。士馬雲如。煙騰萬竈鼓頻炊。<span class="夾白"><span class="科">外扮報子上</span>報報報。紅巾數萬。近在一舍之地。各路傳檄。期在日中會剿。請柳爺作速進兵。<span class="科">外</span>知道了。就此移營前去。<span class="科">眾應號令移營介外</span></span>把軍營疾移。搜山洗路防奸細。銜枚卷斾行奇詭。<span class="科">合</span>管教半渡擊龍且。看殲滅無遺。<span class="科">下</span></p>
        
        <p class="曲"><span class="牌">前腔</span><span class="科">小生紅巾領眾卒上</span>雷轟鼓鼙。雲繞旌旗。喊聲震處馬爭嘶。笑神愁鬼悲。打州劫縣誰攔抵。勢如破竹橫千里。<span class="夾白"><span class="科">小生</span>俺劉福通。起兵未及半年。攻城已下數處。眼見胡元天下。不久歸吾手也。近聞各路會兵。與俺廝殺。眾將士。努力殺去。務要奪取京師。直抵上都便了。<span class="科">眾應介合</span></span>乾旋坤轉太華移。說甚麼王畿。<span class="科">下</span></p>
        
        <p class="曲"><span class="牌">劉袞</span><span class="科">外眾上</span>齊部伍。齊部伍。奮勇共前驅。砲震鑼鳴。賊聲旋至。社鼠城狐。敢為怒臂。一鼓須擒。獻俘歸去。<span class="科">小生眾上會戰介外眾敗走介</span></p>
        
        <p class="曲"><span class="牌">前腔</span><span class="科">小生眾</span>忙追去。忙追去。片甲莫教除。鶴唳風聲。元兵膽碎。<span class="夾白"><span class="科">雜放箭介</span>稟大王爺知道。柳元帥被箭倒了。<span class="科">眾</span></span>馬陵神弩捷。應弦俱斃。流血如川。積屍成壘。<span class="科">下</span></p>
        
        <h2 id=ch28 class="chapter"><span class="齣題">第二十八齣　蠟書</span></h2>
        
        <p class="曲"><span class="牌">唐多令</span><span class="科">旦上</span>咄咄日書空。從教綠鬢蓬。<span class="科">小旦上</span>相思無藥誰攻。浪說杏林董奉。<span class="科">合</span>香玉減。釧圍鬆。</p>
        
        <p class="白"><span class="科">旦</span>絕絃與斷絲。猶有接續時。惟有衷腸斷。應無續得期。芳春。我愁煩日積。憔悴日增了。<span class="科">小旦</span>小姐。事變無常。寬心耐守。多服美藥。善自安排。<span class="科">旦</span>哈。雕籠骰子藏紅豆。刻骨相思那得知。事已到此。百念俱灰。一死為幸矣。</p>
        
        <p class="曲"><span class="牌">醉扶歸</span><span class="科">旦</span>歎一場好事成虛哄。任龍鍾雙袖漬啼紅。<span class="夾白"><span class="科">小旦</span>怎音信都杳然了。<span class="科">旦</span></span>盼家園雲樹幾千重。縱音書魚鳥難傳送。<span class="夾白">死別生離。世間也有。只是我和他那時呵。</span>恨關河折別太匆匆。<span class="夾白">到如今</span>我乍聞戍鼓心猶痛。</p>
        
        <p class="曲"><span class="牌">前腔</span><span class="科">小旦</span>想前緣未許諧鸞鳳。卻教人半路逐飄蓬。<span class="夾白"><span class="科">旦</span>你與他有一宵之愛。他定不拋棄你。<span class="科">小旦</span>他縱不拋棄奴家。奴家怎拋棄得小姐。</span>念香臺一夕荷相容。況繡窗幾載恩猶重。<span class="夾白"><span class="科">旦</span>畢竟也有開日。<span class="科">小旦</span></span>再休提畢竟各西東須信是生死和娘共。</p>
        
        <p class="白"><span class="科">旦</span>我狼狽得緊。<span class="科">小旦</span>請安息一安息。奶奶着人喚藥婆去了。等待他來。教他看看。<span class="科">旦靠介老旦上</span>受人之托。必當終人之事。前日那梅舉人。特為柳小姐。千里遠來。不得一見。抱恨而去。臨行有幾個字兒。托我轉寄小姐。一向無便。不曾拿去。今日府中着人接我。恰好與他傳遞也。說話之間。已到帥府門上。不免把雲板敲一聲。<span class="科">敲介末淨扮把門官上</span>孤雲隨殺氣。飛鳥避轅門。<span class="科">見介淨</span>是李藥婆。老鼠戲貓兒。好大膽。<span class="科">末</span>衙裡喚他。<span class="科">老旦</span>便是。<span class="科">淨</span>你曉得麼。老爺令嚴。出入的都要搜檢。<span class="科">老旦</span>行醫的有甚夾帶。要看請看。<span class="科">搜檢介末</span>放他進去。卻要小心。<span class="科">老旦</span>理會得。<span class="科">淨</span>小心天下去得。<span class="科">末</span>大膽寸步難行。<span class="科">下老旦</span>還好還好。那字兒早是藏得隱密。不然被他搜出。如何是好。此關已過。徑到小姐跟前也。<span class="科">行介小旦</span>李太醫來了。<span class="科">見介老旦</span>小姐。為何這般清減了。<span class="科">旦</span>賤體不快。<span class="科">小旦</span>專候太醫。<span class="科">老旦</span>取書診脈。<span class="科">診介老旦</span>這病似覺邑邑剌剌。唇燥吻涸。鬱火四上。焚於大宅。肉食鮮進。數引漿勺。中夜起坐。徬徨顛錯。是這般麼。<span class="科">旦</span>便是。<span class="科">老旦</span>小姐。着實排遣。藥纔奏功。若只管唧唧噥噥。便是盧扁也不能脫體。<span class="科">小旦</span>奶奶多上覆。望太醫用意。<span class="科">老旦笑介</span>孝順郎中。何須分付。<span class="科">出藥介</span>蠟丸在此。請先開服。煎劑待少頃送來。<span class="科">旦</span>多謝多謝。<span class="科">老旦</span>阿姐。開藥時切須避人。<span class="科">小旦</span>謹領。<span class="科">老旦</span>告退了。世間此病治無藥。何以致之長相思。<span class="科">下旦</span>開那藥來。<span class="科">小旦應開介</span>好怪好怪。怎到是幾行字。<span class="科">旦</span>呀。這是梅家哥哥的筆跡。<span class="科">念介</span>匆匆分袂。日夕懷思不惜艱關。冀圖一會。奈何尊君峻拒。立遣南還。執手無期。惟向西風灑淚而已。寸楮密附。如對面談。千萬自珍。幸毋為鄙人縈臆也。玉頓首淑妹親親妝次。原來梅家哥哥到此空回去了。天。他</p>
        
        <p class="曲"><span class="牌">木丫乂</span>跋涉艱關。恩情鄭重。忍謝絕好教人悲哽。綿綿瓜葛。又非是陌路堪同。何恁不相容。一會兒牢蒙蔽罕通纖縫。<span class="夾白">爹爹。你</span>但鑑馬卿攜卓女。不道韓郎遇賈充。<span class="夾白"><span class="科">小旦</span>不知如今他在那裡。<span class="科">旦</span></span>海萍飄泊若為蹤。信從今欲諧歡笑也。九地難逢。</p>
        
        <p class="曲"><span class="牌">么篇</span><span class="科">小旦</span>萬恨旋生。一緘密送。果然是對面難逢。<span class="夾白">梅相公。梅相公。你</span>跋涉總成空。更休把報書懸望。這防範怎生傳奉。此際斷腸誰訴。徒飲泣對蒼穹。</p>
        
        <p class="白"><span class="科">淨上</span>陳餘落日黃。戰敗鼓聲死。小姐。不好了。</p>
        
        <p class="曲"><span class="牌">尾聲</span><span class="科">淨</span>報頻來。災旋踵。<span class="夾白"><span class="科">旦</span>為何。<span class="科">淨</span></span>全軍覆沒虜塵中。<span class="夾白"><span class="科">小旦</span>戰敗了。<span class="科">旦</span>老爺無恙麼。<span class="科">淨</span></span>流矢堪悲恰貫胸。</p>
        
        <p class="白"><span class="科">旦</span>爹爹被箭傷了。兀不痛殺我也。<span class="科">淨</span>小姐且請收淚。到奶奶處一齊哭何如。</p>
        
        <p class="落詩"><span class="科">旦</span>龍鬭雌雄勢已分。<br /><span class="科">淨</span>山崩鬼哭恨將軍。<br /><span class="科">小旦</span>行人莫上長堤望。<br /><span class="科">旦</span>怨氣蒼茫成黑雲。</p>
        
        <h2 id=ch29 class="chapter"><span class="齣題">第二十九齣　旅訴</span></h2>
        
        <p class="白"><span class="科">丑上</span>春草秋風老此身。一瓢長醉任家貧。醒來還愛浮萍葉。飄寄官河不屬人。自家常伯醒便是。荷蒙梅公錯愛。要我陪伴來京。如今會場將近。巴不能得他一第。作成我老常快活一快活。誰想他絕不溫習。終日拿着一幅箋兒。暗地默誦。不知何故。<span class="科">想介</span>曉得了。或是關節。或是新題。故此瞞人。他已起身。待我躲在此間。等他看時。悄悄覷他。便知端的。</p>
        
        <p class="曲"><span class="牌">卜算子</span><span class="科">生上</span>愁恨兩眉攢。淚漬春衫滿。浮名牽我滯幽燕。夢遶多情畔。</p>
        
        <p class="白">何事能消旅館愁。紅箋開處見銀鉤。欲將香匣收藏卻。且惜行吟在手頭。<span class="科">出箋介丑潛覷介生</span>錦箋。錦箋。我當初拾你。只道是百年姻牘。誰知今日到做了一紙休書。睹物思人。好悲痛也。<span class="科">丑</span>見了見了。<span class="科">生閃介</span>見甚麼。<span class="科">丑吟介</span>林圃月華新。<span class="科">生</span>呀。果被你見了。<span class="科">丑</span>會場已迫。何不潛心經史。以圖高捷。故乃戀戀此箋。<span class="科">生</span>常先生。你不知道。</p>
        
        <p class="曲"><span class="牌">玉芙蓉</span><span class="科">生</span>堪憐這錦箋。是我相思案。<span class="夾白"><span class="科">丑</span>在那裡。<span class="科">生</span></span>在錢塘。舊日棲遲庭院。<span class="夾白"><span class="科">丑</span>是柳衙小姐。他會做這樣好詩。<span class="科">生</span></span>錦心繡口詞華麗。<span class="夾白"><span class="科">丑</span>人物一定也妙的。<span class="科">生</span></span>玉質花神體態妍。<span class="夾白"><span class="科">丑</span>這們公好娶他。<span class="科">生</span></span>姻緣淺。嘆名兒空問。待納采。高材捷足竟居先。</p>
        
        <p class="白"><span class="科">丑</span>公怎麼樣遇着他來。</p>
        
        <p class="曲"><span class="牌">前腔</span><span class="科">生</span>相逢非偶然。猛向花前見。<span class="夾白"><span class="科">丑</span>內外懸隔。如何便親近得。<span class="科">生</span></span>隔天淵。賴有蜂媒婉轉。<span class="夾白"><span class="科">丑</span>曾往來麼。<span class="科">生</span></span>綺筵一笑曾陪奉。蘭室餘芳亦間霑。<span class="夾白"><span class="科">丑</span>奇遇奇遇。<span class="科">生</span></span>人間罕。更高情雅致。<span class="夾白">不要說別的。就是趙成文呵。他</span>恁豪俠。望風覷影尚垂涎。</p>
        
        <p class="白"><span class="科">丑</span>趙公如何也見。<span class="科">生</span>中秋泛月。他在西陵橋曾見來。<span class="科">丑</span>原來如此。</p>
        
        <p class="曲"><span class="牌">卜算子</span><span class="科">淨上</span>旅邸興蕭然。無意親文翰。春光早已遍郊原。何處尋遊伴。</p>
        
        <p class="白">自家趙成文是也。幸叨鄉薦。來赴禮闈。春色融和。客窗寂寞。不免尋着梅德溫。郊外一步來。<span class="科">敲門介</span>有人麼。<span class="科">丑</span>客來了。<span class="科">生</span>賤體不快。倘不可辭。煩足下支陪一支陪。<span class="科">丑</span>請自在。當得效勞。<span class="科">生下淨復叫介丑</span>來了。<span class="科">見揖介</span>呀。成老成老。咦。好氣色。穩是狀元了。<span class="科">淨</span>豈敢豈敢。梅公有麼。<span class="科">丑</span>有恙未起。<span class="科">淨</span>哎。要同他郊外走走。又落空了。<span class="科">丑</span>小弟奉陪何如。<span class="科">淨</span>更妙。<span class="科">丑</span>請。<span class="科">淨</span>涉趣皆留賞。無奇不遍尋。<span class="科">行介淨</span>梅公何恙。<span class="科">丑附耳介</span></p>
        
        <p class="曲"><span class="牌">玉芙蓉</span><span class="夾白">他</span>懨懨非病纏。<span class="夾白"><span class="科">淨</span>為甚麼。<span class="科">丑</span></span>卻為相思染。<span class="夾白"><span class="科">淨</span>妓者。<span class="科">丑</span></span>匪青樓。柳氏深閨嬌艷。<span class="夾白"><span class="科">淨</span>曾着手麼。<span class="科">丑</span></span>偷香竊玉知還未。<span class="夾白"><span class="科">淨</span>他說要贅在他家。<span class="科">丑</span></span>跨鳳乘鸞更少緣。<span class="夾白"><span class="科">淨</span>生得何如。<span class="科">丑</span></span>君曾見。<span class="夾白"><span class="科">淨</span>不曾。<span class="科">丑笑介</span></span>且沈思細想。<span class="夾白"><span class="科">淨想介</span>想不着。<span class="科">丑</span></span>還記否。西陵明月夜遊船。</p>
        
        <p class="白"><span class="科">淨嚷介</span>嗄嗄。原來那晚的是他們。妙妙妙。<span class="科">丑</span>怎能妙。<span class="科">扯淨介</span>公且說一說。</p>
        
        <p class="曲"><span class="牌">前腔</span><span class="科">淨</span>良宵擢畫船。載月閒尋翫。看飄飄。一似凌波僊眷。<span class="夾白"><span class="科">丑</span>公看得仔細麼。<span class="科">淨</span></span>湘簾紈扇深遮掩。<span class="夾白"><span class="科">丑</span>這等也不曾見。<span class="科">淨</span></span>寶髻瓊琚僅一觀。真堪羨。這勝遊佳況。空教我。沿湖物色竟茫然。</p>
        
        <p class="白"><span class="科">淨</span>伯醒。不是你說。我十年也不知。<span class="科">丑</span>成老。不是公問。我老常生疔瘡也不說。花樣妖嬈柳樣柔。<span class="科">淨</span>浴鷗飛鷺兩悠悠。<span class="科">丑</span>瀝膽披肝惟恐後。<span class="科">淨</span>為君沽酒且淹留。到敝寓飲一壺去。<span class="科">丑</span>小弟有些毛病。發誓不飲這膿血了。<span class="科">淨</span>少飲幾杯。一定不妨。<span class="科">丑</span>多謝多謝。<span class="科">挽手下</span></p>
        
        <h2 id=ch30 class="chapter"><span class="齣題">第三十齣　及第</span></h2>
        
        <p class="曲"><span class="牌">金錢花</span><span class="科">生外小旦老旦扮巡邏夫役上眾</span>從來試法森嚴。森嚴。四圍列棘成垣。成垣。巡邏瞭望百千般。防巧弊。覓真賢。要關節。俟神僊。</p>
        
        <p class="白"><span class="科">生</span>你們都是那會場巡邏的夫役。日夜不得安息。好不辛苦。<span class="科">外</span>說道今日開榜。辛苦也不多時了。大家務要小心纔好。<span class="科">小旦</span>正是正是。</p>
        
        <p class="曲"><span class="牌">前腔</span><span class="科">眾</span>身充夫役堪憐。堪憐。提鈴喝號相兼。相兼。晨昏晝夜那曾眠。要自在。待場完。工滿日。謝龍天。</p>
        
        <p class="白"><span class="科">丑上</span>北海鵬摶日。南山豹變時。姓名書錦軸。端的是男兒。聞說今日揭曉。梅趙諸公。央我出來打聽。前面那巡邏的定知端的。待我問他一聲。大哥。幾時出榜。<span class="科">外</span>准是今日了。<span class="科">丑</span>起動了。<span class="科">眾敲梆下丑揖天介</span>天。我常伯醒一生勢利。今日開榜。中得幾個識熟的便好。新進士不比尋常。匡得去晨昏趨侍。遠近追隨。吮疽舐痔。獻子出妻。親戚們請他席盛酒。陪堂輩也送些薄儀。非是好勞惡逸。實欲倚勢作威。怕戶役做他些詭寄。告家人寫他封假書。憑人說呵胞呵卵渾如曲蟮。那管道縮頭縮頸就是烏龜。<span class="科">掩口笑介</span>正是笑罵由他笑罵。好官還我為之。<span class="科">內吹打介丑</span>呀。鼓樂之聲。想已出榜了。<span class="科">末淨眾扮看榜人上</span>看榜去。看榜去。<span class="科">丑隨介</span></p>
        
        <p class="曲"><span class="牌">前腔</span><span class="科">眾</span>接天鼓吹聲喧。聲喧。六街塵湧如煙。如煙。人人翹首與摩肩。心汲汲。意懸懸。憂落第。欲爭先。</p>
        
        <p class="白"><span class="科">雜迎榜上眾看有中有不中先下丑</span>好了。好了。梅公中了。呀。鄒公趙公都中了。好快活。好快活。<span class="科">大喜隨榜介</span></p>
        
        <p class="曲"><span class="牌">前腔</span><span class="科">丑</span>遙看虎榜高懸。高懸。諸公咸中青錢。青錢。分明平步上遙天。膺冕服。脫燈氈。萬姓羨。四方傳。</p>
        
        <p class="白"><span class="科">雜迎榜下丑高叫介</span>勢利去。勢利去。<span class="科">下</span></p>
        
        <h2 id=ch31 class="chapter"><span class="齣題">第三十一齣　選宮</span></h2>
        
        <p class="曲"><span class="牌">西地錦</span><span class="科">老旦扮內使領眾上</span>幾載榮隨鳳輦。今朝又錫龍旌。巡遊直遍江南郡。旁求姝麗充庭。</p>
        
        <p class="白">奉詔因乘使者車。更於何地得幽花。嬋娟西子傾國色。繫臂先封第一紗。自家大元宮監長安迭不花是也。近因丞相哈麻陰進番僧於帝。導帝秘密之術。天魔之舞。帝心喜甚。第恐女色未多。為樂有極。着俺遙抵江浙等處。廣選二八嬌姿。以此即欲前行。不知有司夫馬完備未曾。<span class="科">眾</span>稟公公知道。俱已完備了。<span class="科">老旦</span>如此快快起行。</p>
        
        <p class="曲"><span class="牌">神仗兒</span><span class="科">眾</span>恭承王命。恭承王命。遙離紫禁。古道風塵競。回首鳳城雲隱。<span class="科">合</span>披月露。渡關津。披月露。渡關津。</p>
        
        <p class="白"><span class="科">淨上</span>會同驛驛丞接公公。<span class="科">眾</span>起去。快備夫馬。<span class="科">淨</span>夫馬俱完備了。<span class="科">眾</span>這等那官兒回罷。<span class="科">淨應下眾合前下</span></p>
        
        <p class="曲"><span class="牌">水底魚兒</span><span class="科">丑攜女上</span>天使遙臨。心慌膽戰驚。星言往送。怎得負輿人。怎得負輿人。</p>
        
        <p class="白">朝廷大選宮女。天使不日到來。連夜要送女兒出門。特教丈夫去尋個轎子。誰想一去不來。定到那裡賭錢去了。怎麼好。怎麼好。<span class="科">望介</span>好了。好了。他來了。</p>
        
        <p class="曲"><span class="牌">前腔</span><span class="科">末挑藍輿上</span>嫁娶紛紛。<span class="夾白"><span class="科">丑</span>轎兒有麼。<span class="科">末</span></span>香車沒半輪。<span class="夾白"><span class="科">丑</span>這們怎好。<span class="科">末</span></span>藍輿倒穩。<span class="夾白"><span class="科">丑</span>像甚麼。<span class="科">末</span></span>陶令也曾乘。陶令也曾乘。</p>
        
        <p class="白"><span class="科">丑</span>之子于歸非等閒。達權通變也須諳。<span class="科">放女擡介末</span>馬背不如牛背穩。藍輿番勝板輿安。<span class="科">丑哭擡下</span></p>
        
        <p class="曲"><span class="牌">神仗兒</span><span class="科">眾上</span>皇華寵任。皇華寵任。寧辭勞頓。已入江南境。自覺鶯花繁盛。<span class="科">合</span>羅蕙質。獻明庭。羅蕙質。獻明庭。</p>
        
        <p class="白"><span class="科">外上</span>京口驛驛丞接公公。<span class="科">眾</span>起去。快備夫馬。<span class="科">外</span>俱完備了。<span class="科">眾</span>這等那官兒自回。<span class="科">外應下眾合前下</span></p>
        
        <p class="曲"><span class="牌">水底魚兒</span><span class="科">小生上</span>巨室諧婚。全需六局人。<span class="科">末上</span>倉惶急遽。鞋破總難尋。鞋破總難尋。</p>
        
        <p class="白"><span class="科">小生</span>大哥。朝廷來選宮女。公子即夕就要成親。沒有樂人待詔。怎麼好。<span class="科">末</span>樂人罷了。待詔定少不得。我和你只得去用強。攔捉一個罷。<span class="科">小生</span>正是正是。<span class="科">末</span>前面來的定是了。</p>
        
        <p class="曲"><span class="牌">前腔</span><span class="科">淨上</span>武斷為生。扒灰最有名。雞頭雞尾。日日詐些吞。日日詐些吞。</p>
        
        <p class="白"><span class="科">小生末捉介淨</span>拿我做甚。<span class="科">小生</span>今晚我家公子做親。請你去念些詩賦。<span class="科">淨笑介</span>差了差了。我是直亭老人。詩賦何曾會念。<span class="科">末</span>哎。只要你引鳳求凰。管甚麼指鹿為馬。<span class="科">扛淨下淨高叫地方介</span></p>
        
        <h2 id=ch32 class="chapter"><span class="齣題">第三十二齣　題錄</span></h2>
        
        <p class="曲"><span class="牌">霜天曉角</span><span class="科">外上</span>杏園春早。星聚文光耀。鼓吹遙分禁樂。驊騮特出天槽。</p>
        
        <p class="白">聖主恩榮宴相才。彀中英俊總追陪。長安市上人如簇。爭看紛紛入苑來。自家乃元朝禮部尚書也。今日例宴進士。該我主宴。且喜百務俱備。只待諸士到來。<span class="科">丑扮辦事官上</span>風流黃榜客。瀟灑綠衣仙。過處人爭羨。何殊上九天。稟爺。諸進士到了。<span class="科">外</span>快請進來。</p>
        
        <p class="曲"><span class="牌">哭岐婆</span><span class="科">生淨小生末冠帶上合</span>笙歌鼎鬧。旌旄雲繞。看花御道。紅妝爭笑。金鞍雅稱玉逍遙。揚鞭不覺瓊林到。</p>
        
        <p class="白"><span class="科">丑</span>請各位老爺登宴。<span class="科">眾</span>請了。<span class="科">入見介</span>念切斗山。無由瞻謁。幸茲拜覿。大慰平生。<span class="科">外</span>一時名士。百代殊才。得侍清光。增榮末路。快看酒。<span class="科">丑應送介外</span>不能遍及。總揖了。<span class="科">答送坐介</span></p>
        
        <p class="曲"><span class="牌">山花子</span><span class="科">外起眾接唱</span>瓊林絕似蓬萊島。相逢恍集僊曹。喜昂昂人皆俊豪。珠璣萬斛胸包。<span class="科">合</span>壓烏紗花枝顫搖。羅衣綠染新柳嬌。巍巍雁塔名姓標。無限風光。人世難遭。</p>
        
        <p class="曲"><span class="牌">前腔</span><span class="科">生起眾接介</span>筆頭滾滾波濤遶。光芒射斗凌霄。展絲綸已釣六鰲。翩翩直趁扶搖。<span class="科">合前雜上</span></p>
        
        <p class="白">剞劂生涯舊。時書藝業長。刻字的候列位老爺刊同年錄。<span class="科">眾</span>起來伺候。<span class="科">雜應介</span></p>
        
        <p class="曲"><span class="牌">前腔</span><span class="科">淨起眾接介</span>十年窗下無人曉。一朝聲播迢遙。幸逢晨正直聖朝。掄材不棄蓬茅。<span class="科">合前外</span></p>
        
        <p class="白">諸公。把尊庚敘了何如。<span class="科">眾</span>是。<span class="科">丑送筆硯介眾</span>趙年兄了。<span class="科">淨</span>果弟癡長。占了。<span class="科">寫介</span>如今該那一位。<span class="科">末</span>小弟甲子生。<span class="科">生</span>這等鄒兄了。<span class="科">小生</span>占了。<span class="科">寫介</span>如今<span class="科">末</span>小弟了。<span class="科">寫介送筆與生介生寫頓筆介</span>捻管心如醉。臨風淚自垂。姻緣已無分。金紫總何為。<span class="科">作暈介眾</span>梅老爺發暈了。快扶送回寓。<span class="科">扶下末</span>此兄為何如此。<span class="科">小生</span>想為斷絃而然。<span class="科">淨背搖頭介</span>非也。非也。他要瞞我。待我與他取笑一取笑。<span class="科">轉身介雜</span>梅老爺想未續絃。<span class="科">淨</span>續了。拿來我寫麼。<span class="科">寫介眾</span>嗄。已聘柳氏了。<span class="科">雜收介末</span>要送各衙門。快動手。<span class="科">雜應介同丑下淨</span>飲酒。</p>
        
        <p class="曲"><span class="牌">紅繡鞋</span><span class="科">眾</span>駝峰翠釜佳肴。佳肴。瓊舟銀海翻濤。翻濤。聲嚷嚷。醉陶陶。歌化日。誦唐堯。<span class="科">合</span>花影亂。燭光搖。花影亂。燭光搖。</p>
        
        <p class="白"><span class="科">外</span>杏苑留題。古來盛典。諸公何不賦詩一首。以繼前休。<span class="科">眾</span>領教。<span class="科">讓介淨</span>占了。<span class="科">吟介</span>天人三策獻重瞳。賜宴瓊林寵渥隆。<span class="科">末</span>共聯一絕罷。<span class="科">淨</span>正是。年兄請。<span class="科">小生吟介</span>莫道枝頭春尚早。<span class="科">送末吟介</span>杏花已占十分紅。<span class="科">外</span>妙哉妙哉。</p>
        
        <p class="曲"><span class="牌">前腔</span><span class="科">眾</span>詩成珠玉揮毫。揮毫。淋漓酒污宮袍。宮袍。天色暝。去程遙。人意暢。馬蹄驕。<span class="科">合前</span></p>
        
        <p class="曲"><span class="牌">尾聲</span><span class="科">眾</span>燈前草就恩榮表。共聽晨鐘謝聖朝。更報泥金肯憚遙。</p>
        
        <p class="落詩"><span class="科">小生</span>昔日齷齪不足誇。<br /><span class="科">淨</span>今朝放蕩思無涯。<br /><span class="科">外</span>春風得意馬蹄疾。<br />一日看遍長安花。</p>
        
        <h2 id=ch33 class="chapter"><span class="齣題">第三十三齣　陷選</span></h2>
        
        <p class="曲"><span class="牌">梨花兒</span><span class="科">雜扮皂隸隨丑上</span>六路衙門最有興。終朝嚷嚷不曾靜。誰知皇帝也來尋。<span class="夾白">嗏。</span>移文要我選宮嬪。</p>
        
        <p class="白">自家杭州府總捕官是也。上司行下文書。道朝廷大選宮女。欽差宮監。遍歷江南。不日將到。本府須要整備應詔。早已行拘地方。待他來時。着他開報便了。<span class="科">外小生上</span>小心防火盜。着意淨街衢。<span class="科">入見介丑</span>上來。<span class="科">低云</span>地方。你曉得麼。朝廷詔選宮女。天使不日到來。必須預先緝選。方免臨期有誤。你們該管地方。不拘巨族寒門。但有女子二八左右者。盡數開報上來。<span class="科">小生外</span>沒有。<span class="科">丑</span>狗忘八。上說天堂。下說蘇杭。沒有。我且問你。杭州有幾句口號。說道每日呵擂搥喫一丈。脂粉塗千擔。這話有麼。<span class="科">小生外</span>有有。<span class="科">丑</span>忘八。脂粉也用許多。嬌娃豈無萬萬。<span class="科">外</span>這是古話。<span class="科">丑</span>阿呀。那日迎春時節。我親見白面成行。就是粉牆一樣。真個車載斗量。豈止填渠塞巷。<span class="科">踢介</span>咦。若還掉嘴推干。打得你希爛希爛。<span class="科">小生</span>聽小的們詳稟。假如地方火盜人命。是小的們管。若女子生長深閨。小的們怎麼曉得。<span class="科">丑</span>這等優免了。<span class="科">外</span>若要。須拿那媒婆賣婆來問他。<span class="科">丑拍卓介</span>有見識。就勞你們去與我拿來。<span class="科">小生外應下丑</span>且住。那些婆兒嘴口極硬。不肯說。卻怎麼。<span class="科">笑介</span>我有一計。且待他來。<span class="科">小生外帶淨老旦上</span>探囊取物。手到便來。<span class="科">見介丑</span>地方回罷。<span class="科">小生外應下丑</span>婆兒上來。<span class="科">低云</span>我有句心腹話。特特請你們商量。<span class="科">淨</span>不知爺有何分付。<span class="科">丑</span>我奶奶老而無子。且又醜拙。我想人生一世。草生一秋。欲多娶美妾。以樂暮年。人家女子。惟你們曉得。可盡數說來。待我選娶幾個。媒錢加倍相謝。<span class="科">內罵介</span>老囚跟。要討小老婆麼。皂隸拿他進來。<span class="科">雜應介丑朝內跪介</span>奶奶息怒。愚夫豈敢。只因朝廷要選宮女。怕那些婆子不肯報。故此哄他。<span class="科">內云</span>薄鐵刀。轉口快。<span class="科">丑</span>謊說天誅地滅。憑憑憑奶奶打幾百。<span class="科">內云</span>我且聽着。<span class="科">丑</span>正是正是。<span class="科">坐介</span>婆子聽得麼。朝廷要選宮女。天使不日到來。不拘巨室寒門。但有二八左右者。盡數報來。<span class="科">淨</span>沒有。<span class="科">丑</span>拶起來。<span class="科">雜應介老旦</span>待我說。<span class="科">丑</span>你說你說。<span class="科">淨</span>毛嬙。驪姬。西施。南威。<span class="科">老旦</span>夏姬。秋娘。鶯鶯。燕燕。<span class="科">丑</span>呀。這是古人。說他怎麼。<span class="科">淨老旦</span>這等真沒有。<span class="科">丑嚷介</span>拶起來。拶起來。<span class="科">雜拶介淨老旦</span>有有。<span class="科">丑</span>快說。<span class="科">淨</span>許飛瓊。秦弄玉。杜蘭香。董雙成。<span class="科">老旦</span>雲英。綠萼。茅盈。麻姑。<span class="科">丑</span>一發說了那神仙。那裡尋他。<span class="科">淨老旦</span>真沒有。<span class="科">丑</span>拶拶拶拶起來。<span class="科">淨老旦</span>待小婦人想。<span class="科">丑</span>你想。你想。<span class="科">淨</span>桃葉。柳枝。紫雲。明月。<span class="科">老旦</span>碧玉。綠珠。薛濤。蘇秀。<span class="科">丑</span>這娼妓要他何用。快拶快拶。<span class="科">雜拶介淨老旦報介丑寫介</span>要放拶再說。<span class="科">淨</span>還有一個柳淑娘。<span class="科">丑復寫介</span>放了。<span class="科">雜放介小生上</span>報報。天使到關上了。<span class="科">下丑慌介</span>怎麼好。叫叫叫該房作急造冊。左右。你與我押這些婆子去。原報原拿。逐名認來。<span class="科">雜</span>稟過。勢豪抗拒。小的們就打進去捉了。<span class="科">丑</span>聽我道來。</p>
        
        <p class="曲"><span class="牌">豹子令</span><span class="科">丑</span>天使迢遙布玉音。布玉音。有誰跋扈不欽遵。謾學狐行憑虎勢。敢教排闥攫金銀。攫金銀。<span class="科">合</span>須知王法。王法有嚴刑。</p>
        
        <p class="曲"><span class="牌">前腔</span><span class="科">眾</span>妙選良家侍至尊。侍至尊。匡牀悔泣豈無人。<span class="夾白">老爺</span>當效赤烏供二嬖。休同延壽寫昭君。寫昭君。<span class="科">合前</span></p>
        
        <p class="落詩"><span class="科">丑</span><span class="襯字">這女子</span>養在深閨人不識。<br />一朝選入君王側。<br /><span class="科">眾</span><span class="襯字">只怕那</span>漢宮承寵不多時。<br />飛燕婕妤相妒嫉。</p>
        
        <h2 id=ch34 class="chapter"><span class="齣題">第三十四齣　代選</span></h2>
        
        <p class="白"><span class="科">末上</span>破船風猛。漏室雨淋。福無雙至。禍不單行。自家乃柳府院子。如何說此數言。只為我家老爺方纔戰死。小姐又値選宮。你看這幾日大家小戶。誰不嫁女婚男。惟獨我家小姐。雖有東牀。隨父在任。遠水不救近火。一時自難成親。我想選宮一說。或出里巷流言。猶之可也。若有朝廷旨意。如之奈何。頃間奶奶着我打聽。不免走一遭來也。<span class="科">下</span></p>
        
        <p class="曲"><span class="牌">謁金門前</span><span class="科">老旦上</span>心縷縷。總為嬌兒牽繫。醜惡徒謙難諱美。通宵愁不寐。</p>
        
        <p class="白">縈抱如絲亂。擔愁似酒濃。只因一着錯。連累滿盤空。老身本欲招贅梅甥為婿。不料相公以女許配桃郎。今者聞詔選宮。正該隨俗婚配。奈桃郎隨父赴任。一時無可奈何。好悶人也。已遣院子出去打聽。等待回來。便知端的。適間又聞女兒病甚。想亦為此而然。不免去撫慰他一番。多少是好。開門開門。</p>
        
        <p class="曲"><span class="牌">謁金門後</span><span class="科">旦上</span>抱病懨懨強起。神思飄搖無主。<span class="科">小旦</span>鵲噪鴉鳴花徑裡。吉凶渾莫計。</p>
        
        <p class="白">呀。奶奶來了。<span class="科">入見介老旦</span>兒何不梳洗。</p>
        
        <p class="曲"><span class="牌">花落寒窗</span><span class="科">旦</span>久無心傅粉調脂。<span class="夾白"><span class="科">老旦</span>覺倦怠麼。<span class="科">旦</span></span>困騰騰惟戀衾幃。<span class="夾白"><span class="科">老旦</span>兒。不是耍的。<span class="科">旦背介</span></span>墮樓自許。何惜珠沈玉碎。<span class="夾白"><span class="科">老旦</span>請個醫者看你一看。<span class="科">旦</span></span>儘良藥又何堪濟。<span class="夾白"><span class="科">老旦</span>敢慮選宮。<span class="科">旦</span></span>傷悲。出塞明妃。爭如伏劍虞姬。</p>
        
        <p class="白"><span class="科">末上</span>走得渾身汗。歸來兩腳塵。奶奶。選宮的話真了。<span class="科">老旦</span>卻怎麼。<span class="科">末</span>天使已到。各坊媒婆賣婆。總捕廳都拿去了。<span class="科">老旦</span>這怎好。你再去打聽來。<span class="科">末應下老旦</span>兒。我非不欲與你成親。</p>
        
        <p class="曲"><span class="牌">前腔</span><span class="夾白">只為</span>你東牀遠侍親幃。使倉徨難遂于飛。<span class="夾白">況我說起親事。你便</span>含悲流涕。反惹愁酸憔悴。到此際噬臍何悔。<span class="夾白">雖然如此。</span>休悲。豈少嬌姿。追求偏向朱扉。</p>
        
        <p class="曲"><span class="牌">入賺</span><span class="科">淨外生小生上淨</span>古木幽溪。<span class="科">指介</span>柳姓嬌娃係此居。<span class="科">眾</span>忙前去。欽差星急敢羈遲。<span class="科">淨</span>且躇躕。乍張聲勢令人懼。變出非常未可知。<span class="科">眾</span>言誠是。須知善鷙先藏翅。謾教騰沸。謾教騰沸。</p>
        
        <p class="白"><span class="科">眾</span>老娘。你先進去。我們外廂等罷。<span class="科">淨</span>正是正是。<span class="科">眾下</span></p>
        
        <p class="曲"><span class="牌">前腔</span><span class="科">淨</span>避影前趨。<span class="夾白"><span class="科">老旦</span>老娘何來。<span class="科">淨</span></span>喜到門庭特報知。<span class="夾白"><span class="科">老旦</span>有甚喜。<span class="科">淨</span></span>承明旨。<span class="夾白">小姐</span>催妝促駕赴京畿。<span class="科">旦</span>禍真奇。宮闈懸絕如淵底。<span class="科">拜介</span>得賜周旋謝不貲。<span class="科">淨</span>言差矣。尊名已覆金甌裡。不須推避。不須推避。</p>
        
        <p class="曲"><span class="牌">皂角兒</span><span class="科">旦小旦老旦</span>驀遭逢天大災危。縱飛潛也難逃避。直愁殺萱徑椿塋。再休提鸞儔鳳侶。試看取剩釵梳。餘香粉。撇琴書。拋花竹。物物堪悲。<span class="科">合</span>痛腸千縷。何忍別離。信今生若非魂夢。聚首無期。</p>
        
        <p class="白"><span class="科">淨</span>奶奶。我一時報了。如今見你們這般啼哭。連我也心酸了。有人尋個代替罷。<span class="科">旦</span>呀。這誰肯代。<span class="科">小旦</span>奴家願代。<span class="科">旦</span>怎麼害你。<span class="科">小旦</span>昔人受一飯之德。尚報千金。奴家荷半生之恩。何辭一往。快取衣飾與奴妝着。竟往便了。<span class="科">旦哭介</span>妹子。定使不得。<span class="科">淨</span>小姐。恭敬不如從命。<span class="科">取衣飾妝小旦介內催眾驚介小旦拜介</span></p>
        
        <p class="曲"><span class="牌">前腔</span>念婢子久侍閨闈。感娘行渾如姊妹。謾說個代主承恩。又何惜捐生效死。還念你好花時。明月夜。翫詩詞。親針指。誰共徘徊。<span class="科">合前眾上</span></p>
        
        <p class="白">上命差遣。蓋不自由。裡頭快些快些。<span class="科">淨</span>有心慷慨。撇脫了些。<span class="科">小旦</span>就行了。<span class="科">旦</span>妹子。拜你一拜。<span class="科">拜小旦介小旦答拜介</span></p>
        
        <p class="曲"><span class="牌">尾聲</span><span class="科">旦</span>此生結草悲無地。<span class="夾白"><span class="科">小旦抱旦低唱</span>小姐。你</span>但守初盟報所知。<span class="夾白">我便便</span>便向重泉也展眉。</p>
        
        <p class="白"><span class="科">淨拆旦推入介扯小旦出介眾</span>去去去。<span class="科">擁下老旦</span>兒。欺君違法。罪過非輕。謹閟深藏。慎毋自洩。<span class="科">旦</span>多謝母親慈訓。</p>
        
        <p class="落詩"><span class="科">旦</span>於人何事網羅求。<br /><span class="科">老旦</span>意氣兼將身命酬。<br /><span class="科">旦</span>天上人間不相見。<br /><span class="科">老旦</span>落花流水共悠悠。</p>
        
        <h2 id=ch35 class="chapter"><span class="齣題">第三十五齣　草奏</span></h2>
        
        <p class="曲"><span class="牌">丹鳳吟</span><span class="科">丑上</span>木偶無依。越吟不已。祶袍竊望疎財士。怕官情紙薄。今非昔比</p>
        
        <p class="白">自家非別。小何的便是。母死半年。闝賭兩般。家資敗盡。替夫到京。誰想身上又染了廣貨。囊裡又缺了盤纏。要歸不得無可奈何。近喜梅相公高中。欲求他相濟。因他臥病。不能相見。日來聞已痊可。不免走一遭。<span class="科">行介</span>這裡已是。有人麼。<span class="科">末上</span>朱門深似海。不許外人敲。呀。花子。這裡不是討的。<span class="科">丑</span>我來看老爺一看。<span class="科">末</span>這等貴處。<span class="科">丑</span>杭州。<span class="科">末</span>上姓。<span class="科">丑背介</span>若說小何。做官的怎肯出來。不免打個雙關。哄他一哄。<span class="科">轉身介</span>我叫可人。<span class="科">末</span>少待通報。</p>
        
        <p class="曲"><span class="牌">宴陳平</span><span class="科">生上</span>瘦損不勝衣。豈為耽詩。花飛絮舞春歸矣。倚玉偎香復幾時。</p>
        
        <p class="白"><span class="科">末</span>稟老爺。杭州可人求見。<span class="科">生驚介</span>想是可人差來的。快着他進來。<span class="科">末</span>嗄。杭州可人。老爺請。<span class="科">丑進見磕頭介生</span>是小何。起來起來。怎說甚可人。<span class="科">丑</span>他問小人的姓。小人道可字加人字。<span class="科">生</span>哈。你慣要耍笑。<span class="科">丑</span>不敢。<span class="科">生</span>到此何幹。這門藍褸。<span class="科">丑背介</span>怎麼說好。是了。<span class="科">轉身介</span>來做生意。失了風。歸去不得。特見老爺。<span class="科">生</span>元來如此。老娘好麼。<span class="科">丑哭介</span>被虎喫了。<span class="科">生</span>怎到被虎喫了。<span class="科">丑</span>一向與小人有說。自在極樂菴裡過。所以遇了虎。<span class="科">生</span>嗄。那菴主好麼。<span class="科">丑</span>被天打了。<span class="科">生</span>有這們事。柳老爺死了。<span class="科">丑</span>柳老爺死不打緊。小姐又被選了宮。<span class="科">生</span>那有此話。<span class="科">丑</span>小人目擊的。<span class="科">生</span>卻不痛殺我也。</p>
        
        <p class="曲"><span class="牌">石榴花</span><span class="科">生</span>人歸禁掖。聞說不勝悲。腸寸裂淚雙垂。蒼天何事恁讎予。且休提鸞鳳分飛。<span class="夾白">就是那</span>花容柳姿。想今生欲覷應無地。<span class="夾白">小姐。</span>若知伊終作王嬙。爭似我早學相如。</p>
        
        <p class="曲"><span class="牌">前腔</span><span class="夾白"><span class="科">丑</span>老爺。你</span>榮登天府。寧乏一嬌姿。須自惜棟梁軀。多情已作漢宮姬。枉悲號天遠誰知<span class="夾白">小姐既許桃家。</span>姻緣已非。那花枝自有東風主。到不如金屋深藏。免與他紈袴相偎。</p>
        
        <p class="白"><span class="科">生</span>左右。取五兩銀子來。<span class="科">末取介生</span>荒銀五兩。聊充路費。<span class="科">丑磕頭介</span>謝老爺。求人須求大丈夫。<span class="科">末</span>濟人須濟急時無。<span class="科">生</span>小何。你速整歸裝還故土。免教流落在長途。<span class="科">並下</span></p>
        
        <p class="曲"><span class="牌">海棠春</span><span class="科">雜引道淨上</span>故友茂陵棲。二豎朝方去。</p>
        
        <p class="白">下官趙成文也。適聞梅丈病起。特來問候。左右通報。<span class="科">雜報介生上見介淨</span>貴體得安。私喜無任。<span class="科">生</span>屢蒙垂念。感德不勝。請坐。<span class="科">坐介淨</span>年丈為何眉攢愁思。臉暈啼痕。必有緣故。願與故人一聞之。<span class="科">生</span>言之汗顏。且恐污聽。<span class="科">淨</span>說那裡話。<span class="科">生</span>非有別事。小弟往日呵。</p>
        
        <p class="曲"><span class="牌">泣顏回</span><span class="科">生</span>花下結幽期。<span class="夾白"><span class="科">淨笑介</span>小弟也略知。已不諧了。<span class="科">生</span></span>強摧殘未斷恩私。<span class="夾白"><span class="科">淨</span>嗄。心裡還不斷<span class="科">生</span>豈料</span>風波疊起。<span class="夾白"><span class="科">淨</span>又怎麼。<span class="科">生</span></span>獻吳廷偏選西施。<span class="夾白"><span class="科">淨</span>被選了宮。<span class="科">生</span></span>君門萬里。要相逢須插摶風翅。悵古洪不値當年。痛無雙永閉宮闈。</p>
        
        <p class="白"><span class="科">淨</span>有一絕妙機會在此。我就與足下做一古押衙何如。</p>
        
        <p class="曲"><span class="牌">前腔</span><span class="科">淨</span>伸眉。莫作楚囚悲。嬌娃姓氏。齒錄曾題。<span class="夾白"><span class="科">生</span>那個寫的。<span class="科">淨</span>小弟如今只說年丈所聘。等他就查齒錄。</span>姻非無據。聖明朝豈奪臣妻。<span class="夾白">明晨請了諸年丈。</span>陳情丹陛。與多嬌早拭看花淚。<span class="夾白"><span class="科">生</span>怕不能如此。<span class="科">淨</span></span>管樂昌破鏡重完。看秦庭白璧終歸。</p>
        
        <p class="白"><span class="科">生</span>若得如此。真所謂生死而骨肉也。<span class="科">淨</span>快寫本。小弟就去請諸年丈了。<span class="科">生</span>多謝多謝。</p>
        
        <p class="落詩"><span class="科">生</span>英雄無策庇嬋娟。<br />待得鸞膠續斷絃。<br /><span class="科">淨</span>聖代只今多雨露。<br />一封朝奏九重天。</p>
        
        <h2 id=ch36 class="chapter"><span class="齣題">第三十六齣　協奏</span></h2>
        
        <p class="白"><span class="科">末上</span>雞鳴紫陌曙光寒。鶯囀皇州春色闌。金闕曉鐘開萬戶。玉階僊仗擁千官。下官乃大元朝中一個黃門是也。今當聖駕臨朝。恐有百官奏事。只得在此伺候則個。</p>
        
        <p class="曲"><span class="牌">金蕉葉</span><span class="科">生眾朝服上生</span>痛煎痛煎。美恩情天淵暌間。<span class="科">眾</span>怕孤忠難動龍顏。率群英共躋鸞殿。</p>
        
        <p class="白"><span class="科">生</span>此間是午門。不免徑入。<span class="科">眾</span>請了。<span class="科">末</span>百官就此站立。不得升殿。鞠恭興。三舞蹈。俯伏山呼。<span class="科">眾</span>萬歲萬歲萬萬歲。<span class="科">末</span>有事奏事。無事退班。<span class="科">生</span>臣奏陛下。<span class="科">末</span>啟奏者何官。</p>
        
        <p class="曲"><span class="牌">小桃紅</span><span class="科">生</span>編修梅玉。碎首階前。<span class="夾白"><span class="科">末</span>所奏者何事。<span class="科">生</span>為</span>伉儷貽慚玷也。<span class="夾白"><span class="科">末</span>誰家之女。已配未曾。<span class="科">生</span></span>武臣柳菀女。納采在髫年。<span class="夾白"><span class="科">末</span>不得欺誑。<span class="科">生</span></span>登齒錄。布朝僉。<span class="夾白">只為臣</span>慕飛鵬。希舉鶚。成孤雁也。<span class="夾白">使柳氏呵。</span>混入良家承詔選。歎畫影無從。願錫餅師全。</p>
        
        <p class="白"><span class="科">淨</span>趙章等亦為梅玉一事。聯奏陛下。</p>
        
        <p class="曲"><span class="牌">下山虎</span><span class="科">淨</span>禮先朝佇聞及閭閻。<span class="夾白">且</span>君父於臣子閨門大閒。還須念有耦羅敷。莫效那耽淫衛宣。<span class="科">眾合</span>況有如花滿殿前。何必村莊賤。<span class="夾白"><span class="科">末</span>奏事者不得喧譁。<span class="科">眾</span></span>折檻何嫌。為訴孤鸞非野鴛。</p>
        
        <p class="曲"><span class="牌">蠻牌令</span><span class="夾白"><span class="科">小生</span>臣聞古之賢君</span>嘉隱士。遺樵爨。憐戍卒。賜宮媛。況彼文臣居翰苑。中雀久。委禽先。<span class="夾白"><span class="科">眾</span>答梅玉呵。</span>不得那孟光舉案。<span class="夾白">我諸臣</span>願學逢萌掛冠。<span class="夾白"><span class="科">末</span>敢為友誼妄奏。<span class="科">眾</span></span>效朋私扶危拯顛。盡臣忠糾謬繩愆。</p>
        
        <p class="白"><span class="科">末</span>奏章已達。暫且退班。午門外候旨。</p>
        
        <p class="曲"><span class="牌">餘文</span><span class="科">眾</span>哀情已達承明殿。齊鵠立聽取好音傳。<span class="夾白"><span class="科">生</span>怕有累諸年丈。若我梅玉。便</span>鼎烹斧磔何言。</p>
        
        <p class="曲"><span class="牌">出隊子</span><span class="科">旦扮內臣上</span>明王恩眷。披覽封章展笑顏。玉音遙降五雲端。管取乘龍指日間。花燭生光。春迴巹顏。</p>
        
        <p class="白"><span class="科">旦</span>聖旨已到。跪聽宣讀。奉聖旨。柳氏果為梅玉所聘。准候宮女到日。着該部查給完聚。以全夫婦之倫。以篤君臣之義。更酌賜錦綺音樂。少助婚禮。用展朕私。謝恩。<span class="科">眾</span>萬歲萬歲萬萬歲。<span class="科">旦</span>香飄合殿春風轉。花覆千官淑景移。<span class="科">下生</span>拜謝諸年丈。<span class="科">拜介</span></p>
        
        <p class="曲"><span class="牌">庭前柳</span><span class="科">生</span>銜結是何年。賴諸君伉儷全。明珠離復返。白璧去猶旋。<span class="科">合</span>生亡還肉骨。感無邊。覺須臾喜溢眉端。</p>
        
        <p class="曲"><span class="牌">前腔</span><span class="科">眾</span>聖德浩如天。遣嫦娥出廣寒。枯枝憐再發。缺月幸重圓。<span class="科">合前</span></p>
        
        <p class="落詩"><span class="科">生</span>百花春隔景陽鐘。<br /><span class="科">淨</span>紫禁朝天拜舞同。<br /><span class="科">小生</span>獨有鳳凰池上客。<br /><span class="科">合</span>偏承霄漢渥恩濃。</p>
        
        <h2 id=ch37 class="chapter"><span class="齣題">第三十七齣　賜婚</span></h2>
        
        <p class="曲"><span class="牌">生查子</span><span class="科">生上</span>失馬未為憂。人定天常左。重獲鳳臺遊。不負龍池步。</p>
        
        <p class="白">紫鳳朝銜五色書。陽春忽布網羅除。已將心變寒灰後。豈料光生腐草餘。下官端為淑娘姻事。歷盡無數間關。幸蒙聖恩。准賜完聚。今者宮女已到。且敕禁樂送歸。晤在須臾。可喜可喜。<span class="科">丑上</span>榮光懸日月。賜予出金銀。稟老爺。送親的到了。<span class="科">生</span>犒賞俱齊備麼。<span class="科">丑</span>齊備了。<span class="科">生</span>你自在外廂料理。<span class="科">丑</span>曉得。<span class="科">下</span></p>
        
        <p class="曲"><span class="牌">滴溜子</span><span class="科">眾鼓樂送小旦上</span>奉綸音。奉綸音。下賜嬌娥。喧金鼓。喧金鼓。香塵如霧。羨雙雙彩鸞翔舞。風流世所無。皇恩重荷。書中有女。始信非訛。</p>
        
        <p class="曲"><span class="牌">鷓鴣天</span><span class="科">生趨迎介</span>遙睹香車隱素娥。不勝雀躍啟青廬。<span class="科">小旦轎中低唱</span>寄言眉黛休空展越水燕雲愁轉多。<span class="科">小旦出轎生見驚介</span>驚太錯。事如何。</p>
        
        <p class="白"><span class="科">背介</span>堪憐到手又成訛。<span class="科">小旦低唱</span>衷情未敢高聲吐。只恐人聞起折磨。<span class="科">生</span>都退下。<span class="科">眾暫下生小旦拜介生</span>不期而晤。欣喜倍常。望斷後車。不無疑愕。<span class="科">小旦</span>事多曲折。人尚迢遙。片語難傾。容妾徐啟。<span class="科">生</span>願聞。</p>
        
        <p class="曲"><span class="牌">刮鼓令</span><span class="科">小旦</span>天書驀爾過。歎娘行被網羅。<span class="夾白"><span class="科">生</span>這等該到京。<span class="科">小旦</span></span>嬌怯怯怕歸永巷。又何忍別親廬。督促莫支吾。善成能敗。賴有蕭何。<span class="夾白"><span class="科">生</span>虧了那個。<span class="科">小旦</span>是何老娘報了。又得何老娘教道。使小姐呵。</span>華泉取飲眩當途。<span class="夾白">我</span>甘同丑父敢號呼。</p>
        
        <p class="曲"><span class="牌">前腔</span><span class="科">生</span>堪悲恁坎坷。<span class="夾白"><span class="科">小旦</span>相公。想你適纔還道是小姐哩。<span class="科">生</span>我那知道</span>啟蕉封鹿竟無。幸星河潛通織女。悵月殿隱嫦娥。好事慣多磨。只怕春深繡幕。嬌香難鎖。<span class="夾白"><span class="科">小旦</span>小姐誓死不二。這到不消慮。<span class="科">生</span></span>松枝同勁信無他。萱庭異趣卻如何。</p>
        
        <p class="白"><span class="科">小旦</span>相公。早圖歸計。無用空悲。<span class="科">生</span>言之有理。明當上表。今花燭已陳。衾幃已具。權且合巹。<span class="科">小旦</span>小姐在彼。何敢言此。<span class="科">生</span>卿過矣。我豈頓忘小姐。實不忍負此良宵耳。<span class="科">小旦</span>如此請屏多儀。待妾侍寢便了。<span class="科">生</span>不須謙遜。自有權宜。分付奏樂。待我們行禮。<span class="科">眾奏樂介小旦</span>相公請上。<span class="科">生側立介</span>就如此。<span class="科">同拜介</span></p>
        
        <p class="曲"><span class="牌">尾聲</span><span class="科">生</span>百年娛樂從茲暮。<span class="科">小旦</span>幽館深盟喜不誣。<span class="科">生</span>又恐相逢着睡魔。<span class="科">先請進房小旦應介眾持燈上引介</span></p>
        
        <p class="落詩"><span class="科">眾</span>翡翠屏開繡幕紅。<br />萬條銀燭碧紗籠。<br /><span class="科">小旦</span>寧期此地忽相遇。<br /><span class="科">生</span>共識皇恩造化同。</p>
        
        <p class="白"><span class="科">眾引下生弔場介</span>紫苔過來。<span class="科">丑上生低云</span>元來名便是小姐的。來京的又不是小姐。<span class="科">丑駭介</span>是那個。<span class="科">生</span>是芳春姐。<span class="科">丑</span>也罷。也罷。<span class="科">生</span>你不曉得。小姐還在家。你明早就與我起程。前往杭州。多拜上奶奶。我不日就回。要與小姐成親。這裡的事體。教他們不可洩漏。<span class="科">丑</span>有書麼。<span class="科">生</span>你先去。我央常先生作伐。書就與他帶來了。<span class="科">丑</span>嗄。人苦不自足。得隴又望蜀。<span class="科">生</span>傳語慎勿遺。盡言非尺牘。<span class="科">並下</span></p>
        
        <h2 id=ch38 class="chapter"><span class="齣題">第三十八齣　咸遂</span></h2>
        
        <p class="曲"><span class="牌">月雲高</span><span class="科">旦上</span>孤幃空待。秋懷轉無賴。香粉潛消褪。鬼病懨懨害。百計安排。怎把相思解。人在心兒裡。心遠雲山外。眉月連娟恨不開。鴻雁那從北地來。</p>
        
        <p class="白">奴家名歸禁苑。跡隱深閨。雖若幽囚。實堪全節。但此清秋。不勝多病。祇一個知心侍兒。又已遠去。總有句着意言語。更向誰談。好悶人也。勉強梳洗。且到母親跟前。閒講片時。少排抑鬱。多少是好。<span class="科">老旦急上</span>寧為太平犬。莫作離亂人。兒。不好了。紅巾數萬。即日渡江。鄰里戶戶般移。家人個個走散了。可作急收拾。以避賊鋒。<span class="科">旦</span>娘。既無僮僕相隨。又無親戚可倚。向那裡去。<span class="科">老旦</span>你不知道。桃官人家移住湖州。待我悄悄送你過門。豈不兩得。<span class="科">旦</span>哎。死則死矣。怎又提起這話來。<span class="科">下老旦</span>呀。怎麼艴然去了。青娥。請小姐轉來。<span class="科">淨內應介</span>奶奶。小姐不肯來。</p>
        
        <p class="曲"><span class="牌">前腔</span><span class="夾白"><span class="科">老旦</span>兒。你那知</span>青春難再。容華易消改。<span class="夾白">你到桃家呵。</span>地遠時倉卒。隱密奚尷尬。恁更疑猜。應是心兒歹。<span class="夾白"><span class="科">淨</span>小姐不肯出門了。<span class="科">老旦</span></span>謾說閨幃老。眼見干戈害。<span class="夾白">他這等執抝呵。</span>紅粉須知逐戰埃。<span class="夾白">我</span>骸骨憑誰覆草萊。</p>
        
        <p class="白"><span class="科">丑上</span>烽火連三月。家書抵萬金。自家紫苔的便是。俺老爺差我回來。叩見柳奶奶。一路有警。擔擱多時。今喜已到他家。不免徑入則個。<span class="科">進見介老旦</span>紫苔。你那裡來。<span class="科">丑</span>京中。<span class="科">老旦</span>相公中了。<span class="科">丑</span>中了不打緊。朝廷卻把芳春姐賜配了。<span class="科">淨駭介</span>有這等事。<span class="科">老旦</span>你且仔細說來。<span class="科">丑</span>老爺聞說小姐被選。忙請五百名同年伏闕陳情。朝廷憐准。宮女一到。便行查給。那晚成親。更賜幾多宮錦宮花。禁樂儀仗。如今芳春姐好不風騷。好不快活。<span class="科">淨頓足介</span>知道如此。我便替了。<span class="科">老旦</span>人有善念。天必從之也。<span class="科">丑</span>還有稟上。老爺雖已成親。一念實在小姐。即欲告假還鄉。以圖舊約。因此先遣小人拜上。已請常先生為媒。不日就到。書信附彼帶來也。<span class="科">老旦背介</span>這又怎麼說。<span class="科">淨</span>奶奶不要聽他。難道小姐到做小。<span class="科">老旦</span>那有此話。<span class="科">淨</span>先進門一日也是大。況是個欽給夫人。比耍笑。<span class="科">老旦</span>不要多講。只說小姐已出嫁便了。<span class="科">淨</span>正是正是。<span class="科">轉身介</span>紫苔。小姐出門了。<span class="科">丑驚介</span>出門了。<span class="科">淨應介丑背頓足恨介</span></p>
        
        <p class="曲"><span class="牌">紅衲襖</span><span class="夾白"><span class="科">丑</span>我那老爺。</span>你指望鎖春風在雀臺。那知個探花源僊境改。<span class="夾白">我一路來呵。</span>還道是漆和膠終不解。<span class="夾白">到如今</span>怎做了鳳隨鴉玉自埋。雖然是風吹害比目開。竟不道海山盟息壤在。<span class="夾白">小姐。你做了</span>舊時梁燕他飛也。<span class="夾白">空教我</span>遠折梅花度隴來。</p>
        
        <p class="白"><span class="科">旦上</span>呀。這是梅家紫苔。<span class="科">退步低唱介</span></p>
        
        <p class="曲"><span class="牌">前腔</span>他怎似哭包胥掩淚來。莫不是病相如因愁害。<span class="夾白"><span class="科">出見介</span>紫苔。你為何如此。<span class="科">丑</span>呀。聞道小姐出門了。幾時回的。<span class="科">旦</span>哈。</span>我本是歲寒松堅不改。你休認出牆花恁浪猜。<span class="夾白"><span class="科">丑</span>我道小姐一定還在家。<span class="科">老旦</span>兒。梅家哥哥中了。<span class="科">旦</span></span>且喜他躡青雲展巨才。<span class="夾白"><span class="科">老旦</span>朝廷卻把芳春賜他了。<span class="科">旦</span>嗄。</span>又早已繫赤繩酬素愛。<span class="科">背介</span>卻憐我圍鸞檻鳳如何也。<span class="夾白">罷罷罷。這是我</span>寡宿孤辰命所該。</p>
        
        <p class="白"><span class="科">丑</span>奶奶。老爺專為小姐姻事。特特差我回來。<span class="科">老旦</span>又作區處也。<span class="科">內鳴鑼吶喊介丑</span>呀。小人到忘了。賊聲甚是猖獗。如何還是高坐。<span class="科">老旦</span>我也欲為遠避。小姐道無親可奔。無僕可隨。執意不行。無可奈何。<span class="科">丑</span>有處有處。我家蘇州。自有大房。小人途路頗熟。待我護送奶奶與小姐到彼。徐待老爺回來。更自商議。意下何如。<span class="科">老旦</span>兒。這卻怎麼。<span class="科">旦</span>不得已也就如此。只一件。紫苔。你曾娶妻不曾。<span class="科">丑</span>未也。<span class="科">旦</span>娘。我們是個寡女。他是個孤男。同行不雅。兒欲把青娥配他。等他夫婦隨我母子。卻不兩便。<span class="科">老旦</span>言甚有理。<span class="科">旦</span>紫苔。你與青娥過來拜了奶奶。就此成親。以便同行。<span class="科">丑應扯淨拜介</span></p>
        
        <p class="曲"><span class="牌">出隊亂鶯啼</span><span class="科">丑</span>關睢已諧。螽斯堪待。<span class="科">同拜介</span>好姻緣出倘來。鴻投魚網信奇哉。<span class="夾白"><span class="科">淨哭介</span>怎把我與這尖嘴。<span class="科">丑</span>風月還彀你受用哩。<span class="科">老旦</span></span>只須要夫和妻愛。又何必論女貌郎才。<span class="夾白">拜了小姐。<span class="科">拜介淨</span></span>逐雞飛。隨狗走。這百年業。三生債。只為那干戈擾攘。頓使我琴瑟愆乖。<span class="科">內復鳴鑼吶喊介旦</span>呼騰九垓。<span class="夾白">還怕有</span>殺妻煮妾。食子炊骸。</p>
        
        <p class="白"><span class="科">老旦</span>青娥。你去收拾行裝。待紫苔去打個消息。便好起程。<span class="科">丑淨應下</span></p>
        
        <p class="曲"><span class="牌">尾聲</span><span class="夾白"><span class="科">老旦</span>兒。你看</span>烽煙蔽日天光改。鼠竄狼奔事可哀。<span class="夾白"><span class="科">旦</span>又不識</span>何日寧家禮上台。</p>
        
        <p class="白"><span class="科">丑復上</span>好了。好了。賊聞官兵將至。大肆焚掠。潛避湖州去了。<span class="科">老旦旦</span>謝天地。<span class="科">丑</span>奶奶。且就此安居。想老爺不日就回了。<span class="科">老旦</span>你還該接上去回覆一聲。<span class="科">丑</span>明早就去。但不知有何分付。<span class="科">老旦</span>只說一言已定。六禮休遺便了。<span class="科">丑</span>理會得。</p>
        
        <p class="落詩"><span class="科">老旦</span>兵氣消為日月光。<br /><span class="科">旦</span>生涯萬事有蒼蒼。<br /><span class="科">丑</span>蓬山此去無多路。<br /><span class="科">淨</span>彫鵲填河已作梁。</p>
        
        <h2 id=ch39 class="chapter"><span class="齣題">第三十九齣　晝錦</span></h2>
        
        <p class="白"><span class="科">外末扮家人隨生小旦上生</span>獨受主恩歸。當朝似者稀。<span class="科">小旦</span>莫愁南路遠。駟牡正騑騑。<span class="科">生</span>下官端為良緣未偶。請假南還。迤邐行來。且喜早已過江了。<span class="科">小旦</span>相公。為何過江來到。不見驛遞應付。<span class="科">生</span>我歸杭心切。唯恐知識纏擾。到廣陵驛就繳牌了。<span class="科">小旦</span>家裡也不住劄了。<span class="科">生</span>不住了。<span class="科">小旦</span>相公。你真個鍾情也。</p>
        
        <p class="曲"><span class="牌">北新水令</span><span class="夾白"><span class="科">生</span>你知我</span>歸心日夜憶錢塘。念孤幃恁般悒怏。馬蹄清夜月。蓬戶五更霜。兼程奔上。兼程奔上。何日裡得同歡暢。</p>
        
        <p class="曲"><span class="牌">南步步嬌</span><span class="科">小旦</span>鳴鑣擊楫多勞攘。故國雲埋障。回思去路長。影隻形單。自分終泉壤。何幸沐恩光。雙雙晝錦榮無限。</p>
        
        <p class="曲"><span class="牌">北折桂令</span><span class="科">生</span>想着他花徑行藏。和那繡閣徘徊。畫舫徜徉。<span class="夾白">滿望個</span>連理栽成。鴛鴦並好。鸞鳳翺翔。<span class="夾白">怎知道</span>美恩情中成虛慌。好姻緣半道乖張。<span class="夾白">苦的是</span>雞唱江關。人逐參商。<span class="夾白">恨的是</span>千里空還。一面偏難。</p>
        
        <p class="曲"><span class="牌">南江兒水</span><span class="科">小旦</span>吳越千佳麗。燕秦百艷妝。一時咸得親瞻傍。都來誰及娘嬌樣。天香國色真無上。謾說艱辛多狀。任您堪償。百歲恣同歡賞。</p>
        
        <p class="白"><span class="科">內叫介</span>行路的仔細。紅巾賊連陷杭州湖州。將下姑蘇。休得前去。<span class="科">生住介</span>涯上說甚麼。<span class="科">末</span>說紅巾賊破了杭湖二州。將到姑蘇。教不要前去。<span class="科">生</span>杭州破了。<span class="科">末</span>說破了。</p>
        
        <p class="曲"><span class="牌">北雁兒落帶得勝令</span><span class="夾白"><span class="科">生</span>本待個</span>風便歸程趲。<span class="夾白">到討得個</span>雷轟碑字殘。<span class="夾白">快趲前去。<span class="科">眾行介生</span>我和他</span>生願共衾裯。死願同草莽。<span class="夾白">管甚麼</span>豺狼滿道傍。<span class="夾白">管甚麼</span>煙塵暗井疆。<span class="夾白">不能彀</span>竊符來臥內。<span class="夾白">怎望得</span>飛騎出蒲關。潛藏。<span class="夾白">怕柔心</span>不奈軍聲壯。逃亡。<span class="夾白">怕纖彎</span>難當途路長。</p>
        
        <p class="曲"><span class="牌">南僥僥令</span><span class="科">小旦</span>城郭多笳鼓。江湖斷客航。試問太平時還甚日。<span class="夾白">只怕</span>故國無家歸去難。故國無家歸去難。</p>
        
        <p class="白"><span class="科">丑上</span>夜宿舟中飯。晨征馬上衣。前面的是我們老爺。<span class="科">見介生</span>賊情如何。<span class="科">丑</span>湖州被屠了。杭州幸無恙。<span class="科">生</span>謝天地。<span class="科">小旦</span>我家卻怎麼。<span class="科">丑</span>賊將臨城。奶奶要到湖州躲避。幸小姐不肯去。比時小人適到。說了老爺求親。就把青娥配與小人。算計同到蘇州。不意官兵四集。賊下太湖。依舊安堵了。<span class="科">小旦</span>可喜可喜。<span class="科">丑</span>桃家在湖州。都被屠了。<span class="科">生</span>有這等事。路上曾見常先生麼。<span class="科">丑</span>見來。此時想已到家了。<span class="科">生</span>紫苔。你就與我回去。速備禮儀。我一到就要成親了。<span class="科">丑</span>理會得。<span class="科">下</span></p>
        
        <p class="曲"><span class="牌">北收江南</span><span class="科">生</span>呀。賴得他報平安。解下愁腸。整頓些慇勤話。歷訴間關。相思擔放下再休擔。撇脫利名場。優遊花月鄉。肯戀着厚爵高封。冷落他軟玉溫香。</p>
        
        <p class="曲"><span class="牌">南園林好</span><span class="科">小旦</span>去時節車輪太忙。回時節馬蹄何懶。縮地凌雲空想。頻計日轉心煩。頻計日轉心煩。</p>
        
        <p class="曲"><span class="牌">沽美酒帶太平令</span><span class="夾白"><span class="科">生</span>我為他</span>悶填了山水腸。<span class="夾白">我為他</span>愁埋了煙霞想。薰茗琴書興總忘。<span class="夾白">喜如今</span>初心已盡償。全名節<span class="夾白">不曾把</span>面目摧殘。老林泉<span class="夾白">又沒個</span>五湖風浪。甘菽水<span class="夾白">絕勝他</span>臨邛市觴。<span class="夾白">還笑那</span>越重牆的心粗膽壯。贖屍骸的擔驚受枉。我呵年當貌當。雙擁着英皇。美風情一任千載評量。</p>
        
        <p class="曲"><span class="牌">南尾聲</span><span class="科">小旦</span>改衣妝山居樣。管煎茶竹裡花間。永侍梁鴻事孟光。</p>
        
        <p class="落詩"><span class="科">生</span>駸駸羽騎歷城地。<br /><span class="科">小旦</span>景物蕭蕭滿路岐。<br /><span class="科">生</span>賴有蛾眉能緩客。<br /><span class="科">小旦</span>玉人應是數歸期。</p>
        
        <h2 id=ch40 class="chapter"><span class="齣題">第四十齣　合箋</span></h2>
        
        <p class="曲"><span class="牌">荷葉鋪水面</span><span class="科">外上</span>稱檳相。佐吉筵。吉筵詞賦幾多篇。口若河懸。<span class="科">丑上</span>月下老。冰上僊。紅羅體纏。金花帽攢。華堂高會。誰敢居先。<span class="科">合</span>疎失處。賴周旋。</p>
        
        <p class="白"><span class="科">揖介外</span>禮都擺着。專候駕臨。<span class="科">丑</span>有煩通報。<span class="科">外</span>少待。</p>
        
        <p class="曲"><span class="牌">踏莎行</span><span class="科">老旦上</span>分定生前。喜承天眷。畫堂此日春風展。彩雲飛處下雙鸞。沈檀霧嫋笙歌按。</p>
        
        <p class="白"><span class="科">外</span>擯相叩頭。<span class="科">老旦</span>起來。<span class="科">外</span>大媒已到。<span class="科">老旦</span>快請。<span class="科">外</span>伏以錦衣香襯皂羅袍。紅繡鞋移步步嬌。傾杯式飲梅花酒。醉扶歸去月兒高。來賓寶山尊相擡身東道親媽夫人相見。<span class="科">喝拜介丑</span>深慚遺朽。謬任執柯。<span class="科">老旦</span>諾重千金。盟聯二姓。<span class="科">外</span>禮畢。請送禮單。<span class="科">丑送介</span>虛篚上陳。甚惶將命。<span class="科">老旦</span>多儀下錫。兼凟台尊。當直的。快收禮擺宴。<span class="科">丑</span>梅大人舟已到涯。如夫人即入進謁。就此告辭。<span class="科">老旦</span>如此不敢虛拘。尚容攀待。<span class="科">丑</span>再不消。<span class="科">外</span>小子隨往迎親。<span class="科">老旦</span>正是。<span class="科">丑外下末上</span>報報。二夫人到了。<span class="科">老旦</span>請裡面相見。</p>
        
        <p class="曲"><span class="牌">哭相思</span><span class="科">眾隨小旦上</span>溟海飄蓬無轉。羈魂喜獲生旋。<span class="科">淨隨旦上</span>乍見翻疑夢幻。何殊缺月重圓。</p>
        
        <p class="誦"><span class="科">小旦拜介</span><span class="牌">重疊金</span><span class="科">老旦</span>你一身去國三千里。<span class="科">旦</span>我日日空尋別時語。<span class="科">小旦</span>相對但悲酸。幽情欲話難。　　<span class="科">淨</span>暫收雙眼淚。懽宴娛心意。<span class="科">合</span>今夕是何晨。鵲橋新駕成。</p>
        
        <p class="白"><span class="科">老旦</span>青娥。良時將至。快與小姐更妝。我到外廂料理來。<span class="科">小旦</span>奶奶請便。奴家自當伏侍。<span class="科">老旦下小旦</span>青娥。取那紅篋兒過來。<span class="科">淨取小旦開介淨</span>這是甚麼。</p>
        
        <p class="曲"><span class="牌">玉雁兒</span><span class="科">小旦</span>翠翹珠串。<span class="夾白"><span class="科">淨</span>這般。<span class="科">小旦</span></span>碧琳冠鳳遶螭盤。<span class="夾白"><span class="科">淨</span>好衣服。<span class="科">小旦</span></span>杏花衫染猩紅淺。<span class="夾白"><span class="科">淨</span>那裡來的。<span class="科">小旦</span></span>總是椒宮特眷。<span class="夾白"><span class="科">旦</span>這都賜你的。我</span>一朝專享寧無赧。<span class="夾白"><span class="科">小旦</span>卻不折死奴。<span class="科">旦</span></span>酬恩報德原非忝。<span class="夾白"><span class="科">淨</span>良晨已到。</span>怎將形跡相拘檢。<span class="夾白"><span class="科">強妝介小旦</span>到忘了。詞箋半幅。相公着我一見便送還小姐。<span class="科">旦</span>他的也在這裡。<span class="科">合</span></span>喜今宵人物兩完又何羨豐城神劍。</p>
        
        <p class="曲"><span class="牌">畫堂春</span><span class="科">眾鼓樂引生上</span>玄都花事喜依然。劉郎此日言旋。三星炯炯映簷端。樂奏迎僊。</p>
        
        <p class="白"><span class="科">外</span>伏以香羅帶繡菊花新。坐傍妝臺點絳唇。喜稱人心好事近。鵲橋仙降畫堂春。請新人奶奶出廳行禮。<span class="科">再請介</span>一枝花插滿庭芳。燭影搖紅晝錦堂。滴滴金杯雙勸酒。聲聲慢唱賀新郎。新人奶奶擡身緩步請。<span class="科">淨擁旦與生並立介外</span>參拜天地。<span class="科">喝拜介</span>岳母太夫人出廳相見。<span class="科">老旦上外</span>靠上尊坐。<span class="科">喝拜介</span>二位新人交拜。<span class="科">拜介外</span>請二夫人相見。<span class="科">小旦拜介外</span>參拜已畢。請迎花燭。同赴巹筵。<span class="科">眾唱迎花燭介</span></p>
        
        <p class="曲"><span class="牌">畫眉序</span><span class="科">生</span>銀燭暖香燃。合巹筵開共歡忭。愧塵凡下士。獲配僊媛。且休誇不世奇逢。還堪羨非常恩眷。<span class="科">合</span>百年和洽如魚水。行看種玉藍田。</p>
        
        <p class="曲"><span class="牌">前腔</span><span class="科">旦</span>卮酒謾交傳。重惜人前意難展。念幾番波浪。淚滿詞箋。想昔曾繫足聯盟。今得共齊眉舉案。<span class="科">合前</span></p>
        
        <p class="曲"><span class="牌">前腔</span><span class="科">小旦</span>神契已三年。此夜相逢愛非淺。信姻緣輻輳。風月無邊。喜才郎衣錦榮歸。共淑女牽絲繾綣。<span class="科">合前</span></p>
        
        <p class="曲"><span class="牌">前腔</span><span class="科">老旦</span>佳婿受人憐。弱女工容世應罕。正天然合璧。宜享華妍。麝煙凝翡翠衾溫。龍鬚展芙蓉褥軟。<span class="科">合前</span></p>
        
        <p class="曲"><span class="牌">滴溜子</span><span class="科">眾</span>郎榮顯。郎榮顯。玉殿曾傳。娘華麗。娘華麗。瑤臺應選。真一雙兩美相兼。松蘿永附纏。天從人願。今宵歡宴。絕勝登僊。</p>
        
        <p class="曲"><span class="牌">鮑老催</span><span class="科">眾</span>情孚義感。天長地久常為伴。海枯石爛心難變。雙飛蝶。交頸鴛。同棲燕。幾般怎比風流半。軟溫鄉裡春風遍。儘消受歡無限。</p>
        
        <p class="曲"><span class="牌">雙聲子</span><span class="科">眾</span>瓊漿灧。瓊漿灧。滿酌重相勸。花燈暗。花燈暗。餘燼頻教翦。星河轉。星河轉。更籌換。更籌換。獨夜迢迢。良宵遽短。</p>
        
        <p class="曲"><span class="牌">尾聲</span><span class="科">合</span>風情節義難兼擅。女戒分明在此編。寄語梨園仔細傳。</p>
        
        <p class="落詩"><span class="科">老旦</span>鳴鳳樓中天上人。<br /><span class="科">生旦</span>綵箋芳翰兩情深。<br /><span class="科">眾</span>千淘萬洗雖辛苦。<br />吹盡狂沙始見金。</p>

    </body> 
</html>