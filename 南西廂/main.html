<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/西廂記</title>
        <meta name="author" content="明　李景雲　崔時佩　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">西廂記</span></h1>

        <p class="作者">明　李景雲　崔時佩　著</p>

        <h2 id=ch1 class="chapter"><span class="齣題">第一齣　家門正傳</span></h2>

        <p class="曲"><span class="牌">順水調歌</span><span class="科">末上</span>大明一統國。皇帝萬年春。五星聚奎。偃武又修文。托賴一人有慶。坐見八方無事。四海盡歸仁。如此太平世。正是賞花辰。　　遇高人。論心事。搜古今。移宮換調。萬象一回新。惟願賢才進用。禮樂詩文。一腔風月事。傳與世間聞。</p>
        
        <p class="曲"><span class="牌">沁園春</span>西洛張生。博陵崔氏。一雙白璧兩南金。寄居蕭寺。無計達佳音。忽遇孫彪作耗。君瑞請兵退賊。當許下成親。　　豈料功成後。老母背前盟。托紅娘傳密意。遂初心。喜登黃甲。鄭恆何故更相尋。終藉蒲東太守。重諧伉儷。傳說到如今。</p>
        
        <p class="落詩">老夫人路阻兵圍。<br />小紅娘書傳簡遞。<br />崔鶯鶯月下聽琴。<br />張君瑞春闈及第。</p>
        
        <h2 id=ch2 class="chapter"><span class="齣題">第二齣　金蘭判袂</span></h2>
        
        <p class="曲"><span class="牌">滿庭芳</span><span class="科">生上</span>遊藝中原。腳跟無線。空教我望眼連天。將棘闈守暖。把鐵硯磨穿。未能彀雲路鵬程萬里。先受了雪窗螢火多年。男兒志。空雕蟲篆刻。綴斷簡殘編。</p>
        
        <p class="白">寵渥重華。先香履素。惟將青白傳家。蕭然囊橐。經史作生涯。座上青氈未穩。空教我愁緒如麻。何時遇。嫦娥有意。分付月中華。小生姓張。名珙。字君瑞。本貫西洛人也。先人拜禮部尚書。不幸父母雙亡。書劍飄零。風雲未遂。即今貞元壬子二月上旬。欲往京師取應。正當路出蒲關。有一故人。姓杜。名確。字君實。他幼時與我同窗。曾為八拜之交。他棄文就武。遂得武舉狀元。今歸省於家。不免去拜別哥哥。多少是好。<span class="科">外上</span></p>
        
        <p class="曲"><span class="牌">菊花新</span>獨占鰲頭作武元。宮袍新製錦綵雲箋。九重春色滿瑤天。功名遂報國願身先。</p>
        
        <p class="白">棄卻文科就武科。鰲頭獨占聽傳臚。今朝得遂平生願。方表人間大丈夫。下官姓杜。名確。字君實。幼年與契弟張君瑞同窗。因見國家多事。棄文就武。遂得武舉狀元。今歸省於家。聞知契弟張君瑞上國觀光。不免送行則個。執事。張尚書府中去。<span class="科">行介相見介生</span>同袍兄弟勝同胞。義氣相投漆和膠。<span class="科">外</span>恥學時人居要第。回頭不念布衣交。賢弟幾時榮行。<span class="科">生</span>行囊已治。明日准行。正欲造府拜辭。不意仁兄下顧。<span class="科">外</span>愚兄今日聞知賢弟上國觀光。特備贐儀些少。更有魯酒一罇。以壯行色。<span class="科">生</span>情已過佳。何以克當。<span class="科">外</span>禮貴往來。受之何害。取酒過來。</p>
        
        <p class="曲"><span class="牌">梁州序</span><span class="科">外</span>垂髫交善。今予弱冠。愧我先叨天眷。送君北上。長安道快着先鞭。趁此桃花浪暖。雷動魚騰。佇看頭角變。綠袍新染惹。御爐煙。烏帽宮花位列先。<span class="科">合</span>杯惜淺。斟須滿。臨岐無厭頻頻勸。今日別未知甚時見。</p>
        
        <p class="白"><span class="科">生</span>小弟借花獻佛。回敬仁兄一杯。</p>
        
        <p class="曲"><span class="牌">前腔</span><span class="科">生</span>青燈黃卷。螢窗雪案。昔日同操筆硯。一朝就武。英雄隊裡誇先。坐鎮狼煙永息。塞草青生。三箭天山奠。歸來重聚面。繡筵前。玉屑飛香起笑喧。<span class="科">合前末上介</span></p>
        
        <p class="白">手捧金書出禁城。果然君命疾如星。天家已定安邊策。特請將軍赴柳營。報事報事。<span class="科">見外介末</span>只因丁文雅失政。軍校不可紀律。過客寒心。居民喪膽。朝廷特勑老爺為征西大元帥。鎮守蒲關。洛陽太守率領所屬官員。俱在皇華驛俟候老爺到來開讀。<span class="科">外</span>分付鹵簿儀從。擺列整齊。就來了。<span class="科">末</span>口傳新將令。去探舊官儀。<span class="科">下生</span>仁兄賀喜。吾聞君命召。不俟駕而行。</p>
        
        <p class="曲"><span class="牌">前腔</span><span class="科">生</span>請吾兄寶馬先旋。待愚弟邏杯相餞。嘆人生聚散。那得占先。初本是兄來送我。誰想今番。彼此成別怨。山河盟誓重。莫留連。民望兄來解倒懸。<span class="科">合前生</span></p>
        
        <p class="白">琴童安排酒。與杜太爺賀喜。</p>
        
        <p class="曲"><span class="牌">前腔</span><span class="科">外</span>你不須再整杯盤。且在此斯須留戀。一聞君召。怎敢遲延。只恐馳驅聲斷。琥珀杯乾。兩下情無限。觀光遊上國。正當出蒲關。相見多應三月間。<span class="科">合前末上介</span></p>
        
        <p class="白">紛紛鹵簿金光迸。儀從行行盡恭敬。將軍只聞天子宣。小人專聽將軍令。稟爺爺。鹵簿儀從擺列齊整了。<span class="科">外</span>怎見得。</p>
        
        <p class="曲"><span class="牌">節節高</span><span class="科">末</span>朱杆列綵旛。七星攢。五雲擁出六龍輦。搖千扇。響八蠻。張雙傘。百官手執嚴霜簡。千兵臂挽追風箭。<span class="科">合</span>累累金印笑登壇。男兒果遂平生願。</p>
        
        <p class="曲"><span class="牌">前腔</span><span class="科">外</span>君恩四海寬。賴包含。微臣何幸蒙天眷。多慚赧。拯國難。驅民患。頓令草賊寒心膽。從教民堵如初案。<span class="科">合前</span></p>
        
        <p class="曲"><span class="牌">尾聲</span><span class="科">生</span>兄膺武略當西戰。<span class="科">外</span>弟向文場鏖戰。各要與皇家撑持半壁天。</p>
        
        <p class="落詩">琴劍上京華。<br />寧辭道路賒。<br />學成文武藝。<br />貨與帝皇家。</p>
        
        <h2 id=ch3 class="chapter"><span class="齣題">第三齣　蕭寺停喪</span></h2>
        
        <p class="白"><span class="科">末上</span>一夜霜風凋玉芝。蒼生失望士林悲。空懷濟世安民略。不見男婚女嫁時。小人崔相國府中院子是也。俺相公棄世。老夫人扶柩回歸博陵。豈料風塵道梗。不能前進。此間普救寺長老法本。乃是俺老相公剃度的。又是鄉親故舊。因此借寺側西廂下。暫且避亂停喪。家眷只有小姐鶯鶯。年方一十八歲。舍人歡郎。纔學讀書。未諳家事。老夫人治家嚴肅。不用雜人。外事只有老僕。內有侍妾紅娘。近今時世惡薄。不免在此照管。道猶未了。夫人早到。<span class="科">老旦上</span></p>
        
        <p class="曲"><span class="牌">金瓏璁</span>博陵尋故壟。何時可卜佳城。經此地嘆伶仃。<span class="科">貼上</span>風塵迷淚眼。雲樹隔歸程。<span class="夾白"><span class="科">淨上</span>妳妳。你</span>愁鬢漸星星。</p>
        
        <p class="誦"><span class="牌">鷓鴣天</span><span class="科">老旦</span>憶昔夫君在省臺。商家鼎鼐用鹽梅。金蓮燃夜歸書院。玉珮朝天上殿階。　　登極品。列三台。紫泥封誥玉箋裁。<span class="科">淨</span>如今骨冷家鄉遠。母子飄零事可哀。</p>
        
        <p class="白"><span class="科">老旦</span>紅娘。如何不見小姐。叫他出來。<span class="科">貼</span>小姐有請。<span class="科">旦上</span></p>
        
        <p class="曲"><span class="牌">前腔</span>窮愁何日盡。靈臺無種偏生。奴自省少曾經。曉來扶病起。消瘦步難行。有召出㡘楹。</p>
        
        <p class="白"><span class="科">見介老旦</span>孩兒。你為何垂鬟接黛。雙臉銷紅。<span class="科">旦</span>母親。迢遞扶喪出帝州。思親懷土淚盈眸。那堪草動風塵起。難數重重疊疊愁。<span class="科">老旦</span>孩兒。你父親在日。執掌朝綱。誇一時之富貴。如今停喪旅邸。受無限之淒涼。好生傷感人也。</p>
        
        <p class="曲"><span class="牌">黃鶯兒</span><span class="科">老旦</span>夫主喪京中。守孀居途路窮。娘兒孤苦誰承奉。淒涼萬種。關山幾重。恨不能扶柩歸先壟。<span class="科">合</span>梵王宮。重門半掩。血淚灑杜鵑紅。</p>
        
        <p class="曲"><span class="牌">前腔</span><span class="科">旦</span>無語背東風。望河中路未通。玉容消瘦緣愁重。椿庭命終。萱堂運窮。嘆一家飄泊誰堪共。<span class="科">合前</span></p>
        
        <p class="曲"><span class="牌">琥珀貓兒墜</span><span class="科">貼</span>今來古往。富貴事難同。興廢渾如一夢中。停喪蕭寺且從容。<span class="科">合</span>悲痛。須有日還鄉。再整家風。</p>
        
        <p class="曲"><span class="牌">前腔</span><span class="科">淨</span>當初從宦。快樂實無窮。不意先君祿命終。扶持旅櫬寓蒲東。<span class="科">合前老旦</span></p>
        
        <p class="白">孩兒。我有兩件事與你說。汝父存日。將你許與侄兒鄭恆。以此附書回去。着他來搬喪就親。至今尚未見到。如今停喪在此。待要修齋做些法事。追薦你父親如何。<span class="科">旦</span>父親忌日將臨。正宜追薦纔是。<span class="科">老旦</span>紅娘。你去對長老說。涓取好日。做些功果。追薦相公便了。<span class="科">貼</span>只有一件。老相公在此停喪。雖無金椁銀棺。也有珠襦玉匣。如今薦拔幽魂。不若早歸安厝。</p>
        
        <p class="落詩">終南玉宛出塵沙。<br />千載魂驚塞外笳。<br />爭似鐵腸賢內相。<br />只將青夢托梅花。</p>
        
        <h2 id=ch4 class="chapter"><span class="齣題">第四齣　上國發軔</span></h2>
        
        <p class="曲"><span class="牌">齊天樂</span><span class="科">生上</span>遠慕功名辭故里。獨攜琴劍驅馳。學海文林。花街柳陌。可愛風光如昔。雲霄萬里吐虹霓。穩步雲梯。高攀月桂。芳名應許達京畿。</p>
        
        <p class="白">陰極陽生萬里春。東風紫陌動芳塵。幽棲不達長安道。野外山花也笑人。小生昨日已分付琴童。收拾行李。上京取應。不知完備未曾。琴童那裡。<span class="科">丑上</span></p>
        
        <p class="曲"><span class="牌">水底魚兒</span>聽叫琴童。兩腳走如風。慌忙來到。<span class="夾白">呀</span>原來是家主公。</p>
        
        <p class="白">琴童生得青標。每日街上擺擺搖搖。日間跟隨官人出入。夜間與官人撒腰。昨夜與官人同睡。渾身上下把我一澆。我只道葫蘆裡放出的水。官人原來是個老瓢。<span class="科">見介</span>官人有何分付。<span class="科">生</span>琴童。琴劍書箱完備未曾。<span class="科">丑</span>俱已完備了。就請官人起程。</p>
        
        <p class="曲"><span class="牌">步步嬌</span><span class="科">生</span>打疊行囊登程去。暫且辭鄉里。長亭復短亭。峻嶺崇山。半吞雲氣。黃鳥隔林啼。可愛他聲流麗。</p>
        
        <p class="曲"><span class="牌">江兒水</span><span class="科">丑</span>芳草迷行騎。飛花點客衣。禁煙時節多風雨。古木陰中扁舟繫。數聲漁笛悠揚起。勾引離人情緒。遙望皇都。縹緲在五雲深處。</p>
        
        <p class="白"><span class="科">生</span>迤邐行來。不覺早到城市。琴童。尋一個潔淨客店安下。<span class="科">丑</span>前面黑樓房裡。想是一所店房。待我叫店主人出來。<span class="科">叫介末上</span>門徑多瀟灑。鋪陳色色新。廣招天下客。遠接四方人。<span class="科">生末見介末</span>官人到此何幹。<span class="科">生</span>特來借宿。<span class="科">末</span>若要安歇。請裡面去。<span class="科">生</span>琴童。你與店主人講一講。<span class="科">丑</span>店官。你這裡那幾等房。<span class="科">末</span>有三等房。<span class="科">丑</span>那三等房。<span class="科">末</span>上中下三等房。<span class="科">丑</span>上房要多少錢。中房要多少錢。下房要多少錢。<span class="科">末</span>上房一月一兩五錢。中房一兩。下房五錢。<span class="科">丑</span>成不得。官人。我前者歇了一夜。只用得三錢銀子。他家下房就要五錢。<span class="科">末</span>不是下等的房。<span class="科">丑</span>我只道你家下一個房要五錢。<span class="科">末</span>官人喫酒飯麼。<span class="科">生</span>適纔得過了。<span class="科">末</span>這等晚上喫罷。<span class="科">生</span>店主人。天色尚早。此間可有遊翫去處麼。<span class="科">末</span>官人是讀書君子。料不到花街柳陌中去。<span class="科">生</span>然也。<span class="科">末</span>此間有一所寺院。乃武則天娘娘香火院。甚好遊玩。<span class="科">生</span>怎見得。<span class="科">末</span>但見三層經閣。百尺鐘樓。如來殿高聳青雲。舍利塔直侵霄漢。紅椒粉壁。白玉闌杆。砌階石瑪瑙琢成。乘棟柱沈檀刻就。綠楊影裡。一座山門。泥金牌上。六個大字。敕賜普救禪寺。本寺一老僧。名為法本。善於詩賦。過往士夫無不相訪。<span class="科">生</span>既如此。且去隨喜一番。<span class="科">末</span>他有一徒弟。名為法聰。一應往來士客。都是他迎接。見他可見法本。<span class="科">生</span>琴童在此安頓行李。我去一會就來。</p>
        
        <p class="落詩">隨喜閒行到上方。<br />紅塵市井覓清涼。<br />若還得遇高僧話。<br />偷卻浮生半日閒。</p>
        
        <h2 id=ch5 class="chapter"><span class="齣題">第五齣　佛殿奇逢</span></h2>
        
        <p class="曲"><span class="牌">光光乍</span><span class="科">淨上</span>假持齋做長老。經卷那曾曉。每日喫葷腥常醉倒真個快活無煩惱。</p>
        
        <p class="白">小僧法聰是也。師父赴齋不在。倘有遊客往來。只得在此等候。<span class="科">生上</span></p>
        
        <p class="曲"><span class="牌">菊花新</span>未臨科甲暫稽程。旅況淒涼動客情。蕭寺獨遊行。歷遍名山勝境。</p>
        
        <p class="白"><span class="科">相見介淨</span>先生何來。<span class="科">生</span>小生西洛至此。久聞上剎清雅。一來瞻仰佛像。二來拜謁長老。<span class="科">淨</span>我師父不在。方纔辦了八個盒子。望丈母去了。<span class="科">生</span>出家人那得有丈母。<span class="科">淨</span>徒弟家裡去了。<span class="科">生</span>這個纔說得是。<span class="科">淨</span>請方丈內獻茶。<span class="科">生</span>既是尊師不在。不必賜茶。敢煩首座引領。佛殿上瞻仰一回。<span class="科">淨</span>請坐。奉一杯清茶。待小僧叫道人取鑰匙來開門。<span class="科">坐介生</span>久聞尊師善於詩賦。特來請教。豈知不遇。倘有詩稿。請借一觀。<span class="科">淨</span>我師父鎖了書箱去了。小僧記得前者與師長聯得一首詩。念與先生聽。煩乞筆削一筆削。<span class="科">生</span>願聞。<span class="科">淨</span>我師父說道。獨坐禪房靜。忽然覺動情。我說師父休得出此語。窗外有人聽。我師父說。出家皆如此。休要假惺惺。開了聰明孔。好念法華經。<span class="科">生笑行看介淨</span>先生。這是大雄寶殿。</p>
        
        <p class="曲"><span class="牌">忒忒令</span><span class="科">生</span>隨喜到僧房古殿。<span class="夾白"><span class="科">淨</span>上寶塔看一看去。<span class="科">生</span>不必上去了。只在下面看一看罷。</span>瞻寶塔將迴廊繞遍。<span class="夾白"><span class="科">淨</span>這是羅漢堂。<span class="科">生</span></span>參了羅漢。拜了聖賢。<span class="夾白"><span class="科">旦貼上貼</span>小姐。我與你佛殿上去耍一回。<span class="科">行介貼</span>這是三世佛。<span class="科">淨</span>先生。這是法堂。<span class="科">生</span></span>行過法堂前。<span class="科">見旦介生</span>正撞着五百年風流孼冤。</p>
        
        <p class="白"><span class="科">淨</span>張先生。放尊重些。</p>
        
        <p class="曲"><span class="牌">園林好</span><span class="科">旦貼</span>偶喜得片時稍閒。且與你尋芳自遣。那鸚鵡在籠中巧囀。驀聽得有人言。只索要自回還。</p>
        
        <p class="曲"><span class="牌">前腔</span><span class="夾白"><span class="科">生</span>首座。我</span>顛不辣見了萬千。似這般龐兒罕見。只着人眼花撩亂口難言。他掩映並香肩。<span class="夾白"><span class="科">貼</span>姐姐。你看好一朵花兒。<span class="科">旦</span>真個好朵花兒。<span class="科">貼</span>這是鐵梗海棠。<span class="科">生</span></span>他止將花枝笑撚。</p>
        
        <p class="曲"><span class="牌">皂羅袍</span><span class="科">貼</span>笑折花枝自撚。惹狂蜂浪蝶。舞翅翩［⿰扁遷］。幾番要撲展齊紈。飛向錦香叢裡教我尋不見。被燕銜春去。芳心自斂。怕人隨花老。無人見憐。臨風不覺增長嘆。</p>
        
        <p class="白"><span class="科">淨</span>先生。這裡是梵王宮。不是相思堂。</p>
        
        <p class="曲"><span class="牌">江兒水</span><span class="科">生</span>這裡是兜率院。休猜做離恨天。<span class="夾白">你看他</span>宜嗔宜喜春風面。弓樣眉兒新月偃。未語人前先靦腆。卻便似嚦嚦鶯聲花外囀。解舞腰肢。似垂柳風前嬌軟。</p>
        
        <p class="曲"><span class="牌">皂羅袍</span><span class="科">旦貼</span>行過碧梧庭院。步蒼苔已久。濕透金蓮。紛紛紅紫鬭爭妍。雙雙瓦雀行書案。燕銜春去。芳心自斂。人隨花老。無人見憐。把輕羅小扇遮羞臉。</p>
        
        <p class="白"><span class="科">貼</span>小姐。佛殿上有人。和你回去罷。<span class="科">旦</span>寂寂僧房人不到。滿階苔襯落花紅。<span class="科">旦貼下生</span>首座。曾見觀音出現麼。<span class="科">淨</span>小僧在此出家多年。不曾見觀音出現。<span class="科">生</span>適纔面前走的是觀音。後面跟的不是善才。<span class="科">淨</span>先生。你錯認了。那前面走的是崔相國府中鶯鶯小姐。後面跟隨的是侍妾紅娘。<span class="科">生</span>世上怎麼有如此之女。豈非天姿國色乎。休說他那模樣。只那一雙小腳兒。値一百兩黃金。<span class="科">淨</span>先生。他那雙小腳値一百兩黃金。我這一雙大的値一千兩。<span class="科">生</span>你好不知趣。<span class="科">淨</span>先生。那小姐穿着繞地長裙。怎見得他腳兒小。<span class="科">生</span>你出家人那曉其中趣來。<span class="科">引淨看介生</span>你看這蒼苔上的不是。<span class="科">淨</span>還是讀書人聰明。果然一雙腳跡大些。一雙兒小些。只有三寸三分。</p>
        
        <p class="曲"><span class="牌">川撥棹</span><span class="科">生</span>若不是襯殘紅芳徑軟。怎顯得步香塵底樣淺。休題他眼角兒　　留情。只這腳蹤兒將心事傳。風魔了張解元。似神仙歸洞天。</p>
        
        <p class="白"><span class="科">內云</span>紅娘。把西廂門關上了。</p>
        
        <p class="曲"><span class="牌">前腔</span><span class="科">生</span>門掩梨花深小院。粉牆兒高似青天。粉牆兒高似青天。<span class="夾白"><span class="科">淨</span>他去遠了。<span class="科">生</span></span>玉珮聲漸漸遠。空教人餓眼望將穿。空教人餓眼望將穿。怎當他臨去秋波那一轉。<span class="夾白">首座。休說小生。</span>便是鐵石人情意牽。</p>
        
        <p class="曲"><span class="牌">尾聲</span>東風搖曳垂楊線。遊絲牽惹桃花片。爭奈玉人不見。將一座梵王宮疑是武陵桃源。</p>
        
        <p class="白">十年不識君王面。始信嬋娟解誤人。小生便不去應舉也罷。<span class="科">轉身介</span>敢問首座。有空閒房屋。乞借半間。早晚溫習經史。房金依例奉上。<span class="科">淨</span>先生。空房雖有。貧僧焉敢自專。待老師父回來。對他說方可。<span class="科">生</span>既如此。小生明日又來。煩首座在尊師處竭力贊助為幸。<span class="科">淨</span>當矣當矣。</p>
        
        <p class="落詩">花前邂逅見芳卿。<br />頻送秋波似有情。<br />便欲禪房尋講習。<br />無心獻策上神京。</p>
        
        <h2 id=ch6 class="chapter"><span class="齣題">第六齣　禪關假館</span></h2>
        
        <p class="曲"><span class="牌">玩仙燈</span><span class="科">末上</span>一卷楞經。消盡萬千磨障。</p>
        
        <p class="白">貧僧法本是也。乃普救寺住持。此寺是武則天娘娘蓋造的香火院。小僧又是崔相國剃度的。殿宇年深。又是崔相國修造的。今老夫人將帶一行家眷。扶柩回轉博陵。因見四方干戈擾攘。路阻難行。來借寺側西廂。停喪避亂。待路途寧靜。方回安葬。那夫人處事有方。治家嚴肅。是是非非。人莫敢犯。昨日老僧赴齋不在。不知有何訪客。法聰那裡。<span class="科">淨上見介末</span>昨日曾有客來相訪麼。<span class="科">淨</span>昨日有個先生。是西洛人氏。來訪師父。因你不在。就去了。說今日還來探望。<span class="科">末</span>來時通報。<span class="科">生上介</span></p>
        
        <p class="曲"><span class="牌">前腔</span>一見嬌娥。止不住心猿意馬。</p>
        
        <p class="白">小生昨日見了那小姐。教俺坐臥不安。整整想了一夜。若無法聰在傍。那小姐到有顧盼小生之意。今日去問長老。借一間僧房。早晚溫習經史。倘遇小姐出來。飽看一回。多少是好。</p>
        
        <p class="曲"><span class="牌">駐馬聽</span>不做周方。埋冤法聰和尚。借與我半間客舍。與那多情舉止相向。雖不能竊玉偷香。且將盼行雲雙眼來打當。<span class="夾白">小生自見那小姐之後。</span>迤逗腸荒。斷送得眼花撩亂。引惹心忙。</p>
        
        <p class="白"><span class="科">生見淨介生</span>日昨多擾。<span class="科">淨</span>有慢有慢。先生好志誠。<span class="科">生</span>昨煩借重一言。未知曾為導達否。<span class="科">淨</span>已曾對師長說知了。先生請坐。待我請師長出來。我師長年紀大了。有些重聽。稍停相見。須高說些。<span class="科">生</span>知道了。<span class="科">淨</span>師父有客。<span class="科">末出見介淨</span>便是昨日來訪的先生。他有些耳聾的。<span class="科">末</span>曉得了。<span class="科">生末見淨諢介末</span>遠蒙垂顧到禪關。一笑相逢邂逅間。冷淡家風殊不厭。焚香清語莫空還。日昨多蒙下顧。有失迎迓。恕罪恕罪。<span class="科">生</span>久仰慈顏。今得拜識。不勝榮幸。<span class="科">末</span>不敢動問。先生仙鄉何處。</p>
        
        <p class="曲"><span class="牌">四邊靜</span><span class="科">生</span>太師欲問吾名望。張珙住洛陽。<span class="夾白"><span class="科">末</span>張先生。失敬失敬。令尊府大人高壽了。<span class="科">生</span></span>先人拜尚書。不幸五旬喪。<span class="夾白"><span class="科">末</span>令尊大人辭世之後。必有所遺。<span class="科">生</span></span>平生正直無偏向。止留下四海一空囊。何曾有餘藏。</p>
        
        <p class="白">小生特備白金一兩。聊為常住一茶之用。<span class="科">末</span>先生客邊。何勞尊賜。先生此來。必有所請。<span class="科">生</span>小生不揣有懇。為嫌客邸冗雜。早晚難以溫習經史。欲借禪房一間。晨昏可以聽講。<span class="科">末</span>貧僧閒房頗有。任從選擇。</p>
        
        <p class="曲"><span class="牌">前腔</span>雲深地僻無人往。何幸君相訪。草木盡增光。傾蓋當瞻仰。欲掃小房。晨昏奉養。斗室不堪容。暫住我方丈。</p>
        
        <p class="白"><span class="科">生背介</span>這和尚好不着人。誰要與你同寢。<span class="科">貼上</span></p>
        
        <p class="曲"><span class="牌">前腔</span>夫人使妾來方丈。修齋薦先長。<span class="夾白">方丈中坐下一位官人。</span>他舉止更端詳。一貌出天相。玉容烏帽。身披鶴氅。<span class="夾白">且住。先見那官人長老怪。先見長老官人怪。我紅娘自有道理。自古道。先敬其賓。後敬其主。<span class="科">貼上前作見生介</span></span>歛衽見官人。<span class="科">見末介</span>整袂喏和尚。</p>
        
        <p class="白">長老。我曉承嚴命出蘭房。齋沐身心到講堂。為問良因何日好。要修佛事薦先亡。老夫人着我問長老。幾時好與老相公做道場。好回夫人話。<span class="科">末</span>張先生少待。我與紅娘姐看了道場。再來陪坐。<span class="科">生</span>便挈小生同往。有何不可。<span class="科">末</span>如此。先生同行。<span class="科">生</span>長老。他是個女娘家。着他先行。小生隨後。<span class="科">末</span>法聰。這先生是個誠篤君子。<span class="科">淨</span>怎見得。<span class="科">末</span>他說那紅娘姐是娘家。着他前行。小生隨後。<span class="科">淨</span>師父你不識人。他讓紅娘姐在前邊走。一發看得他仔細。<span class="科">引看道場介末</span>紅娘姐回覆夫人。擇定二月十五日修齋。至期請夫人小姐拈香。<span class="科">生</span>為何小姐也來拈香。<span class="科">末</span>這崔相國小姐最孝。為報生身父母之恩。又是老相公忌日。因此修設齋事。<span class="科">生哭介</span>哀哀父母。生我劬勞。欲報深恩。昊天罔極。那小姐是個女流。尚且有報親之意。小生湖海飄零。數年沒一陌紙錢報俺父母。望長老以慈悲為念。小生亦備經資。怎生帶得一分兒齋。附薦俺父母。以盡人子之心。便老夫人知道也不妨。<span class="科">末</span>先生既有孝心。法聰。與他帶一分齋罷。<span class="科">生</span>那小姐二月十五准來麼。<span class="科">末</span>為報生身父母之恩。怎麼不來。<span class="科">生背介</span>這五百貫鈔使得着了。小生告回。取行李便來。<span class="科">末</span>少停拱候。<span class="科">生下末</span>法聰。請小娘兒方丈內拜茶。<span class="科">貼</span>長老免賜茶罷。恐老夫人怪妾回遲。就此告退。<span class="科">末下貼欲下二和尚送人事介生上</span>小娘兒拜揖。<span class="科">貼</span>方纔見過了。<span class="科">生</span>敢問小娘兒。莫非鶯鶯小姐侍妾乎。<span class="科">貼</span>便是。何勞先生動問。<span class="科">生</span>小生有一句話說。<span class="科">貼</span>言出如箭。不可亂發。一入人耳。有力難拔。你有話就說。不可隱諱。</p>
        
        <p class="曲"><span class="牌">鎖南枝</span><span class="科">生</span>尚書子。白面郎。<span class="夾白"><span class="科">貼</span>原來是宦家公子。失敬了。<span class="科">生</span></span>姓張名珙住洛陽。二十三歲正年芳。正月十七子時養。<span class="夾白"><span class="科">貼</span>我又不是算命先生。誰問你生辰八字。<span class="科">生</span>小生並不曾娶妻。</span>告小娘。作主張。<span class="夾白">敢問小姐常出來麼。<span class="科">貼</span>出來便怎麼。<span class="科">生</span></span>若是見鶯鶯。和他訴衷腸。</p>
        
        <p class="白"><span class="科">貼怒介</span>先生。你是讀書之人。全不知禮。豈不聞孟子云。男女授受不親。禮也。瓜田不納履。李下不整冠。既讀孔聖之書。必達周公之禮。俺老夫人雖是孀居。治家嚴肅。內無應門五尺之童。年至十二三者。非呼喚不敢輒入中堂。向日鶯鶯小姐潛出閨門。老夫人竊知。召至庭下。責之曰。汝為女子。不告而出。倘遇遊僧過客。私相窺視。豈不自愧。小姐立謝曰。今當改過自新。不敢再犯。他是親生之女。尚且如此。何況以下侍妾乎。先生。你不干己事。何苦用心。</p>
        
        <p class="曲"><span class="牌">前腔</span>不度己。不忖量。溫柔體質情性良。尚書相府舊門牆。誰許伊來胡廝講。早妾身。恕你行。若是見夫人。決不肯干讓。</p>
        
        <p class="白">呸。好不識羞的涎臉。<span class="科">下生</span>這相思害殺我也。</p>
        
        <p class="曲"><span class="牌">前腔</span>聽說罷。心悒怏。一天愁都撮在眉尖上。<span class="夾白">適間紅娘說夫人</span>節操凜冰霜。<span class="夾白">小姐</span>不合臨去回頭望。花解語。玉吐香。乍相逢。記不真他俏模樣。</p>
        
        <p class="曲"><span class="牌">前腔</span>夫人忒過慮。小生空妄想。郎才女貌合相倣。<span class="夾白">小姐</span>休得淡了眉兒那時節思張敞。金蓮小。玉筍長。我待不思量。教我怎撇樣。</p>
        
        <p class="落詩">小姐撇下一天豐韻。<br />張珙拾得萬種思量。<br />成就了會溫存嬌婿。<br />怕甚麼能拘管親娘。</p>
        
        <h2 id=ch7 class="chapter"><span class="齣題">第七齣　對謔琴紅</span></h2>
        
        <p class="曲"><span class="牌">臨江仙</span><span class="科">丑上</span>東人自識桃花面。尋消問息胡纏。侯門迢遞隔重簷。要見嬋娟。難見嬋娟。</p>
        
        <p class="白">為憐寺裡傾城色。忘卻天邊桂子香。俺官人前日因見崔相國家小姐。就起求配之心。未知他曾許人否。着我見機而作。候他家侍妾出來。討個消息。遠遠望見一個丫鬟。想是他來了。待我又哭又笑。看他如何。<span class="科">丑作哭笑介貼上</span>白雲本是無心物。又被清風引出來。蒙老夫人嚴命。問長老修齋日期。須索回報。<span class="科">丑撞貼介</span>這廝敢是失心風的。如何又哭又笑。<span class="科">丑</span>又哭又笑。見你就要。不知我哭老大一個家主走出來不見了。我笑沒尋他處。<span class="科">貼</span>莫不是適纔方丈中見那一個秀才嗎。<span class="科">丑</span>好了。你若見他。有下落了。且問你。我官人怎麼模樣。<span class="科">貼</span>你官人像一個青蛙。<span class="科">丑</span>怎麼像青蛙。<span class="科">貼</span>你官人像青蛙。蛙欠平身站未跳龍門先跳澗。蛇頭蛇腦得人憎。昨日你官人見俺小姐。光着眼兒看。<span class="科">丑</span>果然是你小姐艷色驚人目。我官人像了青蛙。你小姐也像一件東西。<span class="科">貼</span>像一位夫人。<span class="科">丑</span>你家小姐像個蠶蛾。<span class="科">貼</span>怎麼像蠶蛾。<span class="科">丑</span>那蠶蛾。那蠶蛾紅紅口。撲着粉兒眉畫柳。想他無對要尋頭。昨日見俺的官人。只把屁股扭一扭。<span class="科">貼</span>果然是俺小姐灑落風流。<span class="科">末扮道人上</span>禪遠紅塵當閉戶。犬穿籬落吠驚人。你兩人在此何幹。<span class="科">貼</span>我問長老修齋日期。<span class="科">丑</span>我來尋主人。<span class="科">貼</span>長老如何不見。<span class="科">末</span>悟空入定去了。<span class="科">丑</span>如何為悟空入定。<span class="科">末</span>空即是色。色即是空。<span class="科">丑</span>怎見得。<span class="科">末</span>香消南國美人盡。此乃色即是空。怨入東風芳草多。此乃空即是色。<span class="科">丑</span>俗人之樂。與你出家人不同。<span class="科">末</span>如何不同。<span class="科">丑</span>我俗人喫些酒肉。風花雪月。耍樂之色。你出家人豆腐麵觔。粗茶淡飯。乃閉塞之塞。<span class="科">末</span>怎見得耍樂。<span class="科">丑</span>白玉盤中買快。<span class="科">貼</span>紫羢氈上鋪牌。<span class="科">末</span>何不道明譜氏。<span class="科">貼</span>我也曉得鋪牌名色。我說與你聽着。<span class="科">丑</span>也罷。我就和你賭一賭。老道。你就做個中間人。<span class="科">末</span>中見人。<span class="科">丑</span>他若說得我過。我就輸與他做老公。他若說我不過。他就輸與我做老婆。<span class="科">貼</span>煩老道做個明甫。他輸與我做兒子。我輸與他做娘。<span class="科">丑</span>我情願與你做兒子。<span class="科">末</span>休要取笑。就將骨牌名說來。<span class="科">丑</span>是誰起。<span class="科">末</span>還是紅娘姐起。<span class="科">丑</span>他若起是我收<span class="科">貼</span>賭賽推班出色。鋪牌點數搜求。傾國傾城。一笑千金不賣。閒風閒月。多情百計難留。如花開蝶滿枝。春容濃艷。紫燕穿簾幕。體態輕柔。俺小姐一錠墨光搖兩鬢。八珠環巧掛雙鉤。錦裙襴束斷么。一枝花瘦。鴛鴦被鋪疊勝。半撮香浮。桃花柳葉簾籠景。金菊芙蓉枕簟秋。春分晝夜停。何曾惹恨。落花紅滿地。料不關愁。九溪十八洞。<span class="科">丑</span>十九洞。<span class="科">末</span>你輸了。十八洞怎麼說十九洞。<span class="科">丑</span>老道你好不知趣。這個丫頭生得好。便多動了一動待何如。<span class="科">末</span>如今你來。<span class="科">丑</span>誰知擾攘。天圓地方。此處淹留。好似賓鴻中彈。渾如索纜孤舟。天念三閒中數算。奪錢五路上摟搜。老道。作成你。<span class="科">扯末丑介</span>好似公領孫。<span class="科">丑</span>這等。你是他的孫子媳婦了。<span class="科">貼</span>斷送了五星三命。雙腳搊恨不到頭。正馬軍。抝馬軍。番成禍患。醉楊妃。醉西施。恨減風流。三十三天雨散。巫山十二雲收。雙蝶戲梅梅上月。二龍入海海中求。寒雀爭梅擾亂。群鴉噪鳳胡謅。二士入桃源。你官人探花不滿三十。<span class="科">丑哭介</span>我輸了。隨你去做老公罷。<span class="科">末</span>卻原來你輸了。<span class="科">丑</span>我偏要說過你。相劈誇強。推班出色。你相國一靈悲絕六。俺家書生三策抱孤紅。二十四氣。在乎人和。弄得你雪消春水。本乎天地。三斗混雜。開蘇秦背劍之匣。你小姐五嶽朝天。俺官人顯將軍掛印之雄。失時兮折腳雁。雁銜珠。不若霞天之雁。得時兮禿爪龍。雙龍尾。總為入海之龍。十月應小春。漸近觀燈十五。二郎遊五岳。肯教老入花叢。佳人有意。合着油瓶蓋。做個魚遊春水。怕紅粉無情碎米合。把你小姐劈破蓮蓬。櫻桃九熟。狗煉丹。<span class="科">末</span>差了。火煉丹。<span class="科">丑</span>你這老道面也不曾見。丫頭也沒有見。火煉丹。一時之僥倖。狗煉丹。成日煉了去。<span class="科">貼</span>不是火煉丹。<span class="科">丑</span>天地交泰。鍾馗抹額。八不就。楚漢爭鋒。我官人正揎。你小姐抝揎。劍行十道。鞋弓窄窄。分廂合廂。火燒梅。暖氣烘烘。揉碎梅花帳外。踏梯望月牆東。賣俏斜瞧格子眼。藏羞半掩錦屏風。孩兒十園中作耍。二姑把蠶。你這丫頭忙裡趕騷。<span class="科">末</span>你兩人爭豪競貴巧鋪牌。不及禪心一寸灰。雪月風花尋笑耍。兩家休作是非堆。<span class="科">貼</span>這廝班門弄斧。誰不知窮伴儅。單身一條光棍。<span class="科">丑</span>這臭丫頭。響嘴兩片精皮。<span class="科">末</span>你兩人不必論口。各回去罷。</p>
        
        <p class="落詩">打點齋筵食物。<br />莫教缺少煎熬。<br />精皮拿去包饀。<br />光棍與你擂椒。</p>
        
        <h2 id=ch8 class="chapter"><span class="齣題">第八齣　燒香月夜</span></h2>
        
        <p class="曲"><span class="牌">菊花新</span><span class="科">旦上</span>描罷鴛鴦離繡牀。不知門外又斜陽。移蓮步出蘭房。情默默。意徉徉。</p>
        
        <p class="白">柳依臺榭東風暖。花壓欄杆春晝長。早上老夫人使紅娘問長老修齋日期。如何不見回報。<span class="科">貼上</span>方纔回了夫人話。特來見小姐。<span class="科">見介旦</span>長老擇定幾時修齋。<span class="科">貼</span>已擇二月十五日。請小姐拈香。<span class="科">貼笑介旦</span>這妮子為甚好笑。敢是戴得花兒不好。<span class="科">貼</span>不是。<span class="科">旦</span>穿得襖兒不好。<span class="科">貼</span>也不是。姐姐。我若說。連你好笑起來。<span class="科">旦</span>你且對我說着。<span class="科">貼</span>便是前日在佛殿上撞見那個秀才。今日也在方丈裡。因見我到。先到寺門前等候。我出來深深作個揖。<span class="科">揖介旦</span>這妮子癡了。<span class="科">貼</span>我不癡。學與小姐看。他問我小娘子莫非鶯鶯小姐侍妾乎。我說便是。何勞動問。他又說是</p>
        
        <p class="曲"><span class="牌">鎖南枝</span>尚書子。白面郎。<span class="夾白"><span class="科">旦</span>原來也是宦門之子。<span class="科">貼</span></span>姓張名珙住洛陽。<span class="科">做想介</span>二十三歲正年芳。正月十七子時養。<span class="夾白"><span class="科">旦</span>誰着你去問他。<span class="科">貼</span>誰去問他。他還說小生並不曾娶妻。又問小姐常出來麼。我說便出來怎麼。</span>他說告小娘。作主張。若是見鶯鶯。和他訴衷腸。</p>
        
        <p class="白"><span class="科">旦</span>你怎麼回話他。<span class="科">貼</span>當時被我比長就短。搶白了一場。我自來了。不知他想着那朵雲內的雨。世上有這等不識羞的涎臉。<span class="科">旦</span>他是讀書人。紅娘。你不要搶白他也罷。此事只可你知我知。不可對老夫人說知。<span class="科">貼</span>曉得。<span class="科">旦</span>天色將晚。安排香桌。到後花園中燒香去。</p>
        
        <p class="落詩">若要萱堂增壽耉。<br />全憑早晚一爐香。</p>
        
        <h2 id=ch9 class="chapter"><span class="齣題">第九齣　唱和東牆</span></h2>
        
        <p class="白"><span class="科">生上</span>閒尋丈室高僧話。悶對西廂皓月吟。前日小生與法本借一間空房。已曾移來住下。打聽得眾和尚每說。鶯鶯小姐每夜在後花園中燒香。小生今夜先去太湖石畔牆角邊立下。待他來時。聽他祝告甚麼。我且攀住柳梢。飽看一回。卻不是好。你看月朗風清。是好景致也。</p>
        
        <p class="曲"><span class="牌">素帶兒</span>良宵靜。玉宇無塵。月滿庭。閒階上一樹牡丹花影。思省。俺可憎。比月殿嫦娥不恁撑。廝僥倖。<span class="夾白">那小姐</span>生得齊齊整整。嫋嫋婷婷。</p>
        
        <p class="白"><span class="科">貼上介</span>香燭已完備了。請小姐拈香去。<span class="科">旦上介</span>古來好事難成。惟願天從人意。<span class="科">貼</span>小姐。你看月明星朗。其實好景致也。</p>
        
        <p class="曲"><span class="牌">昇平樂</span><span class="科">旦</span>分明。樓臺掩映。問嫦娥為何常夜孤另。青天碧漢。不知幾許心情。<span class="科">貼</span>畢竟。是誰還向月中行。料應與此心相等。畫欄幽徑。潛潛隱隱。俏俏冥冥。</p>
        
        <p class="白"><span class="科">旦</span>紅娘。將香桌移過太湖石畔去。<span class="科">貼移桌生窺介</span>料想春嬌厭拘束。等閒飛出廣寒宮。花生兩臉。體露半襟。垂翠袖以無言。展湘裙而不語。似湘陵仙子。斜倚舜廟珠扉。如月殿嫦娥。半現蟾宮金闕。是好女子也。聽他祝告甚麼。<span class="科">旦拈香介</span>此一炷香。願亡過先人。早昇仙界。此一炷香。願堂上老母身安無事。此一炷香。但願<span class="科">做不語介貼</span>姐姐。兩炷香都祝告了。第三炷香如何不祝告。我替姐姐祝告了罷。<span class="科">貼跪祝介</span>老天。願姐姐早尋一個姐夫。帶挈紅娘快活一快活。<span class="科">旦拜作長吁介</span>心中無限傷心事。盡在深深兩拜中。</p>
        
        <p class="曲"><span class="牌">素帶兒</span><span class="科">生</span>娉婷。百媚生。<span class="夾白">比那初見呵。</span>龐兒越整。蒼苔上料應小腳兒難行。盈盈。體態輕。羅袂生寒心自驚。空覷定。只為他離多會少。有影無形。</p>
        
        <p class="白">小生雖不及司馬相如。那小姐頗有文君之意。我且歌一絕。看他何如。<span class="科">念詩介</span></p>
        
        <p class="詩">月色溶溶夜。花陰寂寂春。<br />如何臨皓魄。不見月中人。</p>
        
        <p class="白"><span class="科">旦</span>紅娘。是誰在牆角邊吟詩。<span class="科">貼</span>這聲音便是二十三歲不曾娶妻的涎臉。<span class="科">旦</span>好清新之詩。我也依韻和他一首。<span class="科">貼</span>你兩下裡正好做一首。<span class="科">旦</span>做一首詩。有了。<span class="科">貼</span>面也不曾會。就有了。<span class="科">旦</span>賤人。詩有了。<span class="科">貼</span>我只道那話兒有了。<span class="科">旦吟詩介</span>蘭閨久寂寞。無事度芳春。料得行吟者。應憐長嘆人。<span class="科">生</span>是應酬得好快。謝和韻了。</p>
        
        <p class="曲"><span class="牌">昇平樂</span><span class="科">貼</span>空庭。香霧冥冥。向西廂曲欄杆外閒憑。竹梢月轉。早不覺斗柄雲橫。<span class="科">旦</span>傷情。起來花下拜三星。白日裡枉躭愁病。<span class="夾白"><span class="科">貼</span>夫人有命。及早回去了罷。<span class="科">旦</span></span>謹依來命。更長漏永。月朗風清。</p>
        
        <p class="白">正是酒逢知己飲。詩向會人吟。<span class="科">旦貼並下生弔場介</span></p>
        
        <p class="曲"><span class="牌">一翦梅</span>度柳穿花宿鳥驚。目斷芳卿。只教人盼不見芳卿。畫堂朱戶冷清清。病染張生。怎發付小生。</p>
        
        <p class="曲"><span class="牌">簇御林</span><span class="夾白">小姐。</span>你的新詩句忒應聲。訴衷腸真可聽。一言一字都相應。語句又輕。音律又清。崔鶯鶯不愧為名姓。<span class="夾白">他若與小生</span>到天明。隔牆酬和。惺惺的惜惺惺。</p>
        
        <p class="曲"><span class="牌">前腔</span>簾垂下戶已扃。顫巍巍花弄影。落紅如雨埋芳徑。燈兒又不明。夢兒又不成。房兒中寂寞衾兒冷。淅零零。風兒透入。窗兒上紙條鳴。</p>
        
        <p class="曲"><span class="牌">琥珀貓兒墜</span>隔簾斜月偏照短檠燈。便是鐵石人心也動情。玉人何是忒聰明。鶯鶯。多應是你無緣小生薄命。</p>
        
        <p class="曲"><span class="牌">前腔</span>何時能彀錦片美前程。柳映花遮雲錦屏。巫山雲雨夜三更。張生。不知是我無緣那人薄命。</p>
        
        <p class="曲"><span class="牌">尾聲</span>一天好事從今定。一首詩分明照證。有一日華堂春自生。</p>
        
        <p class="落詩">東風嫋嫋泛崇光。<br />香霧空濛月轉廊。<br />燕子樓頭楊柳月。<br />今宵只恐夜深長。</p>
        
        <h2 id=ch10 class="chapter"><span class="齣題">第十齣　目成清醮</span></h2>
        
        <p class="曲"><span class="牌">光光乍</span><span class="科">末淨丑上</span>和尚出家。身上掛袈裟。有人請我修功果。真個快活光光乍。</p>
        
        <p class="白"><span class="科">末</span>徒弟。今乃二月十五日。啟建道場。鋪設壇面。揚旛擊磬。說法誦經。等待老夫人小姐拈香。就去請張先生拈香。<span class="科">隨意做道場介眾</span>張先生來了。<span class="科">生上</span></p>
        
        <p class="曲"><span class="牌">掛真兒</span>梵王宮殿月輪高。碧琉璃瑞煙籠罩。斷續鐘聲。飄揚旛影。頃刻檀那都到。</p>
        
        <p class="白">法本長老請小生拈香赴齋。你看眾和尚早已在此做法事了。</p>
        
        <p class="曲"><span class="牌">駐馬聽</span>法鼓金鐃。二月春雷響殿角。鐘聲佛號。如風雨一天密灑松梢。侯門不許老僧敲。紗窗外定有紅娘到。饞眼難熬。待他來時須看十分飽。</p>
        
        <p class="白">眾長老拜揖。<span class="科">眾</span>張先生稽首。請先生上香。倘老夫人問及。認了頑徒的親。<span class="科">淨</span>認了我妻舅。<span class="科">末</span>難道和尚有妻。還是認做母舅<span class="科">淨</span>百忙裡叫你。你就要答應。不要待他識破了。<span class="科">生</span>正是正是。<span class="科">生拈香介</span></p>
        
        <p class="曲"><span class="牌">沈醉東風</span>惟願在世間的壽高。亡化的天上逍遙。為祖考拜三寶。焚香暗中禱告。夫人休抝。梅香莫燋。早成就姻緣事到老。</p>
        
        <p class="白"><span class="科">淨</span>夫人小姐來了。</p>
        
        <p class="曲"><span class="牌">番卜算</span><span class="科">旦貼老旦上</span>結髮做夫妻。不幸輕分散。幾回思憶淚珠彈。<span class="科">合</span>鄉國何時返。</p>
        
        <p class="白">月缺花殘事感傷。人間天上兩茫茫。可憐幼子伶仃女同赴荊山古道場。<span class="科">眾</span>夫人稽首<span class="科">末</span>啟老夫人。貧僧的頑徒有個母舅。是個飽學秀才。父母俱亡。不曾追薦。今欲帶一分齋。報答父母。貧僧一時應允。恐老夫人見責。<span class="科">老旦</span>長老的親就是我的親一般。請來相見。<span class="科">丑</span>張先生請相見。<span class="科">生旦老各見禮介末</span>請老夫人拈香。<span class="科">老旦拈香介</span></p>
        
        <p class="曲"><span class="牌">一封書</span>齋心禮佛寶。舉沈檀鼎內燒。<span class="科">哭介</span>追夫動痛號。兵燹何期此地遭。母子飄零無以報。特仗良因將意表。<span class="科">合</span>梵音高。寶燈搖。救拔幽魂離苦惱。<span class="科">旦拈香介</span></p>
        
        <p class="曲"><span class="牌">前腔</span>移蓮步拜告。仰金仙在九霄。孤兒女守孝。朝夕思歸途路遙。不想椿庭傾逝早。保佑萱堂增壽考。<span class="科">合前老旦作睡介</span></p>
        
        <p class="曲"><span class="牌">皂羅袍</span><span class="科">生</span>俺只道玉天仙來到。卻原來是可意根苗。小生旅況最難熬。怎當他傾國傾城貌。櫻桃小口。楊柳細腰。梨花白面麝蘭氣飄。輕盈上下都堆俏。</p>
        
        <p class="曲"><span class="牌">前腔</span><span class="科">淨丑</span>你好沒顛沒倒。分明是鬧了元宵。迷留目亂癢難撓。太師座上空凝眺。<span class="科">末</span>頭陀懊惱。把鐘磬亂敲。燒香行者把香煙滅了。<span class="科">丑淨</span>因貪看小姐如花貌。</p>
        
        <p class="白"><span class="科">淨</span>風吹滅了燈。誰人去點。<span class="科">生</span>小生去點。<span class="科">旦背與貼介</span>那人兒整整忙了一夜。紅娘。夫人勞倦打睡。和你佛殿上耍一耍去。</p>
        
        <p class="曲"><span class="牌">前腔</span><span class="科">旦</span>你看他外像兒風流年少。內性兒冠世才學。扭揑身軀恁做作。來往人前賣弄俊俏。<span class="科">貼</span>黃昏這回。白日那覺書幃獨睡怎生到曉。此情未許人知道。</p>
        
        <p class="白"><span class="科">老旦醒介</span>紅娘。化了紙錢罷。<span class="科">化紙介</span></p>
        
        <p class="曲"><span class="牌">傍妝臺</span><span class="科">老旦</span>慇懃酬奠化金錢。上通碧落下黃泉。自從與你分中路。孤窮母子有誰憐。紙灰飛作白蝴蝶。血淚染成紅杜鵑。空嗟歎。枉淚漣。<span class="科">合</span>願得亡魂平步上西天。</p>
        
        <p class="白"><span class="科">貼</span>天色將曉。道場已畢。請夫人小姐回去罷。<span class="科">老旦</span>正是。好回去了。<span class="科">末</span>夫人。留紅娘姐在此送佛。<span class="科">老旦</span>紅娘。你在此送佛回來。<span class="科">貼</span>理會得。<span class="科">老旦</span>情到不堪回首處。一齊分付與東風。<span class="科">老旦下眾做送佛介</span>真詮演教人何在。化作巫山一片雲。<span class="科">眾貼並下生弔場介</span></p>
        
        <p class="曲"><span class="牌">駐雲飛</span>情引眉梢。心事難傳我也知道了。有心爭奈無心好。多情卻被無情惱。<span class="夾白">嗏。</span>勞攘了這一宵。玉人歸早。佛事都收。何處雞兒叫。各自歸家葫蘆啼鬧到曉。</p>
        
        <p class="落詩">因看鶯鶯赴道場。<br />一宵辛苦到天光。<br />為憐客旅傾城色。<br />忘卻天邊桂子香。</p>
        
        <h2 id=ch11 class="chapter"><span class="齣題">第十一齣　亂倡綠林</span></h2>
        
        <p class="曲"><span class="牌">賀聖朝</span><span class="科">淨扮孫飛虎上</span>統領強兵為寇。不圖拜將封侯。殺人放火逞兇謀。肯落他人機後。</p>
        
        <p class="白">劍氣腥紅帶血磨。因貪女色逞僂儸。龍珠欲取探龍窟。虎子還求入虎窠。欺白起。笑廉頗。殺人放火妄為多。營門忽報非常樂。管取春嬌馬上駝。自家姓孫。名彪。字飛虎。只因主將丁文雅失政。軍校們不守紀律。只得將本部五千人馬。哨聚山林以劫掠為生。近聞崔相國之女。容貌非常。年方二八。見住河中府守喪。不免整點人馬。圍住寺門。擄得鶯鶯為妻。平生之願足矣。頭目那裡。<span class="科">眾上</span>三十年前學六韜。柳梢枝上月兒高。一拳打破天邊月。翻身踢退海中潮。覆將軍。有何鈞旨。<span class="科">淨</span>眾頭目們。我聞得河中府普救寺。崔相國之女鶯鶯。生得十分美貌。我如今親自提兵。拿他做個壓寨夫人。頭目們聽吾號令。人盡銜枚。馬皆勒口。各要向前。不可怯後。連夜進兵拿得多嬌。論功陞賞。<span class="科">眾</span>得令。</p>
        
        <p class="曲"><span class="牌">豹子令</span><span class="科">淨</span>聞說蒲東一寺門。一寺門。崔家少女號鶯鶯。號鶯鶯。艷質方纔年二八。擄歸山寨做夫人。<span class="科">合</span>點精兵。安排器械便登程。</p>
        
        <p class="曲"><span class="牌">前腔</span><span class="科">眾</span>果有嬌姿美貌人。美貌人。驀然說起動人心。動人心。大王免得撬腳坐。小卒免得曲腰行。<span class="科">合前</span></p>
        
        <p class="曲"><span class="牌">前腔</span><span class="科">淨</span>本是朝中一武臣。一武臣。今來山寨做強人。做強人。只為有功不陞賞。算來誰肯辦赤心。<span class="科">合前</span></p>
        
        <p class="落詩">鐵騎連營雁翅排。<br />何須紅葉作良媒。<br />不將艷質軍前獻。<br />管取叢林化作灰。</p>
        
        <h2 id=ch12 class="chapter"><span class="齣題">第十二齣　警傳閨寓</span></h2>
        
        <p class="白"><span class="科">末上</span>貧僧是普救寺法本。好靜修行。不管塵事。誰想如今賊兵孫飛虎。領五千人馬。圍住寺門。鳴鑼擊鼓。吶喊搖旗。要擄崔小姐為妻。言稱若不送出。將本寺盡皆燒毀。僧俗不留一個。此事如何是好。不免急急報知夫人小姐。早早尋個計策。</p>
        
        <p class="落詩">一心忙似箭。<br />兩腳走如飛。</p>
        
        <h2 id=ch13 class="chapter"><span class="齣題">第十三齣　許婚借援</span></h2>
        
        <p class="曲"><span class="牌">三台令</span><span class="科">旦貼同上</span>自那日忽睹多才。不覺每上心來。春悶好難捱。畢竟情深似海。</p>
        
        <p class="白">奴家自見張生之後。神思飄蕩。茶飯不餐。況値暮春天氣。好傷感人也。正是好句有情聯夜月。落花無語怨東風。</p>
        
        <p class="曲"><span class="牌">淘金令</span>懨懨瘦損。那値春光盡。羅衣寬褪。早是神勞頓。能消得幾個黃昏。目斷行雲。人遠天涯近。<span class="夾白">嗏。</span>則索自溫存。但出閨門。影兒般不離身。從見了那個人。兜底便可親。詠月新詩。詠月新詩。依着前韻。</p>
        
        <p class="白"><span class="科">貼</span>姐姐。往常間不曾如此沒情沒緒。自見了那秀才。便覺心事不寧。姐姐。敢是想着那人。</p>
        
        <p class="曲"><span class="牌">泯江犯</span><span class="科">旦</span>想着風流士。旖旎人。臉兒清秀身兒俊。性兒溫克情兒順。不由人口兒作念心兒應。端的是常縈方寸。<span class="夾白"><span class="科">貼</span>姐姐。聞得他好才學。<span class="科">旦</span></span>星斗煥文章。方顯得平生學問。</p>
        
        <p class="白"><span class="科">老旦忙上介</span>正是閉門家裡坐。禍從天上來。孩兒。禍事到了。<span class="科">旦</span>甚麼禍事來。<span class="科">老旦</span>孫飛虎領了五千人馬。圍了山門。道你有傾國傾城之色。要擄你為壓寨夫人。怎生是好。<span class="科">旦做驚跌貼抱介老旦</span>天那。兀的不痛殺我也。</p>
        
        <p class="曲"><span class="牌">紅衫兒</span><span class="科">旦</span>聽罷一言心不忍。此禍滅身。苦着人進退無門。把袖梢兒搵不住啼痕。喊殺聲怎禁。<span class="夾白">母親。</span>休得要愛惜鶯鶯。我甘心自殞。</p>
        
        <p class="曲"><span class="牌">東甌令</span><span class="科">老旦</span>那賊如狼虎儘胡行。<span class="夾白">孩兒。</span>道你蓮臉生春眉黛顰。更有傾城傾國楊妃貌。多嬌俊。恣情劫擄要成親。教我淚零零。</p>
        
        <p class="白"><span class="科">旦</span>母親。我做孩兒的拚一死便了。</p>
        
        <p class="曲"><span class="牌">香羅帶</span>不致摧殘老院君。先靈且穩。禪堂免教成廢燼。諸僧無事得安寧也。若是從軍去。羞殺相府門。<span class="夾白">母親。孩兒有一計了。</span>誰人敢勇立功勛。殺退賊兵也。情願與英雄為契姻。</p>
        
        <p class="白"><span class="科">老旦</span>此事倒好。便不是門當戶對。也強似陷於賊人之手。紅娘。你快去請長老來商議。<span class="科">貼請末上介</span>老夫人叫貧僧。有何分付。<span class="科">老旦</span>此事已急了。可與寺中兩廊下人說。不問僧俗人等。有能退得賊兵者。願將小姐與他為妻。決不爽信。<span class="科">末</span>夫人既有此言。待小僧拍手高叫。<span class="科">叫介</span>兩廊下人等聽着。但有能退賊兵者。夫人有言。願將小姐妻之。<span class="科">生急上介</span>我有退兵之策。如何不早來尋我。<span class="科">見介老旦</span>先生計將安出。<span class="科">生</span>重賞之下。必有勇夫。賞罰若明。其計必成。<span class="科">旦與貼介</span>只願得這秀才退得賊兵便好。<span class="科">老旦</span>方纔與長老說過。但退得賊兵者。願將鶯鶯妻之。<span class="科">生</span>既然如此。休要驚嚇了我渾家。<span class="科">貼</span>晌午喫晚飯。早些哩。<span class="科">生</span>一交跌在籠糠裡。抱穩了。請入臥房裡去。我有退兵之策。<span class="科">老旦</span>紅娘扶小姐進去罷。<span class="科">旦貼下生</span>我有一計。用着長老。<span class="科">末</span>貧僧不會廝殺。別尋一個去罷。<span class="科">生</span>長老休慌。不用廝殺。只要與賊人打話。說夫人本待就將鶯鶯小姐送去。一者父喪在身。二者於將軍不利。不必鳴鑼擊鼓。驚殺了小姐。可惜了。將軍可按甲休兵。退一箭之地。且容三日之內功德完滿。除了孝服。換上鮮衣。將小姐送到陣前成親便了。<span class="科">末依前叫介內應</span>既如此。限你三日后不送出來。放火燒了寺門。殺得你僧俗不留一個。軍校們且退去一箭之地。<span class="科">眾應介末</span>且喜賊人依我說退去一箭之地。限三日后。倘此計不成。我等死無噍類。<span class="科">生</span>不妨。小生有一故友。姓杜。名確。號為白馬將軍。見統兵鎮守蒲關。此間相去不遠。小生修書一封去請。他必然來救我。此去也不多路。只是無人敢去。<span class="科">末</span>我寺中有一徒弟。叫做惠明。平昔只愛廝殺。此人可去。須用言語激他便好。<span class="科">生</span>待我修書。你去叫他出來。<span class="科">寫書介末</span>惠明何在。<span class="科">丑扮惠明上</span></p>
        
        <p class="曲"><span class="牌">粉蝶兒</span>聽得傳呼。不覺心頭起火。</p>
        
        <p class="白"><span class="科">見介</span>長老叫我做甚麼。<span class="科">末</span>我寺被孫飛虎圍了。要擄崔鶯鶯小姐。今張先生修書去請杜將軍。無人敢去。<span class="科">丑</span>我敢去。<span class="科">生</span>你去不得。<span class="科">丑</span>我怎麼去不得。<span class="科">生</span>看你言不出眾。貌不驚人。只好念經拜懺。有甚本事去得。</p>
        
        <p class="曲"><span class="牌">好孩兒</span><span class="科">丑</span>不念法華經。不禮梁皇懺。丟了僧伽帽。撇了袒褊紅衫。殺人逗起英雄膽。兩隻手將烏龍棍來揝。直殺入虎窟龍潭。非是我出尖貪婪。</p>
        
        <p class="白"><span class="科">生</span>你曾喫齋麼。</p>
        
        <p class="曲"><span class="牌">福馬兒</span><span class="科">丑</span>喫菜饅頭委實口淡。五千人不索煎爛。腔子裡熱血且權消渴。生心。解饞。五千人做一頓饅頭饀。</p>
        
        <p class="白"><span class="科">生</span>不信你喫得許多。</p>
        
        <p class="曲"><span class="牌">紅芍藥</span><span class="科">丑</span>包殘肉把青鹽蘸。<span class="夾白"><span class="科">生</span>你如今敢去麼。<span class="科">丑</span></span>你那裡問俺敢也不敢。孫飛虎聲名播斗南。能淫慾這般貪濫。<span class="夾白"><span class="科">生</span>你曉得念經麼。<span class="科">丑</span></span>經文也不會談。<span class="夾白"><span class="科">生</span>會坐禪麼。<span class="科">丑</span></span>逃禪也懶去參。<span class="夾白"><span class="科">生</span>你是出家人。如何只好廝殺。<span class="科">丑</span></span>戒刀頭新來鋼蘸。鐵棒上塵土不染。</p>
        
        <p class="白"><span class="科">生</span>你寺中和尚如何。</p>
        
        <p class="曲"><span class="牌">耍孩兒</span><span class="科">丑</span>他只會喫齋飯。在僧房裡卻不管燒了伽藍。<span class="夾白"><span class="科">生</span>這一封書徑到蒲關上杜將軍處投下。<span class="科">丑</span></span>多謝得。扶危困故友書一緘。今日裡撞釘子把賊兵探。大腳步非誇侃。</p>
        
        <p class="白"><span class="科">生</span>倘賊兵不放你過去。如何是好。</p>
        
        <p class="曲"><span class="牌">㞧河陽</span><span class="科">丑</span>着幾個沙彌把寶蓋擔。排陣勢把他來按。遠的破開步將鐵棒拴。近手的將刀來斬。小的提起來將腳尖按。大的扳下來把髑髏鍖。</p>
        
        <p class="曲"><span class="牌">縷縷金</span>矁一矁海波翻。滉一滉索琅琅振山巖。打熬成天生這般劣性人。拚捨着命幾曾肯忐忑。更不怕勒馬停驂。</p>
        
        <p class="白"><span class="科">生</span>只怕你到此分際不得。</p>
        
        <p class="曲"><span class="牌">紅繡鞋</span><span class="科">丑</span>平生欺硬怕軟。欺硬怕軟。喫苦不愛甘。非是你每拈花柳沒掂三。休因親事胡怕俺。咱非是躲懶。杜將軍不肯把兵來挽。張解元干將風月擔。</p>
        
        <p class="曲"><span class="牌">尾聲</span>威風助我齊吶喊。擂鼓搖旗不等閒。此去將半萬賊兵嚇破膽。</p>
        
        <p class="白"><span class="科">丑下生</span>夫人長老放心。此書若到蒲關。杜將軍必定起兵就來解圍。</p>
        
        <p class="落詩">非是鯫生特顯才。<br />夫人長老且寬懷。<br />此書若到蒲關寨。<br />管取英雄即便來。</p>
        
        <h2 id=ch14 class="chapter"><span class="齣題">第十四齣　潰圍請救</span></h2>
        
        <p class="白"><span class="科">丑上</span>齎書今日到蒲關。只恐崎嶇道路難。非是小僧誇大膽。管教強寇活應難。夜來長老與張生着我賚書往蒲關見白馬將軍。只得捨命撞將過去。若不放我去。就與他廝殺起來。<span class="科">淨眾上拿住介</span>漁藏大海垂綸釣。獵向山中布網羅。你那禿子那裡去。<span class="科">丑</span>你不要拿我。且聽我說。</p>
        
        <p class="曲"><span class="牌">駐雲飛</span>衣缽隨身。抄化不多糧米盡。四下裡兵戈振。各自逃生命。<span class="夾白">嗏。</span>不意此遭擒。告將軍息怒停嗔。望可相憐憫。佛面須看放我行。</p>
        
        <p class="白"><span class="科">淨</span>既是布施的。放他過去。</p>
        
        <p class="落詩">合放手時須放手。<br />得饒人處且饒人。</p>
        
        <h2 id=ch15 class="chapter"><span class="齣題">第十五齣　白馬起兵</span></h2>
        
        <p class="白"><span class="科">末上</span>幕府英雄勝虎狼。擎天玉柱紫金梁。妖嬈警夜長蛇動。武士春園細柳香。十六雙牌新駐節。三千里鎮動邊疆。莫言邊鄙專生殺。膺錫殊恩沐寵光。自家杜將軍帳下頭目是也。俺元帥近臨邊境。威鎮疆場。大振聲權。宏張師旅。指揮則鳥雀飛揚。叱咤則龍蛇蟠避。運籌於三關之上。決勝於千里之中。帷轂登壇。權旌駐節。官授征西大元帥之職。生得雄腰虎背。常懷義膽忠肝。道猶未了。元帥早到。<span class="科">外上介</span></p>
        
        <p class="曲"><span class="牌">菊花新</span>一片丹心圖報主。鎮邊陲竹帛生輝。治國齊家。兵行仁義。不比那殺妻吳起。</p>
        
        <p class="白">文帝鸞輿勞北征。條侯從此整嚴兵。轅門忽報將軍令。今日方知細柳營。下官叨蒙聖恩。官拜征西大元帥之職。奉勑鎮守蒲東地方。自那日與契弟相別。倏經數月。他相約我不久到此。為何不見來。<span class="科">末上介</span>有事不敢不報。無事怎敢亂傳。報軍情事的。<span class="科">遞帖外接看介</span>一為擾害地方事。近因丁文雅失政。軍校不守紀律。因而作亂。擾害鄉民。知道了。起去。<span class="科">末下外</span>這廝不守王法。擾害百姓。就欲進兵征討。爭奈未知強徒出沒。正所謂將以仁信義勇威嚴為本體。腹心耳目爪牙為用。兵校何在。<span class="科">丑上</span>會傳天外信。善達世間書。<span class="科">眾</span>甚麼人。<span class="科">拿住介</span>稟元帥。一個和尚撞關。想是奸細。特拿在此。<span class="科">外</span>這禿廝敢是打探軍情事的。軍校拿去砍了。<span class="科">丑</span>容小僧稟知。<span class="科">外</span>也罷。你從實供來。</p>
        
        <p class="曲"><span class="牌">紅衲襖</span><span class="科">丑</span>問貧僧何處來。<span class="夾白"><span class="科">外</span>為甚到此。<span class="科">丑</span></span>為寓空門西洛客。<span class="夾白"><span class="科">外</span>西洛客是何人。<span class="科">丑</span></span>麾下投書張秀才。<span class="夾白"><span class="科">外</span>那秀才怎麼。<span class="科">丑</span></span>近日遭逢飛虎賊。愴惶無佈擺。險把殘生害。<span class="夾白"><span class="科">外</span>秀才家不過琴劍書箱。那有良金美玉。<span class="科">丑</span></span>不因韞匵藏珠也。<span class="夾白"><span class="科">外</span>他為甚麼。<span class="科">丑</span></span>只為崔家少女傾城色。</p>
        
        <p class="白">有書在此。<span class="科">眾接書外看介</span></p>
        
        <p class="曲"><span class="牌">一封書</span>洛生珙拜兄。近日何期遇難中。孫飛虎逞兇。劫掠人財強聚眾。崔相國家並僕等。一旦如魚困釜中。破群雄。仗威風。顛沛來緘恕不恭。</p>
        
        <p class="白">這書果是我兄弟寫的。左右。放了那和尚。與他酒飯壓驚。<span class="科">眾應介外</span>左右。此去賊營多少路程。<span class="科">眾</span>此去到蒲東普救寺。約有一百餘里。<span class="科">外</span>吾去救崔張。高其義。擒飛虎。顯其威。就選精兵。連夜進發。<span class="科">末</span>覆元帥。兵書云。五更而趨戰。只擒上將軍。百里而趨戰。只蹶上將軍。強寇之來。勢不可測度。最是兵家所忌。未可前進。<span class="科">外</span>你曉得甚麼。吾料賊子志在酒色。比及五更。一鼓而擒。所謂義兵神策迅速。聞雷掩耳無及。就要起兵前去。<span class="科">丑</span>稟元帥。與張先生甚麼交子。</p>
        
        <p class="曲"><span class="牌">排歌</span><span class="科">外</span>君瑞同窗。是我膠漆故知。同袍怎忍顛危。吾今即刻便興師。管強梁翦草除。<span class="科">合</span>人吶喊。馬奔飛。半天搖動五方旗。功成日。奏凱回。鞭敲金凳喜孜孜。</p>
        
        <p class="曲"><span class="牌">前腔</span><span class="科">丑</span>上告將軍。略聽咨啟。<span class="夾白">和尚那裡呵。</span>事急一似燒眉。將軍若肯發慈悲。免使諸僧作怨鬼。<span class="科">合前</span></p>
        
        <p class="落詩">要全道義顯軍威。<br />不惜千金怒發機。<br />掃盡蒲關強賊輩。<br />元戎齊唱凱歌回。</p>
        
        <h2 id=ch16 class="chapter"><span class="齣題">第十六齣　飛虎授首</span></h2>
        
        <p class="曲"><span class="牌">四邊靜</span><span class="科">淨丑眾上</span>鶯鶯許我為姻眷。移兵退一箭。願結百年期。今朝三日滿。眾須吶喊。若不速獻。佛寺盡成灰。僧俗盡戮遍。</p>
        
        <p class="白">左右的。與那和尚打話。三日限滿。如何不獻出鶯鶯。稍有遲延。僧俗不留一個。殿宇盡皆燒毀。<span class="科">眾叫介內應介</span>待蒲關白馬將軍到來。就獻出來。<span class="科">丑眾驚介</span>不好了。走漏消息了。</p>
        
        <p class="曲"><span class="牌">剔銀燈</span><span class="科">淨眾</span>三日前許結美緣。誰知他甜言相騙。吾聞白馬真英漢。他來時吾屬必翦。難言。心驚膽寒。渾身上淋漓雨汗。<span class="科">外引眾上</span></p>
        
        <p class="曲"><span class="牌">粉蝶兒</span>怒髮衝冠。長江直把投鞭斷。</p>
        
        <p class="白"><span class="科">眾</span>稟元帥。前面就是賊營。<span class="科">外</span>眾軍校與我排開陣勢。與他交戰。<span class="科">交戰拿住飛虎介外</span>快請兄弟出來。<span class="科">生上</span></p>
        
        <p class="曲"><span class="牌">醉落魄</span>吾兄久別情難會。難中感得來相濟。<span class="科">老旦上接</span>特蒙秘策回生。猶勝嚇蠻書。</p>
        
        <p class="白"><span class="科">眾相見介外</span>老夫人在此受驚。皆是下官不能鎮守之過。<span class="科">生</span>若非仁兄見救。幾乎失所。<span class="科">老旦</span>老身母子蒙將軍活命之恩。不能報其萬一。則亡夫亦感德於地下矣。<span class="科">外</span>區區職分當為。何足謝之。左右抓那賊子過來。<span class="科">淨見跪介外</span>孫飛虎有甚申說。從實供來。<span class="科">淨</span>小人罪犯難逃。望將軍筆下放生。<span class="科">外</span>戡亂禦民者。既有賞而有爵。作亂掠民者。豈無罰而無刑。賞無濫給。法不妄施。今孫彪功無汗馬。選列褊裨。襲世勛而不懷忠義。壞紀律而專務非為。甘效大鎗銅馬。不師武子穰苴。三綱五常。本彝倫而未達。七封八陣。該機務而何知。慕少艾而猖狂。逼人閨閫。合無藉以擾攘。亂我王師。觸虎威分當納命。諒鼠輩何足獻俘。元惡難容。例應裁處。脅從堪憫。事屬可矜。王法緣情。肯私於出入。金科得罪。敢失於毫釐。為從從輕。徒流當充於軍卒。為首從重。誅斬合坐於渠魁。速送所在法司。監候呈詳處決。左右。與我牢固押發前去。<span class="科">淨</span>正是臨刑自古方知覺。事到頭來悔卻遲。<span class="科">下生</span>愚弟特備一杯蔬酒。與仁兄酬勞。</p>
        
        <p class="曲"><span class="牌">黃鶯學畫眉</span><span class="科">生把盞介</span>憶昔共分離。歎參商幾載餘。青雲事業真堪愧。奔兢道途。遭逢嶮巇。仁兄迅掃強徒退。<span class="科">合</span>細思誰料今朝裡。重見漢室官儀。</p>
        
        <p class="曲"><span class="牌">前腔</span><span class="科">外</span>一自着戎衣。念交情會晤稀。誰知此地遭顛沛。驚見弟書。惟恐到遲。<span class="夾白"><span class="科">生</span>有勞仁兄。何以克當。<span class="科">外</span></span>兵家勞役何曾忌。<span class="科">合前</span></p>
        
        <p class="曲"><span class="牌">前腔</span><span class="科">老旦</span>最苦是娘兒。駕靈輀返故廬。依親暫向叢林寓。逢着亂離。全家痛悲。賴斯文請得恩官至。<span class="科">合前末眾</span></p>
        
        <p class="白">多蒙將軍垂救。眾闍黎得命。特來叩頭拜謝。<span class="科">叩頭介外</span>眾和尚去罷。<span class="科">眾下外</span>賢弟。如今民安事妥。就同下官到關上相敘幾時。打點上京取應如何。<span class="科">生</span>感蒙仁兄厚德。爭奈老夫人有言。已許退兵者將女妻之。待此事一諧。即當叩拜。<span class="科">外</span>老夫人既有所許。正謂淑女以配君子。容當慶賀。下官信地難離。就此告別。</p>
        
        <p class="落詩">欲別臨岐意若何。<br />今生難報此恩多。<br />種成雙玉藍田美。<br />金鼓齊鳴唱凱歌。</p>
        
        <h2 id=ch17 class="chapter"><span class="齣題">第十七齣　東閣邀賓</span></h2>
        
        <p class="曲"><span class="牌">花心動</span><span class="科">貼上</span>半萬賊兵。捲浮雲片時掃盡。孤兒幼女。死裡逃生。列山靈。陳水陸。張君瑞合理欽敬。</p>
        
        <p class="白">老夫人着我去請張先生。必是與小姐成親。想起來一家若無張先生。這性命其實難保也。</p>
        
        <p class="曲"><span class="牌">步步嬌</span>憑着他善武能文書一紙。早醫可了相思病。薄衾單枕有人溫。鳳帳鴛幃早則不冷。今日東閣玳筵開。煞強似西廂和月等。</p>
        
        <p class="白">道猶未了。早到書院中了。張先生。開門開門。<span class="科">生上介</span></p>
        
        <p class="曲"><span class="牌">前腔</span>客館蕭條春將盡。碧草埋芳徑。<span class="科">貼咳嗽介生</span>隔窗嗽一聲。<span class="夾白">是誰。<span class="科">貼</span>是我。<span class="科">生</span></span>他啟朱唇急來答應。<span class="夾白">敢問紅娘姐到此有何話說。<span class="科">貼</span>老夫人着我來請先生赴席。<span class="科">生</span>如此。小生便行。<span class="科">貼</span></span>秀才每聞道請先生。卻便似聽了將軍令。</p>
        
        <p class="白"><span class="科">生</span>紅娘姐。此席為何而設。</p>
        
        <p class="曲"><span class="牌">宜春令</span><span class="科">貼</span>第一來為壓驚。第二來因謝承。<span class="夾白"><span class="科">生</span>擺列甚麼茶飯。<span class="科">貼</span></span>殺羊茶飯。<span class="夾白"><span class="科">生</span>敢是未曾完備。<span class="科">貼</span></span>來時早已安排定。<span class="夾白"><span class="科">生</span>請何人相陪。<span class="科">貼</span></span>斷閒人。不會親鄰。請先生和俺鶯鶯配聘。<span class="夾白"><span class="科">生</span>如此。小生謹依嚴命。<span class="科">貼</span></span>我只見他歡天喜地。謹依來命。</p>
        
        <p class="白"><span class="科">生看地顧影介貼</span>張先生。你為何看了地下。走來走去。<span class="科">生</span>小生客邊乏鏡。聊借天光。以照吾影耳。</p>
        
        <p class="曲"><span class="牌">五供玉枝花</span><span class="科">貼</span>來回顧影。文魔秀士欠酸丁。<span class="夾白"><span class="科">生</span>紅娘姐。你看我兩鬢如何。<span class="科">貼</span></span>下工夫將頭顱來掙。遲和疾擦倒蒼蠅。光油油耀花人眼睛。酸溜溜螫得牙根冷。天生這個後生。天生那個俊英。</p>
        
        <p class="白"><span class="科">貼</span>張先生。我有一句話要對你說。<span class="科">生</span>但說不妨。</p>
        
        <p class="曲"><span class="牌">玉嬌鶯兒</span><span class="科">貼</span>今宵歡慶。我鶯鶯何曾慣經。你須索要款款輕輕。燈兒下共交鴛頸。端詳可憎。誰無志誠。你兩人今夜親折證。<span class="科">生</span>謝芳卿。謝紅娘姐錯愛。成就了這姻親。</p>
        
        <p class="白"><span class="科">生</span>敢問紅娘姐。那裡有甚麼景致麼。</p>
        
        <p class="曲"><span class="牌">解三酲</span><span class="科">貼</span>玳筵前香焚寶鼎。繡簾外風掃閒庭。落紅滿地胭脂冷。白玉欄杆花弄影。<span class="夾白"><span class="科">生</span>更有甚麼好處。<span class="科">貼</span></span>准備着鴛鴦夜月銷金帳。孔雀春風軟玉屏。<span class="夾白"><span class="科">生</span>有甚麼樂器麼。<span class="科">貼</span></span>合歡令。有鳳簫象板。錦瑟鸞笙。</p>
        
        <p class="曲"><span class="牌">前腔</span><span class="科">生</span>可憐我書劍飄零無厚聘。感不盡姻親事有成。新婚燕爾安排定。除非是折桂手報答前程。我如今博得個跨鳳乘鸞客。到晚來臥看牽牛織女星。非僥倖。受用的珠圍翠繞。結果了黃卷青燈。</p>
        
        <p class="曲"><span class="牌">前腔</span><span class="科">貼</span>憑着你滅寇功勛舉將能。卻不道兩字功名未有成。為甚麼鶯鶯心下十分順。只為君瑞胸藏百萬兵。專請你有恩有義閒中客。迴避了無是無非廊下僧。夫人命。道足下莫教推托。和賤妾即便隨行。</p>
        
        <p class="曲"><span class="牌">尾聲</span>老夫人專意等。<span class="科">生</span>常言道恭敬不如從命。<span class="夾白"><span class="科">貼</span>張先生。是必早些來。</span>休使紅娘再來請。</p>
        
        <p class="白">張先生。如今合當謝我了。</p>
        
        <p class="落詩">纏頭江錦謝嬌紅。<br />水溢藍橋路未通。<br />管取門闌多喜氣。<br />定教女婿近乘龍。</p>
        
        <h2 id=ch18 class="chapter"><span class="齣題">第十八齣　北堂負約</span></h2>
        
        <p class="曲"><span class="牌">鵲橋仙</span><span class="科">老旦上</span>忘憂設宴。非閒遣。只為全家被難。<span class="科">貼上</span>調和琴瑟在今宵。消卻兩邊愁怨。</p>
        
        <p class="白"><span class="科">老旦</span>枝頭失翠鶯先覺。葉底消紅蝶未知。前日兵圍寺門。要擄鶯鶯。無奈只得將女孩兒許了張生。幸得事已寧息。爭奈先夫存日。已曾許配侄兒鄭恆。前者寄書去着他來搬喪。此子倘知。如何下落。寧可負妾今日之言。莫違先夫存日之約。我今日設一筵席。去請張先生。一來酬謝活命之恩。二來說斷了這門親事。紅娘。夜來分付你安排筵席。完備未曾。<span class="科">貼</span>完備了。<span class="科">老旦</span>快請張先生來。<span class="科">貼</span>張先生來了。<span class="科">生上</span></p>
        
        <p class="曲"><span class="牌">番卜算</span>一見便留情。自覺成何益。姻緣天付與。自有團圓日。</p>
        
        <p class="白">正是有緣來看洛陽花。無心坐聽笙歌沸。<span class="科">見介老旦</span>前日兵圍之際。若非先生。焉有今日。一家之命。皆足下之所活也。聊備小酌。非為報禮。請勿嫌輕。<span class="科">生</span>一人有慶。兆民賴之。賊子之敗。皆夫人之福也。萬一杜將軍不至。我輩皆無脫死之計。此皆往事。不足掛齒。<span class="科">老旦</span>先生請上坐。<span class="科">生</span>小生侍立於傍。尚且不敢。焉敢與夫人對坐。<span class="科">老旦</span>恭敬不如從命。<span class="科">生告側坐介老旦</span>紅娘把坐兒移正了。<span class="科">生</span>不敢。<span class="科">貼</span>女婿門中嬌客。便坐何妨。<span class="科">老旦</span>休要多說。去請小姐出來。<span class="科">貼</span>小姐。夫人有請。<span class="科">旦內應介</span>我身子不快。出來不得。<span class="科">貼</span>小姐。你道請誰。<span class="科">旦內應</span>是請誰。<span class="科">貼</span>請張先生。<span class="科">旦內應</span>既請張先生。只得扶病走一遭。</p>
        
        <p class="曲"><span class="牌">前腔</span><span class="科">旦上</span>簾外喚聲聲。何事相催逼。<span class="科">貼</span>報道可相見。那個曾相識。</p>
        
        <p class="白"><span class="科">老旦</span>孩兒。若非張先生活命之恩。今日怎得保全一家性命。孩兒你過來。不須迴避。上前拜了哥哥。<span class="科">生背介</span>這聲息來得不好了。<span class="科">旦背介</span>母親變卦了。<span class="科">老旦</span>紅娘斟酒過來。<span class="科">老旦把盞介</span></p>
        
        <p class="曲"><span class="牌">畫眉序</span>若不是君瑞識人多。別個焉能退干戈。排着酒果列着笙歌。花陰細暖日庭階。香篆嫋東風簾幕。<span class="科">合</span>感伊救我全家禍。欽敬禮正當酬酢。</p>
        
        <p class="白"><span class="科">老旦</span>孩兒將酒來遞哥哥一杯。<span class="科">旦把盞介</span></p>
        
        <p class="曲"><span class="牌">前腔</span>雙眼轉秋波。一點靈心早瞧破。着鶯鶯做妹妹拜了哥哥。白茫茫水溢藍橋。撲簌簌把比目魚分破。<span class="科">合</span>奈何愁把眉峰鎖。驀忽地又早張羅。</p>
        
        <p class="白"><span class="科">生</span>我已醉。喫不得了。</p>
        
        <p class="曲"><span class="牌">前腔</span>自覺醉顏酡。低首無言自摧挫。手難擡稱不起這兩肩窩。沒定奪啞謎難猜。<span class="夾白">天殺的老夫人。</span>說謊話比天來大。<span class="科">合前</span></p>
        
        <p class="曲"><span class="牌">滴溜子</span><span class="科">貼</span>謾說道佳人自來命孤。誰承望好事頓成間阻。是他將半萬賊兵破。如何番成做離恨歌。請他來不快活。兀的江州司馬淚痕多。</p>
        
        <p class="曲"><span class="牌">鮑老催</span><span class="科">旦</span>從今恨多。玉容寂寞梨花朵。胭脂淺淡櫻桃顆。相思病料已成。何時妥。將顫巍巍雙頭花蕊輕團揑。香馥馥縷帶同心割。連理樹都折挫。</p>
        
        <p class="曲"><span class="牌">雙聲子</span><span class="科">旦貼</span>今非昨。今非昨。把青春女成躭擱。顛窨卻。顛窨卻。將美前程都虛過。我共他。我共他。料想着。料想着。今日成敗。都是你個蕭何。</p>
        
        <p class="曲"><span class="牌">尾聲</span><span class="科">生</span>一杯悶酒樽前過。<span class="科">貼</span>訴衷腸爭奈母親側坐。<span class="科">合</span>把恩義如山成小可。</p>
        
        <p class="白"><span class="科">老旦</span>紅娘扶小姐進去。<span class="科">旦</span>萬種情懷無處訴。夜深花下告穹蒼。<span class="科">下生</span>小生醉也。在老夫人跟前。有一言告稟。<span class="科">老旦</span>但說不妨。<span class="科">生</span>老夫人。前者兵圍之際有言。但有僧俗人等。退得賊兵者。願將小姐妻之。小生其時懷惻隱之心。慨然作書。去請杜將軍來。庶幾得免夫人之禍。今日蒙請小生赴席。將謂有喜慶而來。不知夫人何故以兄妹相待。小生豈為餔醊乎。此事若果不諧。即便告退。<span class="科">老旦</span>先生縱有活命之恩。奈先夫存日。將小女許嫁舍侄鄭恆。即今寄書去着他來搬喪。此子倘至。將如之何。老身多贈先生金帛。別選豪門貴宅之女。豈不美哉。<span class="科">生</span>既然夫人不允親事。小生豈慕金帛而來。卻不道書中有女顏如玉。就此告退。<span class="科">老旦</span>紅娘。你哥哥醉了。送回書院中去睡。有話明日再說。<span class="科">老旦下生詐醉介</span>紅娘姐扶我一扶。<span class="科">貼</span>先生你自走。我到扶你不成。你少喫些也罷了。<span class="科">生怒介</span>紅娘姐。你見我喫酒來。有分只熬蕭寺月。無緣難遇洞房春。小生只為小姐。忘餐失寢。夢斷魂勞。常忽忽如有失。自寺中一見。隔牆酬和。迎風待月。受無限之苦。今日又不得成此親事。夫人變了卦。使小生志竭思窮。此事何時是了。<span class="科">生跪介</span>紅娘姐。可憐見張珙。將此情訴與小姐。就解下腰間所繫之帶。尋個自盡。可憐刺股懸頭客。險作離鄉背井魂。<span class="科">自縊介貼奪救介</span>這等死得快。先生且不要慌。妾當與君圖之。<span class="科">生</span>既蒙允救。小生當築壇拜將。<span class="科">貼</span>妾見先生有囊琴一張。必善於此。俺小姐素慕於琴。今夜我與小姐同到花園中燒香。但聽咳嗽為號。先生操動。若小姐聽得。說甚麼話。那時將此情達之。明日卻來回報先生。這早晚怕我夫人尋我回去也。<span class="科">下生</span>正是</p>
        
        <p class="落詩">一曲瑤琴試探心。<br />鶯鶯小姐是知音。<br />高山流水千年調。<br />管取文君側耳聽。</p>
        
        <h2 id=ch19 class="chapter"><span class="齣題">第十九齣　琴心寫恨</span></h2>
        
        <p class="曲"><span class="牌">卜算子</span><span class="科">生上</span>月掛柳梢頭。漏斷人初靜。千古風流指下生。付與知音聽。</p>
        
        <p class="白">東邊日出西邊雨。莫道無情卻有情。日間紅娘說道相如將琴挑動文君之意。不免叫琴童取琴出來。琴童何在。<span class="科">丑上</span>夜靜瑤琴三五弄。悲風動處月光寒。知音彈與知音聽。不是知音不與彈。琴在此。<span class="科">生</span>琴童。你與我燒下一爐香。煎下一罐茶。你自迴避。<span class="科">丑應下生</span>爨下焦桐玉琢成。輕勾緩剔鳳凰鳴。高山流水千年調。白雪陽春萬古情。松籟響。澗泉清。攜來指下韻將成。文君未必能知否。月滿池塘夜氣清。你這琴呵。小生與足下湖海相隨數年。今夜這場大功。都在你這金徽玉軫蛇腹斷紋繹陽焦尾冰絃之上。怎生借得那一陣順風。將小生這琴聲吹入俺那小姐玉堆成粉捻就知音俊俏的耳朵裡去。<span class="科">生作理琴介旦貼同上</span></p>
        
        <p class="曲"><span class="牌">滿江紅</span><span class="科">旦</span>拋卻金針。離繡閣黃昏時節。見碧天如洗。一輪明月。<span class="科">貼</span>花影滿階秋露冷。銀河萬里光澄徹。<span class="科">合</span>慇懃同到小園中。把名香爇。</p>
        
        <p class="白"><span class="科">旦</span>水沈未爇黃金鼎。花影重過白玉欄。紅娘。我和你後花園中燒香。不覺又更深了。快行幾步。<span class="科">行介旦</span>夢斷巫山一片雲。起來移步款紅塵。山禽莫向空林語。怕有幽人重惜春。老母居孀。故園迢遞。好傷感人也。將香桌過來。<span class="科">拈香介</span>願祝先考逍遙。母親康泰。及早還鄉存亡均感。<span class="科">貼</span>要知小姐幽懷事。盡在深深兩拜中。<span class="科">旦</span>紅娘。你看好晚景也。</p>
        
        <p class="曲"><span class="牌">梁州序</span>晴空雲斂。冰輪初湧。風掃殘紅。無數香階堆擁。好似悶懷千種。<span class="夾白">那人呵。</span>只落得心中作念。口內閒題。夢裡相和哄。今日華堂開綺席。意朦朧。卻教我翠袖慇懃捧玉鍾。<span class="科">合</span>愁似織。和誰共。雙蛾蹙損春愁重。魚得水。甚時同。</p>
        
        <p class="白"><span class="科">貼</span>小姐。你看這般月暈。明日敢有風也。<span class="科">旦</span>風月天邊有。人間好事無。<span class="科">貼咳嗽介生</span>那人來了。<span class="科">生作彈琴介旦</span>是甚麼響。<span class="科">貼</span>小姐。你試猜一猜。</p>
        
        <p class="曲"><span class="牌">漁燈兒</span><span class="科">旦</span>莫不是步搖得寶髻玲瓏。<span class="夾白"><span class="科">貼</span>不是。<span class="科">旦</span></span>莫不是裙拖得環珮叮咚。<span class="夾白"><span class="科">貼</span>不是。<span class="科">旦</span></span>莫不是鐵馬在簷前驟風。<span class="夾白"><span class="科">貼</span>也不是。<span class="科">旦</span></span>莫不是金鉤雙控。咭叮噹敲響簾櫳。</p>
        
        <p class="白"><span class="科">貼</span>姐姐許多般都猜不着。你再猜一猜。</p>
        
        <p class="曲"><span class="牌">前腔</span><span class="科">旦</span>莫不是梵王宮夜撞金鐘。<span class="夾白"><span class="科">貼</span>不是。<span class="科">旦</span></span>莫不是疎竹蕭蕭曲檻中。<span class="夾白"><span class="科">貼</span>也不是。<span class="科">旦</span></span>莫不是牙尺翦刀聲相送。<span class="夾白"><span class="科">貼</span>也不是。<span class="科">旦</span></span>莫不是漏聲長滴響壺銅。<span class="夾白"><span class="科">貼</span>一發不是了。你且聽着。<span class="科">旦做聽介</span>呀。我只道甚麼響。</span>卻原來近西廂誰理絲桐。</p>
        
        <p class="曲"><span class="牌">錦漁燈</span>其聲壯似鐵騎刀鎗冗冗。其聲輕似落花流水溶溶。其聲高似風清月朗鶴唳空。其聲低似兒女語小窗中。</p>
        
        <p class="白"><span class="科">貼</span>姐姐你聽。越彈得好了。</p>
        
        <p class="曲"><span class="牌">錦上花</span><span class="科">旦</span>他那裡思不窮。我這裡意已通。嬌鸞雛鳳失雌雄。他那裡曲未終。我這裡意轉濃。爭奈伯勞飛燕各西東。<span class="夾白"><span class="科">貼</span>姐姐。滿懷心腹事。<span class="科">旦</span></span>盡在不言中。</p>
        
        <p class="白">我且近書房聽一聽。<span class="科">貼</span>姐姐。你在這裡聽。我去瞧老夫人便來。<span class="科">貼下生</span>窗兒外有人聲。想必是他來了。待我將琴改調其詞。另彈一曲。就歌一篇鳳求凰。昔日司馬相如得此曲成事。我雖不及司馬相如。那小姐到有文君之意。<span class="科">歌介</span>有美人兮見之不忘。一日不見兮思之如狂。鳳飛翺翔兮四海求凰。無奈佳人兮不在東牆。將琴代語兮聊寫衷腸。何日見許兮慰我徬徨。願言匹配兮攜手相將。不得于飛兮使我淪亡。<span class="科">旦</span>是彈得好也。其聲哀。其意切。淒淒然如鶴鳴九皋。使妾聞之。不覺淚下。</p>
        
        <p class="曲"><span class="牌">錦中拍</span>這的是令他人耳聰。訴自己情衷。知音者芳心自動。感懷者斷腸悲痛。這一篇與本宮。始終。不同。一字字更長漏永。一聲聲衣寬帶鬆。別恨離愁番做一弄。<span class="夾白">張生呵。</span>越教人越知重。</p>
        
        <p class="白"><span class="科">生</span>便是老夫人忘恩失義。不合小姐也失信於我。<span class="科">旦</span>你錯埋怨我。<span class="科">貼上介</span>老夫人睡醒。尋小姐哩。</p>
        
        <p class="曲"><span class="牌">錦後拍</span><span class="科">旦驚介</span>只見他走將來氣冲冲。怎不教人恨匆匆。嚇得人怕恐。嚇得人怕恐。早是不曾轉動。女孩兒直恁響喉嚨。謹摩弄。我欲將他攔縱。只恐夫人行把我來廝葬送。</p>
        
        <p class="白"><span class="科">貼</span>姐姐。張先生只在這幾日上要回去也。<span class="科">旦</span>紅娘。你留他再住幾日。<span class="科">貼</span>留他也沒有什麼好處與他。</p>
        
        <p class="曲"><span class="牌">尾聲</span><span class="科">旦</span>只說道夫人時下有些唧噥。好共歹不着他脫空。怎肯輕拋下風流志誠種。</p>
        
        <p class="落詩">花陰隔斷姻緣路。<br />書生枉把幽情訴。<br />相思爭奈粉牆高。<br />狗咬骨頭空嚥唾。</p>
        
        <p class="白"><span class="科">旦貼下生弔場介</span>那壁廂俏然。想是小姐去也。琴童過來。收拾進去。<span class="科">丑上收介</span>敢問官人。這件東西板上有索。零零落落。被人盤問。有口難答。官人若不教我。一似夢中搖鐸。<span class="科">生</span>你原來還不曉得。我說與你知道。這是金徽玉軫。蛇腹斷紋。龍池鳳沼。仙人背。玉女腰。焦尾雁足。<span class="科">丑</span>下面這一塊是甚麼。<span class="科">生</span>這是底板。<span class="科">丑</span>上面這幾條是甚麼。<span class="科">生</span>是絃。<span class="科">丑</span>底板是樹皮鋸的。絃是牛脊筋做的。許多零零碎碎。教我如何記得。<span class="科">生</span>你若難記。我編成一首詩與你念何如。<span class="科">丑</span>這等好記。<span class="科">生</span>金徽玉軫伴絃調。焦尾低垂雁足蹺。未向龍池尋變化。且臨鳳沼弄波濤。風流肌骨仙人背。窈窕形軀淑女腰。<span class="科">生住口介丑</span>官人。再沒有了。<span class="科">生</span>是沒有了。琴上的都做盡了。<span class="科">丑</span>怎麼只有六句。又不成絕句。又不成律詩。待小人湊上二句。<span class="科">生</span>這等到好。你說來我聽。<span class="科">丑</span>官人把前面六句再念一遍。<span class="科">生照前念介丑</span></p>
        
        <p class="落詩">惹動崔家老底板。<br />害斷脊筋自去熬。</p>
        
        <h2 id=ch20 class="chapter"><span class="齣題">第二十齣　情傳錦字</span></h2>
        
        <p class="曲"><span class="牌">西地錦</span><span class="科">生上</span>愁重曉來未起。忘餐失寢因渠。楊花無力隨風。分明自不支持。</p>
        
        <p class="白">欲將清夢遊巫峽。苦被鶯聲喚醒來。這相思病害殺我也。自那日彈琴之後。再不得見那小姐。紅娘說道。若有消息。必來回話。這幾日如何不聞音耗。好悶人也。不免在此少睡片時。又作道理。<span class="科">作睡介貼上</span></p>
        
        <p class="曲"><span class="牌">前腔</span>曉過書齋探視。多應悶掩門兒。金釵敲戶輕輕的。此情猶恐人知。</p>
        
        <p class="白">我紅娘奉小姐之命。着俺看張生。況前日約他回話。須索走一遭。我想來一家若無張生。怎免得賊人之禍。</p>
        
        <p class="曲"><span class="牌">降黃龍</span>相國行祠。寄居蕭寺。苦因喪事。孤兒幼女。孤兒幼女盡欲從軍而死。張生。此時伸志。遣尺書興師疾至。方顯得文章有用。天地無私。</p>
        
        <p class="曲"><span class="牌">前腔</span>若非是。翦殺賊寇。險些個滅門絕戶。俺一家兒。鶯鶯君瑞。在危急許配雄雌。夫人。背盟推托。卻以兄妹為之。把婚姻一時打滅。頓成拋棄。</p>
        
        <p class="白">我看張生與俺小姐。兩下裡都害相思。</p>
        
        <p class="曲"><span class="牌">袞</span>一個潘郎鬢有絲。杜韋娘非舊時。一個帶圍寬清減了小腰肢。一個睡昏昏不待觀經史。一個意懸懸懶去拈針指。一個筆下寫幽情。一個絃上傳心事。兩下裡都一樣害相思。</p>
        
        <p class="白">說話之間。早到書院中了。且將唾津兒潤破紙窗。看他在裡面做甚麼。</p>
        
        <p class="曲"><span class="牌">二袞</span>潤破紙窗兒。潤破紙窗兒。俏聲兒窺視。見他和衣初睡起。前襟有摺䘭。孤眠滋味。淒涼情緒。這瘦臉兒不是悶死是害死。</p>
        
        <p class="曲"><span class="牌">三袞</span><span class="夾白">我把</span>金釵敲門扇兒。金釵敲門扇兒。<span class="夾白"><span class="科">生</span>是誰。<span class="科">貼</span></span>我是散相思五瘟使。<span class="夾白"><span class="科">生</span>呀。原來是紅娘姐。拜揖。<span class="科">貼</span>張先生萬福。</span>小姐想着伊。使紅娘來探取。<span class="夾白"><span class="科">生</span>小姐使你來。有甚麼說話來。<span class="科">貼</span></span>道風清月朗。聽琴佳趣。到如今念千番張殿試。</p>
        
        <p class="白"><span class="科">生</span>既蒙小姐見憐之心。小生有一柬。敢煩紅娘姐達知肺腑。<span class="科">貼</span>只恐他番過面皮來。<span class="科">生</span>望紅娘姐好歹與我傳了去。</p>
        
        <p class="曲"><span class="牌">四袞</span><span class="科">貼</span>他若見了書。他若見了詞。顛倒廢神思。他拽扎起面皮。憑誰寄言語。他道這妮子。敢胡行事。當面的嗤嗤的扯為碎紙。</p>
        
        <p class="白"><span class="科">生</span>紅娘姐。若與我成就此事呵。小生當以金帛酬之。<span class="科">貼</span>看你這窮酸鬼。希圖你的錢哩。</p>
        
        <p class="曲"><span class="牌">五袞</span>饞窮酸餓鬼。饞窮酸餓鬼。賣弄有家私。莫不為圖謀。我特來到此。怕有情人。乖劣性子。你只說道可憐見隻身己。</p>
        
        <p class="白"><span class="科">生</span>就依着紅娘姐說。可憐見小生隻身己。<span class="科">貼</span>原來既認不是。你快寫。我等着你。<span class="科">生寫介貼</span>寫得好呵。讀與我聽。<span class="科">生念介</span>珙百拜芳卿可人妝次。自別顏範。鴻稀鱗絕。悲愴不勝。孰料夫人以恩成怨。變易前盟。使小生目視東牆。恨不得奮翼於妝臺左右。患成思竭。垂命有日。聊奉數字。以表寸心。萬一有見憐之意。伏乞速慰好音。庶救殘喘。造次欠恭。幸惟恕罪。後成五言一首。錄呈見情。相思病轉添。謾把瑤琴弄。樂事又逢春。芳心邇亦動。此情不可違。虛譽何須奉。莫負月華明。且憐花影重。</p>
        
        <p class="曲"><span class="牌">一封書</span><span class="科">貼</span>看他慇懃處可喜。拂花箋打稿兒。先寫幾句寒溫序。後題着五言八句詩。不移時。可知之。疊做同心方勝兒。<span class="夾白">張生呵。</span>忒風流。忒煞思。忒聰明。忒浪子。</p>
        
        <p class="白"><span class="科">生</span>紅娘姐。小生呵。</p>
        
        <p class="曲"><span class="牌">皂羅袍</span>顛倒寫鴛鴦兩字。方信道在心為志。<span class="夾白">紅娘姐。你去到小姐面前用意些。</span>看喜怒其間覷個意兒。<span class="夾白"><span class="科">貼</span>我自有道理。</span>放心學士。自當處置。言談之際。作個道理。只說彈琴那人教傳示。</p>
        
        <p class="白"><span class="科">生</span>紅娘姐。萬望用心。小生自當重報。<span class="科">貼</span>這緘帖兒我與你將去。張先生自當以功名為念。休得要誤了你志氣。</p>
        
        <p class="曲"><span class="牌">南郊醉扶歸</span><span class="科">貼</span>將偷香手准備折桂枝。休教淫詞兒污了龍蛇字。藕絲兒縛定鶤鵬翅。黃鶯兒奪了鴻鵠志。休因翠幃錦帳一佳人。誤了你玉堂金馬三學士。</p>
        
        <p class="白"><span class="科">生</span>紅娘姐。此事專望回報。</p>
        
        <p class="曲"><span class="牌">尾聲</span><span class="科">貼</span>從教宋玉愁無二。瘦損了這相思樣子。百歲歡娛全憑這張紙。</p>
        
        <p class="白">張先生。你放心。正是此去桃源應有路。管教仙子遇劉晨。<span class="科">下生</span>紅娘將這緘帖兒送去。不是小生誇口說。就是一道會親的符驗。他道明日來回報。正是</p>
        
        <p class="落詩">眼望旌捷旗。<br />耳聽好消息。</p>
        
        <h2 id=ch21 class="chapter"><span class="齣題">第二十一齣　窺簡玉臺</span></h2>
        
        <p class="曲"><span class="牌">祝英臺近</span><span class="科">旦上</span>托冰絃。傳素手。心事已無有。西廂清露月明閒。怎知道楚館雲寒。秦樓月暗。無人處有誰腸斷。</p>
        
        <p class="白">自從前夜聽琴之後。不覺神思昏迷。形容憔悴。如今天色既明。不免再睡片時則個。自是日長針線懶。海棠時候睡偏多。<span class="科">旦睡介貼上</span>奉小姐命。去看張生。因伏侍老夫人。不曾回小姐話。如今不聽得小姐做聲。又敢是睡哩。</p>
        
        <p class="曲"><span class="牌">祝英臺</span>啟朱扉。開繡榻。風靜夜簾閒。香冷篆煙。燒燼銀缸。金荷上夜燈猶燦。<span class="夾白">姐姐還睡哩。</span>慵懶。比及將暖帳輕彈。先揭起羅幃偷看。只見玉釵橫。日高不理　　鬟。</p>
        
        <p class="白">昨日張生着我寄這緘帖兒與俺小姐。我欲待就與他。恐小姐反有怪意。我且把來放在妝臺裡面。看他見了。說些甚麼。正是風暖鳥聲碎。日高花影重。<span class="科">下旦醒對鏡介</span></p>
        
        <p class="曲"><span class="牌">前腔</span>心亂。晚妝殘。烏雲軃。春睡損紅顏。雙眼倦開。半晌擡身。<span class="科">行嘆介</span>酩子裡一聲長嘆。<span class="夾白"><span class="科">見書介</span>這書是那裡來的。敢又是紅娘這小妮子。</span>無端。不思量刺鳳描鸞。只學去傳書遞緘。意孜孜。顛來倒去不害心煩。</p>
        
        <p class="白">紅娘在那裡。<span class="科">貼上</span>小姐有何分付。<span class="科">旦</span>小賤人。這書是那裡來的。我是相國之女。誰敢將緘帖兒來戲弄我。且告過夫人。打你這小賤人。<span class="科">貼</span>小姐打誰。<span class="科">旦</span>打你。打誰。<span class="科">貼</span>我去稟夫人。敢怕不打我。倒要打你哩。<span class="科">旦</span>這賤人。怎麼倒打我。<span class="科">貼</span>小姐。是你着我去看張生。他着我送來。我又不識字。知他寫着甚麼來。你休要怪我。往夫人處首去。<span class="科">旦扯住</span>這賤人倒會放刁。我假意道你。<span class="科">貼</span>叫我一聲親親姐姐罷了。<span class="科">旦</span>親親姐姐。試說與我。張生這兩日如何。<span class="科">貼</span>小姐。害得他病越重了。</p>
        
        <p class="曲"><span class="牌">前腔</span>摧殘。<span class="夾白">那張生呵。</span>害得他白日黃昏。寂寞淚欄杆。廢寢忘餐。目斷東牆。他只把佳期相盼。<span class="夾白"><span class="科">旦</span>他有病也不干我事。<span class="科">貼</span></span>其間。送得他直上高竿。掇了梯兒閒看。<span class="夾白"><span class="科">旦</span>既有病。着他喫些藥便了。<span class="科">貼</span>若要這病好。</span>除非是。出幾點風流香汗。</p>
        
        <p class="曲"><span class="牌">前腔</span><span class="科">旦</span>遮攔。只教他縛住心猿。意馬且牢拴。把病體扶持。經史相親。做個好人家風範。<span class="夾白">也罷。紅娘將筆硯過來。就寫幾句在緘尾上。將去與他。說遞書來不打緊。倘老夫人知道將如之何。今後再不可如此。</span>這緘。只說道老夫人違背前盟。卻把女孩兒拖犯。<span class="夾白">你說我</span>到如今。羞睹鏡裡孤鸞。</p>
        
        <p class="白">紅娘。你去就來回我話。正是</p>
        
        <p class="落詩">夢因遠別啼難喚。<br />書被摧殘墨未乾。</p>
        
        <h2 id=ch22 class="chapter"><span class="齣題">第二十二齣　猜詩雪案</span></h2>
        
        <p class="曲"><span class="牌">粉蝶兒</span><span class="科">生上</span>鬱悶滔天。教我如何理料。</p>
        
        <p class="白">春蠶作繭絲方盡。蠟燭成灰淚始乾。昨晚紅娘將緘帖兒去了。未有回報。想此事定然成也。閒步一回。散悶則個。<span class="科">貼上</span></p>
        
        <p class="曲"><span class="牌">泣榴花犯</span>晚妝樓上杏花殘。猶兀自怯衣單。那一片聽琴心清露月明間。昨日向晚不怕春寒。幾乎被賺。那其間。豈不羞顏。為你一個不酸不醋風魔漢。隔牆兒險做了望夫山。</p>
        
        <p class="白">因張生昨日寄書與俺小姐。到受了一場氣。今日須索走一遭。看小姐前日的心。比今日的心不同了。</p>
        
        <p class="曲"><span class="牌">漁家燈</span>你用心撥雨撩雲。我好意與你傳書遞緘。<span class="夾白">小姐呵</span>不肯搜自己狂為。待要尋人破綻。幾番背地裡愁眉淚眼。人面前巧語花言。<span class="夾白">張生呵。</span>非慢。從今後會難。已見個酒闌人散。</p>
        
        <p class="白"><span class="科">生見貼介</span>呀。紅娘姐。你來了。擎天柱大事如何了。<span class="科">貼</span>張先生。不濟事了。再休胡纏。小姐變卦了。<span class="科">生</span>小生這緘帖兒是會親的符驗。只是紅娘姐不肯與張珙用心。見得如此<span class="科">貼</span>我若不用心。上有天理。</p>
        
        <p class="曲"><span class="牌">前腔</span>這的是先生命慳。須不是紅娘違慢。這緘帖兒做了招狀。又是俺的公案。若不覷面顏。險把紅娘來拖犯。休嘆。雲斂巫山。偷香手段今休慣。莫把從前風月擔。</p>
        
        <p class="白">恐老夫人尋我。告別回去也。<span class="科">生</span>紅娘姐。且住。你今番去了。更有誰與小生做主。必須再尋個道理。救小生一命。<span class="科">生跪介貼</span>張先生請起來。你是讀書之人。豈不知禮。此事再休想了。<span class="科">生</span>若果不能成就。小生其實是死。</p>
        
        <p class="曲"><span class="牌">江頭金桂</span><span class="科">貼</span>你是秀才家風範。休要呆裡撒奸。待要恩情美滿。教我骨肉摧殘。<span class="夾白">老夫人呵。</span>手執棍兒摩挲看。這粗麻大線。怎透針關。直待拄着拐棒兒閒攢懶。縫着合口。送暖偷寒。兩下裡做人難。<span class="夾白">待去呵。小姐性兒如蓋撒火。</span>消息兒踏着泛。<span class="夾白"><span class="科">生哭介</span>小生這條性命。都在紅娘姐身上。乞可憐見。<span class="科">貼</span>我待不去呵。</span>怎禁他甜話讚。</p>
        
        <p class="白"><span class="科">貼丟書介</span>你的書在此。不知小姐寫甚麼在後面。你自去看。<span class="科">生拾書看介</span>呀。有這場好事。聖旨到來。理當跪接。<span class="科">貼</span>小姐寫甚麼在上。你念與我聽。<span class="科">生念書介</span>他道忽睹佳音。荷蒙綣戀。既有再生之恩。寧無特地之約。聊奉新詩。伏惟見教。待月西廂下。迎風戶半開。隔牆花影動。疑是玉人來。紅娘姐。此事成了。<span class="科">貼</span>買乾魚放生。不知死活。他把我打罵焦躁中寫來的。又說事成了。<span class="科">生</span>你若不信。我就解說與你聽。<span class="科">貼</span>你解與我聽。<span class="科">生</span>他說待月西廂下。着我月上時來。迎風戶半開。他開着門兒等我。隔牆花影動。着我跳過牆來。疑是玉人來。說我到也。<span class="科">貼</span>他着你跳牆。怕無此語。<span class="科">生</span>我是猜詩謎的杜家。風流隨何。浪子陸賈。那有差的勾當。<span class="科">貼</span>這小姐連我也瞞了。</p>
        
        <p class="曲"><span class="牌">小桃紅</span>那曾見寄書的瞞魚雁。小則小心腸轉關。先寫着西廂待月等更闌。着你去跳東牆女字邊干。卻原來。詩句包籠着三更棗也。緘帖兒裡埋伏九里山。他緊處將人慢。會雲雨鬧中取靜。我寄音書忙裡偷閒。</p>
        
        <p class="曲"><span class="牌">蠻牌令</span><span class="科">生</span>紙光明玉版。字香噴麝蘭。<span class="夾白"><span class="科">貼</span>這紙濕的為何。<span class="科">生</span></span>行兒邊濕透非兼春汗。一緘情淚紅猶濕。滿紙春心墨未乾。<span class="科">貼</span>從今後休疑難。放心學士。穩倩取金雀釵鬟。</p>
        
        <p class="曲"><span class="牌">前腔</span><span class="科">貼</span>他人行別樣親。我跟前取次看。更做道孟光接了梁鴻案。別人行甜言美語三冬暖。俺跟前惡語傷人九夏寒。回頭看。你這離魂倩女。怎發付擲果潘安。</p>
        
        <p class="白"><span class="科">生</span>小生是讀書之人。怎跳得這牆過。</p>
        
        <p class="曲"><span class="牌">前腔</span><span class="科">貼</span>隔牆花又低。迎風戶半拴。偷香手段今番按。<span class="夾白"><span class="科">生</span>小生其實跳這粉牆不過。<span class="科">貼</span></span>怕牆高怎把龍門跳。<span class="夾白"><span class="科">生</span>這花樹又密。<span class="科">貼</span></span>嫌花密難將仙桂攀。放心去休辭彈。<span class="夾白">你去不去。<span class="科">生</span>小生難去。<span class="科">貼</span>你若不去呵。</span>望斷他盈盈秋水。蹙損了淡淡春山。</p>
        
        <p class="白"><span class="科">生</span>小生去兩遭。不曾見一些好處。<span class="科">貼</span>今番不比往常了。</p>
        
        <p class="曲"><span class="牌">尾聲</span>雖然是去兩遭倒不如這一番。隔牆酬和都胡侃。證果在今番這一緘。</p>
        
        <p class="白">正是聽琴酬和皆虛哄。證果全憑此一封。<span class="科">下生弔場介</span>可嘆可嘆。萬事有分定。浮生空自忙。誰想小姐有此好處。如何等得到晚。</p>
        
        <p class="落詩">讀書經晷怕黃昏。<br />不覺西沈又掩門。<br />欲赴海棠花下約。<br />太陽何苦強生根。</p>
        
        <h2 id=ch23 class="chapter"><span class="齣題">第二十三齣　乘夜踰垣</span></h2>
        
        <p class="白"><span class="科">貼上</span>花香繞徑東風細。竹影橫階淡月明。今日小姐着俺送書與張生。當面有許多假意。原來詩內暗約他來相會。小姐也不對我說。我也不說破他。且到其間。看他怎麼瞞我。今日晚妝。比別日不同了。更加十倍精神。只請他燒香便了。<span class="科">叫介</span>小姐。我和你燒香去。<span class="科">旦上</span></p>
        
        <p class="曲"><span class="牌">菊花新</span>東風寒透碧紗窗。控金鉤繡簾不掛。門闌暮靄映殘霞。對菱花晚妝初罷。</p>
        
        <p class="白">紅娘。你看月朗風清。夜深人靜。好景致也。</p>
        
        <p class="曲"><span class="牌">駐馬聽</span>不近諠譁。嫩綠池塘藏睡鴨。自然幽雅。新柳拖黃。暗隱棲鴉。金蓮蹴損牡丹芽。玉簪兒抓住荼蘼架。苔徑泥滑。露珠濕透凌波襪。</p>
        
        <p class="白"><span class="科">貼背介</span>我看那小姐與張生兩下裡含情巴不得到晚。看他怎麼下落。</p>
        
        <p class="曲"><span class="牌">前腔</span>日落窗紗。兩下含情看月華。風光瀟灑。雨約雲期。楚臺巫峽。殘霞影裡噪歸鴉。<span class="夾白">兩下裡</span>捱一刻似如一夏。風送飛花。紛紛亂撲香階下。</p>
        
        <p class="曲"><span class="牌">前腔</span><span class="科">旦</span>玉兔無瑕。悶倚東風只自嗟。晚妝初罷。秋水凝眸。雲鬢堆鴉。鶯儔燕侶已曾約。心猿意馬難拴下。閉月羞花。教人到處常縈掛。</p>
        
        <p class="白"><span class="科">貼</span>小姐。你在太湖石畔站着。待我把角門開了看一看。怕有人聽我和你說話。<span class="科">旦</span>你去就來。<span class="科">貼看介</span>這涎臉好來了呵。</p>
        
        <p class="曲"><span class="牌">前腔</span>月照銀紗。風動庭槐噪暮鴉。影分高下。<span class="夾白"><span class="科">生暗上貼見介</span>我只道是甚麼東西。</span>卻是多才。帽側烏紗。一個潛身曲檻未撑達。一個背立湖山下。<span class="夾白"><span class="科">生趕上抱貼介</span>小姐。你在此了。<span class="科">貼</span>呸。你為何這般模樣。早是妾身。若是老夫人時節。怎生是好。<span class="科">生</span>小生害得眼昏了。<span class="科">貼</span></span>休得謊咱。多應窮漢餓眼生花。</p>
        
        <p class="白"><span class="科">生</span>小姐在那裡。<span class="科">貼</span>在太湖石畔。我且問你。今晚果然着你來麼。<span class="科">生</span>小生是猜詩謎的杜家。豈不曉得詩中之意。<span class="科">貼</span>既是這等。你若從角門裡來。只道我着你進來。你還跳過牆去。張先生。你看今夜好月。助你兩人之興。</p>
        
        <p class="曲"><span class="牌">集賢賓</span>淡雲縹緲籠月華。似紅紙護銀蠟。絲絲嫩柳垂簾下。綠莎茵鋪着繡榻。良宵美約。庭院靜花枝低亞。<span class="夾白">張先生。</span>他是個女孩兒家。須索要溫存摩弄。休猜做敗柳殘花。</p>
        
        <p class="曲"><span class="牌">畫眉序</span><span class="科">生</span>他是嬌滴滴玉無瑕。粉臉生春鬢堆鴉。<span class="夾白"><span class="科">貼</span>你不要驚他。連累着我。<span class="科">生</span>紅娘姐。</span>你擔驚受怕。圖甚麼浪酒閒茶。從今後打疊嗟呀。畢竟是心腸牽掛。<span class="科">貼</span>為你兩下裡情謙洽。<span class="夾白">張先生。</span>將指頭兒告了消乏。</p>
        
        <p class="白">張先生。我去你便來。<span class="科">生</span>花園土地。保扶我跳過這牆去。大大的許個願心。也罷。牡丹花下死。做鬼也風流。<span class="科">生跳抱旦介旦</span>曾見紅娘麼。<span class="科">生</span>方纔見來。<span class="科">旦</span>紅娘。不好了。</p>
        
        <p class="曲"><span class="牌">皂羅袍</span><span class="科">貼</span>為甚麼心無驚怕。赤緊的夫妻。意不爭差。俺這裡躡足潛形俏的聽咱。一個羞慚一個怒發。張生無語。姐姐變卦。一個俏俏冥冥。一個絮絮搭搭。<span class="夾白">你看那張生不識羞的涎臉。</span>叉定着手兒妝聾做啞。</p>
        
        <p class="白"><span class="科">旦</span>紅娘快來。有賊。<span class="科">貼</span>是誰。<span class="科">生</span>是小生。<span class="科">貼</span>姐姐。不要慌。是熟賊。<span class="科">旦</span>賤人。賊有甚生熟。<span class="科">貼</span>你道是誰。是張生。<span class="科">旦</span>不要管張生李生。拿去見老夫人。<span class="科">貼</span>拿他見老夫人。壞了他一生行止。待我叫他過來跪了。發落他一場。那時開了門。放他出去便了。<span class="科">旦</span>也罷。隨你。<span class="科">貼</span>張先生。好個猜詩謎的杜家。<span class="科">生</span>明明寫詩。着我今晚來。又變了卦。<span class="科">貼</span>姐姐。他說你寫詩去叫他來。<span class="科">旦</span>詩在那裡。<span class="科">生付詩介</span>這不是你寫的。<span class="科">旦扯碎介生尋介貼</span>還好。不是我怎生開交。<span class="科">貼扯生耳介</span>犯人一名當面。<span class="科">生跪介旦</span>張先生。你既讀孔聖之書。必達周公之禮。黃昏夜靜。至此何幹。</p>
        
        <p class="曲"><span class="牌">黃鶯犯桂花</span>今日見何差。不是我一家喬坐衙。對伊說幾句衷腸話。我只道你文學海樣深。誰知你色膽天來大。不想去跳龍門。卻原來學騙馬。<span class="夾白"><span class="科">貼</span>姐姐看我面。饒了張生罷。<span class="科">旦</span>若不看紅娘之面。拖去見老夫人。看你有何面目見江東父老。<span class="科">貼</span></span>謝姐姐賢達。看我面情干罷。若到官司詳察。<span class="夾白">張先生</span>准備着精皮膚喫頓打。</p>
        
        <p class="白"><span class="科">旦</span>張先生。你雖有活命之恩。則當受報。既為兄妹。何生此心。萬一老夫人知之。先生何以自安。今後再不可如此。若更為之。與足下決不干休。我是相國家聲世所誇。妾身端比玉無瑕。<span class="科">貼</span>此情若到官司理。應是非奸作盜拿。<span class="科">旦貼下生弔場介</span>小姐。是你寫帖兒着我來。如今又變了卦。卻不悶殺我也。</p>
        
        <p class="曲"><span class="牌">普天樂</span>再休題春宵一刻千金價。准備着寒窗更守十年寡。猜詩謎羞了杜家。尤雲殢雨休誇。莫指望西廂月下。山障了拂牆花枝低亞。偷香手做了話靶。參不透風流調法。淫詞兒早已折罰。</p>
        
        <p class="落詩">桂子香中客。<br />槐花病裡看。<br />襄王空有夢。<br />何日到巫山。</p>
        
        <h2 id=ch24 class="chapter"><span class="齣題">第二十四齣　回春柬藥</span></h2>
        
        <p class="曲"><span class="牌">卜算子</span><span class="科">旦上</span>懨懨瘦損。那値殘春時候。</p>
        
        <p class="白">事往情難斷。恩深怨亦多。欲堅金石志。畢竟有差訛。老夫人聞知張生病體十分沈重。昨日着紅娘去看他。在紅娘跟前怨言怨語。句句聲聲。只怨着妾身。我想起來。是我前日將他奚落那場。因此病越重了。本待輕身救療。只怕遺臭閨門。若有不測。乃吾母子害他性命。天理不容。如今暮春天氣。好困人也。</p>
        
        <p class="曲"><span class="牌">綿搭絮</span>落紅成陣。萬點正愁人。早是傷情。無語憑欄怯素春。困騰騰。情思沈吟我有一腔春病。誰與我溫存。<span class="夾白">張君瑞。</span>想是你分淺緣慳。雨打梨花深閉門。</p>
        
        <p class="白"><span class="科">貼</span>姐姐。說甚麼雨打梨花深閉門。<span class="科">旦</span>紅娘。你這等年紀。不去做些女工針指。只管隨着我做甚麼。</p>
        
        <p class="曲"><span class="牌">前腔</span>時時刻刻。不曾離身。<span class="夾白"><span class="科">貼</span>非干紅娘之事。都是老夫人着我早晚跟隨小姐。<span class="科">旦</span></span>好笑我的萱親。着甚麼來由防備人。<span class="夾白">當日兵圍普救之時。</span>是你口許為親。<span class="夾白">今日身安事妥呵。</span>背義忘恩。<span class="夾白">母親。人人都道你是女中丈夫。</span>到做了言而無信。悔賴人婚姻。<span class="夾白">我若不守閨門時節呵。</span>總有鐵壁銅牆。枉使機關拘禁得緊。</p>
        
        <p class="白"><span class="科">貼</span>姐姐。你這兩日形容憔悴。何不把花鈿重整一整。</p>
        
        <p class="曲"><span class="牌">前腔</span><span class="科">旦</span>花鈿慵整。<span class="夾白"><span class="科">貼</span>我和你佛殿上耍一耍去。</span>我也懶去登臨。<span class="夾白"><span class="科">貼</span>姐姐身子不快。我把被兒薰得香香的。去睡了罷。</span>總有蘭麝馨香。有甚心情捱着枕。<span class="夾白">我這幾日神思昏倦。</span>坐不安。睡不寧。<span class="夾白"><span class="科">貼</span>姐姐。張生有甚麼好處。只管想他。<span class="科">旦</span></span>我愛他風流才俊。貫世聰明。<span class="夾白"><span class="科">貼</span>既愛他。何不成就了他。</span>誰肯向東鄰。把我做針兒將線引。</p>
        
        <p class="白"><span class="科">貼</span>姐姐。我看你心事。大不比往常了。</p>
        
        <p class="曲"><span class="牌">前腔</span><span class="科">旦</span>沒情沒緒。悶倚幃屏。<span class="夾白"><span class="科">貼</span>姐姐。去繡房中做些針指罷。<span class="科">旦</span></span>心在他行。交頸鴛鴦繡不成。眼睜睜。天也不從人。<span class="夾白">張君瑞。</span>想是你前生負我。我負你今生。兩下裡影隻形單。羞睹牽牛織女星。</p>
        
        <p class="曲"><span class="牌">前腔</span>思思想想。念念心心。普天下相思。是我和伊都占盡。休怪我萱親。自古道好事難成。東君有意。花也留情。<span class="夾白"><span class="科">貼</span>老夫人寄書去叫鄭生去了。<span class="科">旦</span></span>我豈肯惹浪蝶狂蜂。止許銜花美鹿行。</p>
        
        <p class="曲"><span class="牌">尾聲</span>思思想想心不定。只為冤家病染成。恨殺萱親背舊盟。</p>
        
        <p class="白">欲向花前尋舊約。雲迷霧鎖不堪行。張生病體沈重。不免寫個藥方送去與他。這病便好。紅娘將紙筆過來。<span class="科">貼取紙筆介旦寫介</span>你將此藥方送去與他。<span class="科">貼</span>我的娘。你又惹事。我不送去。<span class="科">旦</span>為何不送去。<span class="科">貼</span>只怕像前番哄他。那張生被你哄得十生九死。<span class="科">旦</span>今番不哄他了。救人一命。勝造七級浮屠。須索替我走一遭。<span class="科">貼</span>我也不信你。只要罰一個誓。<span class="科">旦</span>若是哄他。自有天理。<span class="科">貼</span>不是這等罰誓。待我替你罰。若還這番說謊。姐姐那東西上生個腳盆大的疔瘡。<span class="科">旦付貼書貼作難介</span>我不拿去。<span class="科">旦</span>我的親親姐姐沒奈何。<span class="科">貼</span>不是這等叫。待我坐了。深深拜一拜。叫一聲親親姐姐。<span class="科">旦依貼叫介貼</span>我的要老公的妹妹。</p>
        
        <p class="落詩">此藥妙通仙。<br />依方用意煎。<br />夜深人靜後。<br />一貼始安然。</p>
        
        <h2 id=ch25 class="chapter"><span class="齣題">第二十五齣　病客得方</span></h2>
        
        <p class="白"><span class="科">丑扶生上</span>赴約西廂月正明。百花深處見芳卿。紅將書柬分明約。事到臨期又背盟。小生自那晚花園中受了小姐這場氣。染成此病。一命將危。長老與夫人要請太醫治我。便是孫真人也醫不得。若得那小姐美甘甘香噴噴涼滲滲甜蜜蜜嬌滴滴一點唾津兒嚥下去。管得就好了。<span class="科">丑</span>官人官人。你早說一兩日。也不見得病體這等沈重。還有救。還有救。拿缽頭來。我吐上一缽頭你喫。<span class="科">貼上介</span>海上有方醫雜癥。人間無藥治相思。張生病體越重。小姐思量。猶恐斷送他性命。着我送醫方去。救人一命。只索去走一遭。</p>
        
        <p class="曲"><span class="牌">尾犯序</span>鬼病廝相侵。<span class="夾白">小姐呵。</span>只為你綵筆題詩。迴文織錦。待月燒香。隔牆聽琴。顛窨。送得人臥牀着枕。送得人忘餐失寢。這是夫人處。把恩山義海做了遠水遙岑。</p>
        
        <p class="白"><span class="科">見生介貼</span>張先生病體如何。<span class="科">生</span>紅娘姐。我不濟事了。異鄉易得離愁病。妙藥難醫腸斷人。被小姐害殺我也。若死到閻羅殿前。少不得你做個證見。<span class="科">貼</span>普天下害相思的。不似你這般樣餓鬼。</p>
        
        <p class="曲"><span class="牌">前腔</span>你心不存學海文林。夢不離柳影花陰。竊玉偷香。何曾得甚。難禁。只落得愁如宋玉。腰如病沈。思量起。自海棠開後思想到如今。</p>
        
        <p class="白">老夫人着我來看先生。小姐再三伸敬。有一藥方送在此。<span class="科">生做慌介</span>在那裡。<span class="科">貼</span>須要這幾般製度方好。你聽我說。</p>
        
        <p class="曲"><span class="牌">前腔</span>桂花搖影夜深沈。酸醋當歸蜂蜜來浸。面靠湖山背陰飲。這片藥方難尋。須審。<span class="夾白"><span class="科">生</span>要忌甚麼。<span class="科">貼</span></span>忌的是知母未寢。怕的是紅娘撒心。穩倩取。史君子一星人參。</p>
        
        <p class="白"><span class="科">貼遞書介</span>張先生。這藥方是小姐親手寫的。<span class="科">生笑起介</span>早知恩詔到來。理合遠接。<span class="科">貼</span>卻又怎麼。詩上如何說。你念與我聽。<span class="科">生念詩介</span>休將閒事苦縈懷。取次摧殘天付才。不意當時完妾行。豈知今日作君災。仰圖厚德難從禮。謹奉新詩可當媒。寄語高唐休詠賦。今宵端的雨雲來。紅娘姐。這詩果是小姐寫的。不似前番哄我麼。<span class="科">貼</span>今番一定不哄你了。<span class="科">生</span>讀罷此詩。不覺病癥已減去一半。就精神起來了。倘若又像前番。這條性命着他手了。<span class="科">貼</span>端的不哄你了。<span class="科">生</span>這詩非前日之比。我那好小姐怎放得我下。</p>
        
        <p class="曲"><span class="牌">前腔</span><span class="夾白">你是</span>閨中女翰林。俊的是龐兒俏的是良心。體態溫存。性格幽沈。如今。<span class="夾白">這詩呵。</span>須不是從前將人調引。須不是將人廝禁。端的是。知音君子詩向會人吟。</p>
        
        <p class="曲"><span class="牌">錦腰兒</span><span class="夾白"><span class="科">貼</span>小姐來時。</span>身蓋着一條布衾。頭枕着三尺瑤琴。他來時怎生和你一處寢。凍得人戰戰兢兢說甚麼知音。</p>
        
        <p class="曲"><span class="牌">前腔</span>果若是他有心我有心。花有清香月有陰。春宵一刻値千金。端的是張君瑞大來福蔭。</p>
        
        <p class="白"><span class="科">生</span>只怕老夫人拘緊。不能勾出來。<span class="科">貼</span>不愁夫人拘緊。只怕小姐不肯來。他若果是有意。你可放心</p>
        
        <p class="曲"><span class="牌">普天樂</span>雖然是老夫人曉夜將門禁。好共歹須教你稱心。<span class="夾白"><span class="科">生</span>休似前晚不肯。<span class="科">貼</span></span>肯不肯怎由他。親不親盡在恁。</p>
        
        <p class="白"><span class="科">生</span>今晚千萬同小姐早些來。正是。</p>
        
        <p class="落詩">好事完成全仗你。<br />今宵管取諧連理。<br />晴乾拿傘着油衣。<br />一心要待雲和雨。</p>
        
        <h2 id=ch26 class="chapter"><span class="齣題">第二十六齣　巫姬赴約</span></h2>
        
        <p class="曲"><span class="牌">臨江仙</span><span class="科">旦上</span>針線無心倚繡牀。那人悶在書房。封書曾約赴高唐。紅輪西墜也。不覺又昏黃。</p>
        
        <p class="白">昨日着紅娘送緘帖兒約張生今夜相會。待紅娘來與他做個計較。<span class="科">貼上介</span>着意尋不得。有時還再來。小姐着我送書與張生。許他今晚相會。我只怕小姐又是說謊。斷送他一命非當耍。且看他如何說。<span class="科">貼見旦介旦</span>紅娘收拾臥房。我去睡也。<span class="科">貼</span>小姐。你睡了不打緊。怎生發付那人。<span class="科">旦</span>說甚麼那人。<span class="科">貼</span>姐姐你又來了。送了人性命不是耍。你若今番又說謊。我去老夫人跟前出首。<span class="科">旦</span>這賤人倒會放刁。羞搭搭的教我怎麼去<span class="科">貼</span>小姐有甚羞處。到那分際時。只把眼兒閉了便罷。</p>
        
        <p class="曲"><span class="牌">祝英臺</span>玉精神。花模樣。看他無倒斷思量。一片志誠。今日方知。兩下裡赴約高唐。只為他竊玉偷香。勾引得春心飄蕩。料襄王。先在陽臺之上。</p>
        
        <p class="白"><span class="科">旦作難介</span>紅娘。雖然如此實是懶去。<span class="科">貼推旦介</span>待我攜了衾兒。去去去。老夫人睡也。<span class="科">旦走介貼</span>俺姐姐。</p>
        
        <p class="落詩">語言須是強。<br />腳步早先行。</p>
        
        <h2 id=ch27 class="chapter"><span class="齣題">第二十七齣　月下佳期</span></h2>
        
        <p class="曲"><span class="牌">供養引</span><span class="科">生上</span>竚立閒階。夜深香靄。黃金界。瀟灑書齋。悶殺讀書客。</p>
        
        <p class="白">書當快意讀易盡。客有可人期不來。小姐着紅娘送來的緘帖兒。約今晚成事。這時候不見來。莫非又是說謊了。正是人間良夜靜不靜。天上美人來不來。</p>
        
        <p class="曲"><span class="牌">臨鏡序</span>彩雲開。月明如水浸樓臺。風弄竹聲只道是金珮響。月移花影疑是玉人來。意孜孜雙業眼。急攘攘那情懷。倚定着門兒待。只索要呆打孩。青鸞黃犬信音乖。</p>
        
        <p class="白">小生一日十二個時辰。無一刻放下小姐。你那裡知道呵。</p>
        
        <p class="曲"><span class="牌">前腔</span>昏昏情思眼慵開。夢魂飛入楚陽臺。早知道無明無夜因他害。想當初不如不遇傾城色。<span class="夾白">小姐這早晚不見來。</span>夫人行料應難離側。多管冤家有些不自在。<span class="夾白">小姐若這一遭不來呵。</span>安排害。准備擡。異鄉身強把茶湯捱。</p>
        
        <p class="白"><span class="科">旦貼上貼</span>姐姐。你在這裡站着。待我去敲門。張先生。開門。開門。<span class="科">生</span>是誰。<span class="科">貼</span>是你家前世的娘。<span class="科">生</span>小姐來了麼。<span class="科">貼</span>又不得來。<span class="科">生</span>若不來。你就替一替。<span class="科">貼</span>呸。放尊重些。休得驚了小姐。且接了衾枕進去。<span class="科">生</span>是。不敢。<span class="科">貼</span>張先生如何謝我。<span class="科">生</span>小生一言難盡。惟天可表。當以犬馬報之。<span class="科">生見旦跪接介</span>張珙有何德能。敢勞神仙下降。<span class="科">旦</span>請起來。</p>
        
        <p class="曲"><span class="牌">羅香令</span><span class="科">生</span>先前見責。誰承望今宵歡愛。着小姐這樣留心。張珙合當跪拜。<span class="科">生跪旦扶起介生</span>小生又無潘安貌。子建才。<span class="科">生回看旦介</span>覷着可憎模樣。不勝感戴。<span class="夾白">小姐</span>只是可憐見我是孤身客。</p>
        
        <p class="曲"><span class="牌">前腔</span><span class="科">旦</span>見你多愁多害。其實難捱。只見你廢寢忘餐。可憐你十分不快。<span class="科">貼</span>虧你真心耐。志誠捱。<span class="夾白">小姐的</span>心回意轉。<span class="夾白">張生你</span>否極泰來。這其間留得形骸在。</p>
        
        <p class="白"><span class="科">旦</span>妾千金之軀。一旦棄之。此身托於君子。勿以他日見棄。使妾有白頭之嘆。<span class="科">生</span>小生焉敢如此。<span class="科">貼</span>你兩人睡去罷。我去看老夫人醒也未醒。<span class="科">生旦攜手介</span>雙雙攜素手。款款入書齋。<span class="科">下貼弔場介</span>你看張生好歹。他兩個公然進去了。徑不理着紅娘。教我獨自在此。好悶殺人也。</p>
        
        <p class="曲"><span class="牌">十二紅</span>小姐小姐多豐采。君瑞君瑞濟川才。一雙才貌世無賽。堪愛。他每兩意和諧。花心輕摘。柳腰款擺。露滴枝頭牡丹開。香恣蝶蜂採。一個斜欹雲鬢。也不管墮卻寶釵。一個掀翻錦被。也不管凍卻瘦骸。好似襄王神女會陽臺。一個半推半就。一個又驚又愛。一個嬌羞滿面。一個春意滿懷。今宵勾卻相思債。<span class="夾白">張生當初許說。事成之後。築壇拜將謝我。如今兩個攜手兒竟自去了。</span>更不管紅娘在門兒外待。教我無端春興倩誰排。只得咬定羅衫耐。猶恐夫人睡覺來。將好事番成害。將門扣。叫秀才。莫耽餘樂惹非災。輕輕叫。叫姐姐。忙披衣袂把門開。看看月上粉牆來。莫怪我再三催。<span class="科">生旦披衣上</span></p>
        
        <p class="曲"><span class="牌">節節高</span>春香抱滿懷。暢奇哉。渾身上下都通泰。無聊賴。難擺劃。憑誰解。夢魂飛遶青霄外。只疑都是夢中來愁無奈。<span class="科">合</span>今宵相會碧紗幮。何時重解香羅帶。</p>
        
        <p class="曲"><span class="牌">前腔</span><span class="科">合</span>花陰下蘚階。楚陽臺。襄王雲雨今何在。重歡愛。歸去來。何時再。乍時相見教人愛。霎時不見教人怪。<span class="科">合前</span></p>
        
        <p class="曲"><span class="牌">尾聲</span>風流不用千金買。賤卻人間玉帛。<span class="夾白"><span class="科">生</span>小姐若不棄小生。</span>是必破工夫明夜早些來。</p>
        
        <p class="白"><span class="科">旦</span>回去也。怕夫人醒來尋我。<span class="科">貼</span>張先生。且喜且喜。你如今病醫好了麼。<span class="科">生</span>多謝紅娘姐。我十分病已去九分了。還有一分不去。<span class="科">貼</span>這一分如何不去。<span class="科">生</span>這一分還在紅娘姐身上。承你不棄。一發醫了小生這一分何如。<span class="科">貼</span>呸。<span class="科">扶旦下</span></p>
        
        <p class="落詩">寄柬傳書在用功。<br />聽琴聯句隔牆東。<br />今朝剩把銀缸照。<br />猶恐相逢是夢中。</p>
        
        <h2 id=ch28 class="chapter"><span class="齣題">第二十八齣　堂前巧辯</span></h2>
        
        <p class="曲"><span class="牌">謁金門</span><span class="科">老旦上</span>淒涼蕭寺空迤逗。故園不堪回首。爭奈孩兒胡廝耨。想必是紅娘引誘。</p>
        
        <p class="白">雕籠不解藏鸚鵡。繡幕何須護海棠。這幾日竊見鶯鶯神思恍惚。精神倍加。腰肢體態。比舊日不同。莫不做下些事來。待我叫歡郎出來問他。歡郎那裡。<span class="科">淨上介</span>妳妳叫我怎麼<span class="科">老旦</span>我兒過來。我問你。你這兩日見你姐姐和紅娘那裡去麼。老實說與我知道。與你菓子喫。</p>
        
        <p class="曲"><span class="牌">風入松</span><span class="科">淨</span>鞦韆庭院夜遲遲。見紅娘小姐相攜。燒香只說花園去。多時不見他回。我潦倒先回睡也。不知他幾時歸。</p>
        
        <p class="白"><span class="科">老旦</span>我知道了。你去罷。<span class="科">淨</span>閉口深藏舌。安身處處牢。<span class="科">下老旦</span>紅娘那裡。<span class="科">貼上介</span></p>
        
        <p class="曲"><span class="牌">謁金門</span>若不是紅娘引誘。怎能彀兩邊成就。裙帶腰兒掩過紐扣。比着舊時越瘦。</p>
        
        <p class="白"><span class="科">貼見老旦介貼</span>不知叫紅娘有何話說。<span class="科">老旦</span>小賤人還不跪着。每日引小姐到花園中去燒香。你做下好事出來。還不對我從實供說。<span class="科">貼</span>我不曉得。不知有甚麼好事。<span class="科">老旦打貼介</span>還不說。我着你</p>
        
        <p class="曲"><span class="牌">桂枝香</span>行監坐守。<span class="夾白">誰許你</span>胡行亂走。一任的握雨攜雲。常使我提心在口。<span class="夾白"><span class="科">貼</span>我都不知道。<span class="科">老旦又打貼介</span></span>休花言巧語。休花言巧語。將沒做有。出乖露醜。</p>
        
        <p class="白">打你</p>
        
        <p class="詩">小丫頭。不說與我始末根原事。如何索罷休。</p>
        
        <p class="白"><span class="科">老旦又打介貼</span>老夫人。聽我說。</p>
        
        <p class="曲"><span class="牌">前腔</span>那日閒停針繡。細把此情窮究。道張生病染沈痾。<span class="夾白">他和我</span>到書房中問候。<span class="夾白">那張生天殺的呵。</span>着紅娘暫回。着紅娘暫回。<span class="夾白"><span class="科">老旦</span>那時小姐在那裡。<span class="科">貼</span>教小姐</span>權時落後。<span class="夾白"><span class="科">老旦</span>罷了。落後卻怎麼。<span class="科">貼</span>兩下裡呵。</span>做了鸞交鳳友。<span class="夾白"><span class="科">老旦擲杖介</span>氣死我也。<span class="科">貼</span>老夫人休打紅娘。<span class="科">合</span></span>謾追求。說與你始末根原事。如何索罷休。</p>
        
        <p class="白"><span class="科">老旦</span>都是你這丫頭。送你到官去。<span class="科">老旦扯貼介貼</span>老夫人。非干張生小姐與紅娘之事。都是老夫人之過也。<span class="科">老旦</span>這賤人。如何到扯在我身上來。<span class="科">貼</span>老夫人。信乃人之根本。人而無信。不知其可也。大車無輗。小車無軏。其何以行之哉。當初兵圍普救之際。老夫人親許退得賊兵者。以女妻之。張生非慕小姐顏色。豈肯區區建退兵之策。今日兵退身安。夫人悔卻前言。既不成其親事。只合酬之以金帛。令張生捨此而去。不合留請書院中。使怨女曠夫。早晚各相窺視。所以夫人有此一端差處。目下夫人若不息此事。一來辱了相國家聲。二來張生名望不輕。既以施恩於人。忍令反受其辱。若到官司。夫人亦有治家不嚴之罪。忘恩負義之愆。反為不賢。紅娘不敢多言。望夫人恕其小過。成其大事。則將其舊染之污而自新。豈不為長便乎。<span class="科">老旦</span>那張生有甚好處。把女孩兒配與他。<span class="科">貼</span>老夫人。且聽我說那張生呵。</p>
        
        <p class="曲"><span class="牌">月上桂花</span>聰明俊秀。<span class="夾白">我小姐呵。</span>玲瓏剔透。一個是仕女班頭。一個是文章魁首。今經月久。今經月久。相廝守。兩意相投。一心如舊。休。近日轉風流。別樣精神。把春光洩漏。</p>
        
        <p class="白"><span class="科">老旦</span>若依着你這小賤人說。一些事也沒有。</p>
        
        <p class="曲"><span class="牌">前腔</span><span class="科">貼</span>當初叛賊草寇。請到蒲關故友。張解元起死回生。老夫人番言變口。你名門閥閱。名門閥閱。家聲舊。終不然背義忘恩。出乖露醜。休。何必苦追求。常言道女大難留。苗而不秀。</p>
        
        <p class="白"><span class="科">老旦</span>這賤人倒也說得是。我自不合養下這不肖之女。待經官司。恐玷辱我相國家聲。俺家無犯法之男。再婚之女。罷罷。與我喚那不肖的賤人出來。<span class="科">貼</span>小姐有請。<span class="科">旦暗上貼</span>小姐。且喜且喜。那棍兒在我身上滴溜溜滾。被我說得一些事也沒有了。夫人如今叫你與張生成親。<span class="科">旦</span>羞人搭搭。怎麼去見那母親。<span class="科">貼</span>娘的面前有甚羞處。照依前日見張生一般。把兩隻眼閉了便罷。<span class="科">老旦</span>紅娘一發去叫那禽獸出來。<span class="科">貼</span>張先生有請。<span class="科">生暗上貼</span>張先生恭喜。我為你。老夫人把我打得十生九死。被我把你退兵之事一一說起。如今喚你二人成親。<span class="科">生</span>多謝紅娘姐成就。我張珙死於地下。不敢忘你。只是惶恐。怎生去見老夫人。<span class="科">貼</span>你休假意。放面皮老些過去。</p>
        
        <p class="曲"><span class="牌">臨江仙</span><span class="科">生</span>自古來沈舟可補。如今覆水難收。<span class="科">貼</span>得干休處且干休。<span class="科">旦</span>見人猶靦腆。不敢強擡頭。</p>
        
        <p class="白"><span class="科">老旦</span>張生。我怎麼相敬你來。如何做出這等勾當。<span class="科">生</span>只這一遭。今後再不敢了。<span class="科">老旦</span>罷罷。今日把女兒就與你成親。只一件。我家三代無白衣女婿。今晚成親。明日就要你上京取應。求得一官半職。是我老身之幸也。<span class="科">生</span>謹依尊命。<span class="科">老旦</span>紅娘一壁廂整理筵席。就叫賓相贊禮。<span class="科">貼</span>賓相有請。<span class="科">丑扮賓相上隨意念介老旦</span>你二人拜了天地。然後拜我。<span class="科">生遞酒介</span></p>
        
        <p class="曲"><span class="牌">錦堂月</span>再整鸞儔。重諧伉儷。心猿意馬收留。且把從前。往事一筆都勾。再休題緘帖傳情。惟願取功名成就。<span class="科">合</span>從今後。看萬里青雲。早當馳驟。</p>
        
        <p class="曲"><span class="牌">前腔</span><span class="科">旦遞酒介</span>綢繆。月滿秦樓。珠還合浦。陽臺雨散雲收。春意徘徊。今朝自覺慚羞。再休題夜去明來。惟願取天長地久。<span class="科">合前</span></p>
        
        <p class="曲"><span class="牌">僥僥令</span><span class="科">合</span>春山眉展皺。秋水謾凝眸。看鏡裡雙鸞相回顧。似得水魚兒逐水遊。</p>
        
        <p class="曲"><span class="牌">尾聲</span><span class="科">合</span>華堂簫鼓鳴春晝。擺一對鸞凰配偶。<span class="科">生旦謝貼介</span>纔受媒紅謝親酒。</p>
        
        <p class="白"><span class="科">老旦</span>紅娘。快收拾行李。明日送衙內赴選。就打點酒殽送行。<span class="科">貼</span>理會得。</p>
        
        <p class="落詩">一雙鸞鳳兩相親。<br />從此難忘夙世恩。<br />寄語河橋西岸柳。<br />安排青眼送行人。</p>
        
        <h2 id=ch29 class="chapter"><span class="齣題">第二十九齣　秋暮離懷</span></h2>
        
        <p class="曲"><span class="牌">臨江仙</span><span class="科">生上</span>得效于飛樂未闌。誰知事有間關。<span class="科">旦上</span>人生自古別離難。可憐含淚眼。一步一回看。</p>
        
        <p class="白"><span class="科">生</span>水晶如意玉連環。着意收藏自古難。<span class="科">旦</span>紅綻櫻桃含白雪。斷腸聲裡唱陽關。<span class="科">生</span>小生自與小姐一見之後。受無限之苦。今日得效于飛之願。豈非天幸。不想夫人催促起程。此去功名唾手。即便回來。小姐自宜保重。休得為小生煩惱。瘦損花容。<span class="科">旦</span>官人此去。得官不得官。早早回來。休使妾倚門而望。<span class="科">生</span>小姐。你看這秋天好景致也。</p>
        
        <p class="曲"><span class="牌">普天樂</span><span class="科">生</span>碧雲天。黃花地。西風緊。北雁南飛。曉來時誰染霜林。多管是別離人淚。恨相見得遲。怨疾歸去。柳絲長情縈繫。倩疏林掛住斜暉。去匆匆程途怎隨。念恩情使人心下悲淒。</p>
        
        <p class="曲"><span class="牌">雁聲犯</span><span class="科">旦</span>思之。不忍分離。見車兒馬兒。不由人熬煎氣。<span class="夾白"><span class="科">生</span>小姐今日如何不打扮。<span class="科">旦</span></span>有甚心情。打扮得嬌嬌媚。准備衾兒枕兒。則索要沈沈睡。從今後衫兒袖兒。都濕透相思淚。</p>
        
        <p class="曲"><span class="牌">傾杯序</span><span class="科">生</span>棲遲。頃刻間冷翠幃。寂寞添十倍。想前暮私情。昨夜成親。今日別離。惟我知之。把腿兒相壓。臉兒相偎。手兒相攜。不由人猛然思省淚雙垂。</p>
        
        <p class="曲"><span class="牌">山桃犯</span><span class="科">旦</span>濕錦袖。啼紅淚。湛秋水。顰眉翠。執手未登程先問歸期。別酒將傾未飲心先醉。魚來雁去書頻寄。免使人心下成灰。</p>
        
        <p class="曲"><span class="牌">尾聲</span><span class="科">合</span>蝸角名。蠅頭利。拆散鴛鴦兩下離。話別臨岐共慘悽。</p>
        
        <p class="白"><span class="科">生旦</span>遠遠望見老夫人來了。<span class="科">老旦貼上</span></p>
        
        <p class="曲"><span class="牌">賀聖朝</span>遠送賢才取應。馳驅早到長亭。眼前秋色總關情。<span class="科">貼</span>願攀仙桂去。雲路快先登。</p>
        
        <p class="白"><span class="科">眾見介老旦</span>張生。今日乃是吉日。特地安排酒饌。與你餞行。若到京師。䦛䦟一個狀元回來。休要玷辱了我女孩兒。<span class="科">生</span>小生托老夫人福蔭。取青紫如拾芥。不勞掛念。長老也來了。<span class="科">末上介</span></p>
        
        <p class="曲"><span class="牌">菊花新</span>雨歇新涼報早秋。山僧送客上皇州。但期一舉登龍榜。瓊林宴罷早歸舟。</p>
        
        <p class="白">我老僧聞知張先生赴京取應。特辦酒果送行。夫人小姐紅娘早已在此了。<span class="科">見介末</span>老夫人曾送酒過麼。<span class="科">老旦</span>還未曾。長老先請。<span class="科">末</span>豈敢。老夫人小姐敬過了。然後是小僧。<span class="科">老旦</span>這等老身僭了紅娘將酒過來。</p>
        
        <p class="曲"><span class="牌">催拍</span>到京師水土自宜。趁程途當節飲食。慎時保體。慎時保體。野店風霜。早起眠遲。鞍馬秋風。最要扶持。<span class="科">合</span>功名遂身掛荷衣。攀月桂。步雲梯。<span class="科">旦遞酒介</span></p>
        
        <p class="曲"><span class="牌">前腔</span>我但願你文齊福齊。只怕你停妻娶妻。愁恨自知。愁恨自知。此去迢遙。黃犬青鸞有書頻寄。花草他鄉。休似此處棲遲。<span class="科">合前生</span></p>
        
        <p class="白">再有誰似小姐。敢生此念。小姐放心。小生也回敬一杯。</p>
        
        <p class="曲"><span class="牌">前腔</span>笑吟吟一同到此。哭啼啼獨自散歸。你歸到羅幃。歸到羅幃。翠被生寒。此恨誰知。無計留連。閣不住淚眼愁眉。<span class="科">合前末</span></p>
        
        <p class="白">貧僧如今奉張先生一杯。</p>
        
        <p class="曲"><span class="牌">前腔</span>下西風黃葉亂飛。染寒煙衰草自迷。看杯盤狼籍。杯盤狼籍。車兒投東。馬兒向西。<span class="夾白">先生</span>金榜無名。誓不轉歸。<span class="科">合前貼</span></p>
        
        <p class="白">我也敬姐夫一杯。<span class="科">遞生酒介</span></p>
        
        <p class="曲"><span class="牌">前腔</span>這憂愁欲訴與誰。這相思惟我自知。你前程萬里。前程萬里。一躍龍門。奪錦榮歸。休戀紅妝。使故人憔悴。<span class="科">合前</span></p>
        
        <p class="曲"><span class="牌">一撮棹</span><span class="科">生</span>山光暮。連古道接長堤。催行色。人影亂。夕陽低。<span class="科">旦</span>人去也。鬆金釧減玉肌。<span class="科">合</span>但願封妻子耀門閭。</p>
        
        <p class="落詩">臨行攜手欲分離。<br />卻把離愁兩地悲。<br />莫道丈夫非無淚。<br />果然不灑別離時。</p>
        
        <h2 id=ch30 class="chapter"><span class="齣題">第三十齣　草橋驚夢</span></h2>
        
        <p class="曲"><span class="牌">掛真兒</span><span class="科">生丑同上</span>望蒲東蕭寺暮雲遮。慘離情半林黃葉。馬遲人意懶。風急雁行斜。愁恨重疊。愁恨重疊。破題兒第一夜。</p>
        
        <p class="白">小生與小姐分手。行來又早二十里之外。前面就是草橋客店。不免安歇一宵。明日早行。我想昨夜受用。今夜淒涼。這馬兒百般不肯行。正是行色一鞭催去馬。離愁萬斛引新詩。</p>
        
        <p class="曲"><span class="牌">步步嬌</span>昨日翠被香濃薰蘭麝。欹珊枕把身軀趄。臉兒廝搵者。仔細端詳。幾曾經別。烏雲鬢玉釵斜。恰似半吐初生月。</p>
        
        <p class="白">早到店中。店主何在。<span class="科">淨上</span>請官人就在裡面安歇。官人喫酒飯麼。<span class="科">生</span>酒飯俱不要喫了。琴童你喫飯。<span class="科">丑</span>我也不喫了。睡了罷。<span class="科">生</span>今夜如何睡得着。</p>
        
        <p class="曲"><span class="牌">江兒水</span>客館欹單枕。秋蛩鳴四野。助人愁紙窗外風兒裂。這孤眠被兒薄衾又怯。冷清清幾時溫得熱。有限姻緣方寧帖。無奈功名。何苦使人離別。</p>
        
        <p class="曲"><span class="牌">清河水</span>呆打孩店房中沒話說。悶對如年夜。暮雨催寒蛩。曉風吹殘月。今宵酒醒來。玉人兒他在何處也。</p>
        
        <p class="白">不覺睡思將來。且暫歇一宵。<span class="科">作睡介旦上</span></p>
        
        <p class="曲"><span class="牌">玩仙燈</span>別卻情人。頓覺香消玉減。</p>
        
        <p class="白">奴家在十里長亭。別了張生回去。好放他不下。今喜得老夫人睡了。不免私奔出城。趕上了他。一同去罷。</p>
        
        <p class="曲"><span class="牌">香柳娘</span>走荒郊曠野。走荒郊曠野。把不住心嬌怯。喘吁吁難將兩氣接。瞞過了能拘管夫人。穩住廝齊攢侍妾。疾忙趕上者。為恩情怎捨。為恩情怎捨。因此不憚路途賒。誰經這磨滅。</p>
        
        <p class="曲"><span class="牌">前腔</span>想臨行上馬。想臨行上馬。其實痛嗟。哭得我似呆癡。瘦得我似唓嗻。別離剛半晌。卻是掩過繡裙兒。寬褪三四褶。看清霜滿路。看清霜滿路。高下路迴折。我這裡奔馳。他在何處睡歇。</p>
        
        <p class="白">我看前面想是草橋客店。他必然在內安歇。待我敲門則個。<span class="科">生問介</span>是誰。<span class="科">旦應</span>是奴家。開門。開門。<span class="科">生</span>是個婦人聲音。這早晚到此做甚麼。</p>
        
        <p class="曲"><span class="牌">前腔</span>是人可分說。是人可分說。是鬼速疾滅。<span class="夾白"><span class="科">旦</span>是我。老夫人睡了。想此去幾時得見。特地趕上來與你同去。<span class="科">生</span></span>聽罷語言兒將香羅袖兒拽。且停睛看者。且停睛看者。原來是小姐。你為人能為徹。將衣袂不藉。將衣袂不藉。繡鞋兒都被露泥惹。腳跟兒敢踏破也。</p>
        
        <p class="白"><span class="科">旦</span>我為你顧不得許多迢遞。</p>
        
        <p class="曲"><span class="牌">前腔</span>想着你忘餐廢寢。想着你忘餐廢寢。放不下些。到如今香消玉減花開花謝。你衾寒枕冷。你衾寒枕冷。鳳分與鸞拆。月圓被雲遮。這牽腸割肚。到如今義斷與恩絕。尋思來痛傷嗟。</p>
        
        <p class="曲"><span class="牌">前腔</span><span class="科">生</span>想人生在世。想人生在世。最苦是離別。關山萬里獨自跋涉。<span class="夾白">小姐。</span>休道一時。花殘與月缺。瓶墜寶簪折。總春嬌怎惹。總春嬌怎惹。生則願同衾。死則願同穴。</p>
        
        <p class="白"><span class="科">內鳴鑼旦下生抱丑介</span>小姐。你在這裡。<span class="科">丑</span>呸。你好見鬼了。怎麼把我抱住了叫小姐。<span class="科">生</span>呀。原來是一場大夢。開門看時。但見一天露氣。滿地霜華。曉星初起。殘月猶明。正是無端燕雀枝頭鬧。一枕鴛鴦夢不成。好悽慘人也。琴童。收拾行李起程。</p>
        
        <p class="曲"><span class="牌">傍妝臺</span>絳河斜。綠依依牆高柳半遮。靜悄悄門掩清秋夜。昏慘慘雲際穿窗月。驚覺了顫巍巍竹影龍蛇走。虛飄飄莊周夢蝴蝶。砧聲響。不斷絕。急煎煎好夢兒應難捨。</p>
        
        <p class="曲"><span class="牌">尾聲</span>柳絲長情牽惹。冷清清獨自嗟。嬌滴滴玉人兒何處也。</p>
        
        <p class="落詩">草橋客店夢鶯鶯。<br />攜手交懽敘舊情。<br />驚覺玉人空一嘆。<br />可憐殘月照窗櫺。</p>
        
        <h2 id=ch31 class="chapter"><span class="齣題">第三十一齣　曲江得意</span></h2>
        
        <p class="白"><span class="科">扮考試隨意照常做</span><span class="科">扮考試隨意照常做</span></p>
        
        <h2 id=ch32 class="chapter"><span class="齣題">第三十二齣　泥金報捷</span></h2>
        
        <p class="曲"><span class="牌">似娘兒</span><span class="科">生上</span>天府快先登。題金榜名貫群英。風流人物才堪稱。宮袍試着。瓊林宴罷。遊遍京城。</p>
        
        <p class="白">遠挾琴書上帝畿。姓名今喜達金闈。鰲頭獨占詞鋒捷。聽罷傳臚日未西。小生去秋與小姐相別。倏忽半載。幸喜一舉得中探花。今日在招賢館。聽御筆親除官職。只怕俺小姐掛念愁煩。特修家書一封。着琴童賚去。以安其心。琴童何在。<span class="科">丑上</span>堂上呼名字。階前聽使令。覆相公。有何分付。<span class="科">生</span>我有書。着你齎到蒲東去。</p>
        
        <p class="曲"><span class="牌">一封書</span>初相見俊才。紅雨紛紛點翠苔。別離後悶懷。黃葉蕭蕭凝暮靄。又見梅花剛半吐。幸喜文場得中魁。寄鸞箋。到妝臺。管取多情笑滿懷。</p>
        
        <p class="白">琴童。你見小姐時。說官人怕娘子憂慮。先着小人報知。<span class="科">丑</span>小人都曉得了。就此告別。</p>
        
        <p class="落詩">封書遠寄到蒲東。<br />管取多情喜氣濃。<br />一葉浮萍歸大海。<br />人生何處不相逢。</p>
        
        <h2 id=ch33 class="chapter"><span class="齣題">第三十三齣　尺素緘愁</span></h2>
        
        <p class="曲"><span class="牌">折梧桐</span><span class="科">旦上</span>裙染榴花。睡損胭脂皺。紐結丁香。掩過芙蓉扣。<span class="科">貼上</span>線脫珍珠。淚濕香羅袖。楊柳眉顰。人比黃花瘦。</p>
        
        <p class="白"><span class="科">旦</span>紅娘。自張生去京之後。不覺半載餘矣。音書杳然。這幾日神思困倦。好悶殺人也。<span class="科">貼</span>姐姐。雖然姐夫別去。終有再會之日。請自寬懷。不必掛念。</p>
        
        <p class="曲"><span class="牌">集賢賓</span><span class="科">旦</span>眼前悶懷濃似酒。一半在眉頭。離了眉頭又在心上有。惡思量無了無休。腰肢似柳。怎當他又添憔瘦。新愁舊愁。廝混了難分新舊。</p>
        
        <p class="白"><span class="科">貼</span>姐姐。你往常問也曾如此不快。不似這般清瘦。</p>
        
        <p class="曲"><span class="牌">前腔</span><span class="科">旦</span>曾經憔瘦擔此憂。奈每徧閒由。不似今番情最陡。悶來時獨倚危樓。簾垂玉鉤。空目斷山明水秀。謾凝眸。見衰草連天野渡橫舟。</p>
        
        <p class="曲"><span class="牌">大聖樂</span>風流惹下相思。爭奈相思無了期。西廂月下聽琴後。離恨譜。斷腸詩。只為你文章魁首青雲客。休看做桃李春風牆外枝。<span class="科">旦</span>悶倚欄杆望也。空教人幾回目斷天涯。</p>
        
        <p class="曲"><span class="牌">前腔</span><span class="科">旦</span>自從那日分離。廢寢忘餐減玉肌。<span class="夾白"><span class="科">貼</span>姐姐。請個問卦先生。占卜姐夫幾時回來。<span class="科">旦</span></span>金錢暗卜全無准。空屈指數歸期。<span class="夾白"><span class="科">貼</span>他若中了。必有書寄回來。<span class="科">旦</span></span>不愁他青鸞有信頻須寄。只怕金榜無名誓不歸。<span class="科">合前旦</span></p>
        
        <p class="白">紅娘。我想起舊日之事呵。</p>
        
        <p class="曲"><span class="牌">不是路</span>暗想當時。將欲從軍憔悴死。一封書。半萬賊兵翦草除。<span class="夾白"><span class="科">貼</span>那時節只是老夫人背盟。<span class="科">旦</span></span>負佳期。閃得恩情兩下離。<span class="夾白"><span class="科">貼</span>如今又是老夫人逼他應舉去了。<span class="科">旦</span></span>只為蟾宮折桂枝。這相思。天涯海角心相似。此情難寄。</p>
        
        <p class="曲"><span class="牌">皂角兒</span>帶圍寬瘦減腰肢。<span class="夾白"><span class="科">貼</span>姐姐。做些針指消遣何如。<span class="科">旦</span></span>意懸懸懶拈針指。這相思病染懨懨。淋漓袖萬千紅淚。<span class="夾白"><span class="科">貼</span>姐姐。我曉得你了。</span>莫不是怕黃昏。挨白晝。象牀閒。鴛被冷。這般滋味。<span class="科">合</span>冤家一去。歸無定期。嘆分離。天邊月缺。也有圓時。</p>
        
        <p class="曲"><span class="牌">前腔</span><span class="科">旦</span>去時節黃葉亂飛。到如今落紅堆砌。要相逢千難萬難。不似俺別時容易。莫不是醉銀箏。歌綵袖。戀秦樓。迷楚館。把奴拋棄。<span class="科">合前</span></p>
        
        <p class="曲"><span class="牌">尾聲</span><span class="科">旦</span>離愁萬種千言語。<span class="夾白"><span class="科">貼</span>姐姐待姐夫回來時節。可備細對他說。<span class="科">旦</span></span>准備歸來訴與。只恐相逢無一句。</p>
        
        <p class="白"><span class="科">丑上</span>一心忙似箭。兩腳走如飛。奉相公命。賚書報與小姐。恰纔見了夫人。着我入來見小姐。早至後堂了。<span class="科">咳嗽介貼見僕介貼笑介</span>呀。可知道昨夜燈花報。今朝喜鵲喧。姐姐正在此煩惱哩。你還是自來和官人來。<span class="科">丑</span>官人中了。特來報喜。<span class="科">貼</span>你且在這裡等。我對姐姐說了。你入來。<span class="科">貼見旦笑介旦</span>這妮子怎麼。<span class="科">貼</span>姐姐。恭喜賀喜。姐夫得了官了。<span class="科">旦</span>這妮子見我愁悶。故來哄我。<span class="科">貼</span>端的是實。琴童見在外面。見過夫人。使他進來見姐姐。<span class="科">丑進見旦介</span>妳妳。相公中了。有書在此。<span class="科">旦</span>且喜且喜。我也望得你日子久了。<span class="科">接書看介</span></p>
        
        <p class="曲"><span class="牌">瑣寒窗</span>因他去減我風流。寄書來又添消瘦。<span class="夾白">我和他</span>別時節桂子新秋。盼書來又早梅花時候。悶來無語強擡頭。書在手。淚盈眸。</p>
        
        <p class="曲"><span class="牌">醉香歸</span><span class="夾白">我這裡</span>開時有淚沾衣袖。<span class="夾白">他那裡</span>修時未寫淚先流悶時開拆悶時修。淚痕兒都把書濕透。正是一重愁番做兩重愁。寄來書淚點從來有。<span class="科">念書介</span></p>
        
        <p class="白">張珙百拜。書奉芳卿可人妝次。自暮秋拜違。倏爾半載。上賴祖宗之蔭下托賢妻之德。叨中中第。即日於招賢館寄跡。以俟朝廷除授。惟恐老夫人與賢妻憂念。特令琴童馳報。庶幾免慮。小生身雖遙而心常邇矣。恨不得如鶼鶼比翼。邛邛並軀。為功名而薄恩愛。誠有淺恩貪饕之罪。他日而會。自當請責。後成一絕。以奉請教。<span class="科">詩曰</span></p>
        
        <p class="詩">玉京仙府探花郎。寄與蒲東窈窕娘。<br />指日拜恩歸錦畫。定須休作倚門妝。</p>
        
        <p class="白">慚愧。探花郎乃第三名也。<span class="科">貼</span>他中了探花。不日衣錦歸來。妾與姐姐賀喜。</p>
        
        <p class="曲"><span class="牌">前腔</span><span class="夾白"><span class="科">旦</span>當日</span>西廂月下曾相守。今日瓊林宴上恣遨遊。跳東牆卻去占鰲頭。惜花心養成折桂手。<span class="夾白">到如今</span>晚妝樓改作志公樓。朝陽鳥便是鸞鳳友。</p>
        
        <p class="白">紅娘取紙筆過來。寫書回他去。<span class="科">寫介</span>書已寫完。無可表意。聊奉汗衫一領。裹肚一條。綿襪一雙。瑤琴一張。玉簪一隻。斑管一枝。分付琴童教他好好收拾。<span class="科">貼</span>姐姐。姐夫如今做了官。豈無這幾件東西。將去何用。<span class="科">旦</span>你不知道。</p>
        
        <p class="曲"><span class="牌">紅衲襖</span>這汗衫和他一處宿。想着他體溫存貼着他皮肉。<span class="夾白"><span class="科">貼</span>這裹肚何用。<span class="科">旦</span></span>常不離了他前後。緊守着他左右。<span class="夾白"><span class="科">貼</span>這瑤琴何用。<span class="科">旦</span></span>當初五言詩謹趁逐。後來七絃琴成配偶。<span class="夾白"><span class="科">貼</span>這玉簪呵。<span class="科">旦</span></span>到如今功成名就也。只怕撇人在腦背後。</p>
        
        <p class="白"><span class="科">貼</span>這斑管怎麼說。</p>
        
        <p class="曲"><span class="牌">前腔</span><span class="科">旦</span>湘江兩岸秋。當日娥皇因虞舜愁。西廂兩淚流。今日鶯鶯為君瑞憂。<span class="夾白">琴童。</span>你逐宵旅店房中宿。休將包袱兒做枕頭。水浸雨濕休教扭。乾來時熨不開摺皺。一件件與我仔細收留也。<span class="夾白">你與相公說。</span>是必休忘舊。</p>
        
        <p class="白"><span class="科">丑</span>小人理會得。</p>
        
        <p class="落詩">燃燈雁足此時修。<br />情繫人心早晚休。<br />此去長安千萬里。<br />悔教夫婿覓封侯。</p>
        
        <h2 id=ch34 class="chapter"><span class="齣題">第三十四齣　回音喜慰</span></h2>
        
        <p class="曲"><span class="牌">風馬兒</span><span class="科">生上</span>遠別多情赴帝畿。懷念夢常歸。關山縹緲人何處。甚日共枕鴛幃。</p>
        
        <p class="白">下官名登虎榜。身列鵷班。奉聖旨着俺在翰林院編修國史。未蒙除授。因此羈絆。不得還鄉。前者着琴童寄書回去。又不見到來。這兩日神思不寧。飲食無味。給假在郵亭中將息。醫者雖來調治。我想這病候便是盧醫扁鵲也醫不好。除非是我那小姐一見。自然便好。</p>
        
        <p class="曲"><span class="牌">惜奴嬌</span>從到京師。這相思心下。旦夕如是。心頭橫躺有鶯兒。隨侍。請得良醫來診視。一心說本意。待推辭。他察虛實。論來怎生迴避。</p>
        
        <p class="曲"><span class="牌">錦衣香</span>他道醫雜癥。有方術。治相思。無藥餌。鶯鶯知我為他。我也甘心兒死。飄零四海愧無居。一生客寄。半生將至。怪簷前靈鵲。垂簾幕。報喜蛛兒。昨夜燈結蕊。有何吉凶事。莫非他處。有書來至。<span class="科">丑上</span></p>
        
        <p class="曲"><span class="牌">尾聲</span>關山豈敢辭迢遞。離卻蒲東崔小姐。討得個音書來報喜。</p>
        
        <p class="白"><span class="科">見介生</span>琴童。你來了。<span class="科">丑</span>小人到普救寺中。見那小姐。為相公一發瘦了。見了書不勝懽喜。就回書打發我來了。只道官人除授上任。不想有病在此。<span class="科">生</span>小姐的書在那裡。<span class="科">丑遞書介</span>書在此。又有許多東西。一發收了。<span class="科">生接書念介</span>薄命妾崔鶯鶯。拜奉才郎君瑞文几。自別音容。不覺許久。正思念間。忽見華翰飛墜。始知文場高中。使妾喜之如狂。今承使便。聊奉瑤琴一張。汗衫一領。玉簪一隻。斑管一枝。裹肚一條。綿襪一雙。表妾真誠。伏惟笑納。賡韻遂成一絕。以寄遠懷。<span class="科">詩曰</span></p>
        
        <p class="詩">欄杆倚遍盼才郎。莫戀神京黃四娘。<br />病裡得書知中選。窗前覽鏡試新妝。<br />我那風流小姐。我張珙死也得瞑目了。</p><p class="mw-empty-elt"></p>
        
        <p class="曲"><span class="牌">桂枝香</span>堪為字史。當從款識。端的有柳骨顏筋。恁般樣佳人才思。千般用心。千般用心。怎不教張生愛你。世間無二。細尋思。寄物知情厚。一樁樁謾看取。</p>
        
        <p class="白"><span class="科">看介</span>休說他文章翰墨。則這女工針指。世間罕有。<span class="科">丑</span>官人。小姐寄來這些東西。有甚意思。要他何用。<span class="科">生</span>你不知道。一件件都有緣故。我都猜着了。</p>
        
        <p class="曲"><span class="牌">前腔</span>瑤琴意趣。教我閉門禁指。調養聖賢之心。洗蕩巢由之耳。<span class="夾白"><span class="科">丑</span>這玉簪斑管何用。<span class="科">生</span></span>玉簪細巧。玉簪細巧。全無瑕疵。霜毫健美。細思之。今日淑女思君子。好似娥皇憶舜帝。</p>
        
        <p class="白"><span class="科">丑</span>這裹肚汗衫兒怎麼說。</p>
        
        <p class="曲"><span class="牌">前腔</span><span class="科">生</span>裹肚精製。汗衫貼體。見他不離我身邊。識盡他心中之事。<span class="夾白"><span class="科">丑</span>這綿襪呵。<span class="科">生</span></span>這綿襪樣新。這綿襪樣新。線如蟣子。當遵道理。莫胡為。願足下常如此。行時可三思。</p>
        
        <p class="白">琴童。小姐曾分付你甚麼來。<span class="科">丑</span>小姐上覆相公。休得別結良緣。<span class="科">生</span>那小姐還不知我的心事哩。</p>
        
        <p class="曲"><span class="牌">前腔</span>與你新婚燕爾。只為功名到此。昨宵愛桃李春風。今日愁梧桐秋雨。我是個風流狀元。我是個風流狀元。肯折殘花敗蕊。你不須憂慮。細尋思。我夢到蒲東寺。歸心十二時。</p>
        
        <p class="白">琴童。你將這東西與我好生收拾着。</p>
        
        <p class="落詩">病中喜得寄來書。<br />慰我心中不盡思。<br />和淚眼觀和淚寫。<br />斷腸人送斷腸詩。</p>
        
        <h2 id=ch35 class="chapter"><span class="齣題">第三十五齣　詭媒求配</span></h2>
        
        <p class="曲"><span class="牌">秋夜月</span><span class="科">淨上</span>心性囂。慣使風流鈔。柳陌花街常時樂。偎紅倚翠追歡笑。只愁易老。只愁易老。</p>
        
        <p class="曲"><span class="牌">梨花兒</span>我家累代是公卿。自我生來欠老成。終日奔波不暫停<span class="夾白">也麼嗏。</span>風流態度人皆敬。</p>
        
        <p class="白">小子鄭恆是也。前者姑娘崔老夫人附書來。着我到京搬喪還河中去。誰想到得遲。又起程去了。不得相會。一向在京院子裡嫖耍。整整住了一年以上。今打聽得老夫人見在蒲東普救寺守喪。又聞得孫飛虎領兵圍了寺。要擄鶯鶯為妻。得一個洛陽秀才張珙。退了賊兵。夫人將小姐與他為妻。我今到此。若無這個消息。自去見姑娘不妨。既有這件事。我去也沒意思。想起來這事都在紅娘身上。已曾令人去喚紅娘到下處來說話。只說纔在京回。不敢造次相見姑娘。且在此等候着。紅娘敢就來也。<span class="科">貼上</span>初離閨閣內。又向市廛行。鄭恆哥哥着人來喚我說話。老夫人着我去走一遭。<span class="科">見介淨</span>紅娘姐來了。<span class="科">貼</span>哥哥萬福。老夫人說你既到此間。為何不到我家來。<span class="科">淨</span>我有甚麼嘴臉來見姑娘。先請你來說話。姑夫存日。將小姐許我為妻。今已服滿。特來央你與老夫人說。擇個好日成親。好與小姐一同扶喪回去還葬。不然一路上與小姐不穩便。若說得成就了。重重謝你。<span class="科">貼</span>這一節再休題。小姐已嫁與別人去了。<span class="科">淨</span>胡說。道不得一馬不跨雙鞍。父在日許我親事。今日父死。便要悔親。那有此理。<span class="科">貼</span>當日孫飛虎領兵來時。哥哥你在那裡。若不是張生。俺一家兒性命不保。今日太平了。你卻來爭親。那時被賊擄去了。哥哥如何去爭。<span class="科">淨</span>我是富家子弟。卻不挫了。倒與窮酸餓鬼。我偏不如他。仁者能仁。身裡出身。根腳又是親上做親。況是父命。<span class="科">貼</span>你且禁聲。他那些兒不如你。聽我道來。</p>
        
        <p class="曲"><span class="牌">風入松</span>你賣弄仁者能仁。倚仗身裡出身。到如今官上加官。不教你親上做親。你又不曾通媒問。如何的便結婚姻。</p>
        
        <p class="白"><span class="科">淨</span>賊兵來時。他一個人怎生退得。都是說謊。</p>
        
        <p class="曲"><span class="牌">前腔</span><span class="科">貼</span>河橋飛虎那將軍。叛蒲東劫掠人民。統賊兵半萬來侵境。要鶯鶯做壓寨夫人。<span class="夾白">那時慌遽之時。夫人和長老商議。拍手高叫。兩廊不問僧俗。有能退得賊兵者。便將鶯鶯妻之。忽有遊客張生應聲而出。我有退兵之策。夫人大喜。請問其策安在。張生云。我有一故人白馬將軍。見統十萬之眾。鎮守蒲關。我修書一封。着人報去。必來救我。果然書至兵來。其困即解。</span>若不是那張生善修書。誰去請白馬將軍。</p>
        
        <p class="曲"><span class="牌">急三鎗</span>他書到。施號令。精兵至。掃滅盡。那煙塵。老夫人將小姐甘心許。言而有信。因此上不敢慢於人。<span class="夾白"><span class="科">淨</span>我素不聞他名。你這小妮子賣弄他許多。我有甚麼不如他處。<span class="科">貼</span>你又便罵我。</span>你一分他値百餘分。這螢火怎比月輪。高低遠近都休論。我拆白道字與你辨清渾。<span class="夾白"><span class="科">淨</span>這小妮子曉得甚麼拆白道字。你說與我聽。<span class="科">貼</span></span>張君瑞肖字邊着個立人。你是個木寸馬戶尸巾。<span class="夾白"><span class="科">淨</span>這小妮子罵我是村驢𡰯<a epub:type="noteref" href="#char01"><sup>註</sup></a>。我祖代是相國之子。到不如個窮秀才。窮的只是窮。做官到底做官。<span class="科">貼</span></span>他憑着師友務本。你倚着父勢欺人。這廝喬立議論。官人的只合做官人。窮民到底是窮民。卻不道將相出寒門。<span class="夾白"><span class="科">淨</span>這都是姑夫的遺囑。我擇日牽羊擔酒上門去。要他成親。看姑娘怎麼樣發付我。<span class="科">貼</span></span>如何硬。做眷姻。不親的。強諧秦晉。<span class="夾白"><span class="科">淨</span>我不怕他不肯。<span class="科">貼</span></span>訕觔。發村。使狠。甚的個善溫存。<span class="夾白"><span class="科">淨</span>姑娘若堅執不肯。我着二三十人上門。強搶上轎。扛到下處。脫了衣。過了一宿恁明日急趕將來。還你一個婆娘去便了。<span class="科">貼</span></span>你須是鄭相國親舍人。須不是孫飛虎莽軍。喬嘴臉腌臢身分。少不得有家難奔。<span class="夾白"><span class="科">淨</span>這小妮子眼見得受了招安也。我也不對你說。明日定要娶。定要娶。<span class="科">貼</span>不嫁你。不嫁你。<span class="科">淨</span></span>正是郎君俏佳人有心。<span class="夾白">你喝一聲我聽。<span class="科">貼笑介</span>看你這般頑嘴臉呵。</span>不喝采怎生忍。</p><aside epub:type="footnote" id="char01"><p>「⿸尸巾」：同屌</p></aside>
        
        <p class="白">正是閉門推出窗前月。堪笑梅花空自香。<span class="科">貼下淨弔場介</span>這妮子擬定都和那酸丁演撒了。我明日自上門去。見俺姑娘。說個大謊。只說張生中了狀元贅在衛尚書家做了女婿。俺姑娘最聽是非。他自小又愛我。必有話說。休說別的。則俺這一套衣服。也衝動他。他若不肯。我便放起刁來。且看鶯鶯那裡去。終不然到官司。斷與張生做了夫妻不成。</p>
        
        <p class="落詩">且將壓善欺良意。<br />權作尤雲殢雨心。</p>
        
        <h2 id=ch36 class="chapter"><span class="齣題">第三十六齣　衣錦還鄉</span></h2>
        
        <p class="曲"><span class="牌">金雞叫</span><span class="科">老旦上</span>聽得人傳語。今科狀元。少年君瑞。<span class="科">貼上</span>蒼天不負男兒志。<span class="科">合</span>身着宮袍。手攀仙桂。</p>
        
        <p class="白"><span class="科">老旦</span>本待將心托明月。誰知明月照溝渠。昨日鄭恆來說。張生中了狀元。入贅在衛尚書府中。做了女婿。依前將女兒嫁與鄭恆罷。着他擇個好日。成親便了。<span class="科">貼</span>昨日鄭哥哥之言。未可便信。望老夫人三思而行。倘或張生無有此事。榮耀回來。兩邊怎生發付。<span class="科">生引眾上</span></p>
        
        <p class="曲"><span class="牌">似娘兒</span>玉鞭驄馬出皇都。暢風流人物。今朝三品貴。昨日一寒儒。御筆親僉。除任在河中府。</p>
        
        <p class="白">一旦風雷動。成名天下知。如今將近普救寺了。左右疾忙與我趲上前去。</p>
        
        <p class="曲"><span class="牌">駐馬聽</span>張珙如愚。酬志三尺龍泉萬卷書。鶯鶯有福。請了五花官誥。七級香車。身榮難忘借僧居。愁來猶記題詩處。取應分離。夢魂不離蒲東寺。</p>
        
        <p class="白">下官蒙聖恩除授河中府府尹。衣錦還鄉。小姐鳳冠霞帔。都請在此。若見俺小姐。雙手捧將過去。迤邐行來。此間已是普救寺門首。不免徑入。左右每回去罷。<span class="科">眾應下老旦</span>紅娘去看。外面甚麼人嚷。<span class="科">貼出見生介貼</span>呀。原來是姐夫榮回了。且喜且喜。<span class="科">生</span>是小生回來了。與我報夫人知道。<span class="科">貼進報介</span>老夫人。張先生做官了。回在外面。<span class="科">老旦</span>請進相見。<span class="科">生進相見介</span></p>
        
        <p class="曲"><span class="牌">刮鼓令</span>重相見可喜。謹躬身。問起居。<span class="夾白"><span class="科">老旦</span>你是奉聖旨的女婿。我消受你拜不起。<span class="科">生</span></span>慈顏怒未知因甚。丫鬟各廝覷。莫不是怨別離。有人架起是和非。致令今日意參差。<span class="夾白">呀。</span>怎生不見我玉人兒。</p>
        
        <p class="曲"><span class="牌">前腔</span><span class="夾白"><span class="科">老旦</span>張生。</span>兵危困感伊。<span class="夾白"><span class="科">生</span>此乃往事。不必提起。<span class="科">老旦</span></span>許孩兒成伉儷。誰想你一朝折桂。又贅尚書衛相女。<span class="夾白"><span class="科">生</span>那裡生出這話來。<span class="科">老旦</span></span>把恩義盡拋離。<span class="夾白">我孩兒雖是</span>殘妝醜貌未必辱你。教人空自氣長吁。<span class="夾白"><span class="科">生</span>那有此事。<span class="科">老旦</span></span>如何今日假躊躕。</p>
        
        <p class="白">紅娘。你去問他。</p>
        
        <p class="曲"><span class="牌">前腔</span><span class="科">貼</span>含容去拜啟。望慈顏免怒起。<span class="夾白"><span class="科">生</span>紅娘姐。如何叫我不惱。<span class="科">貼</span></span>試問你京中緣故。轉教人輕賤你。從別後喜無虞。新夫人姿容必麗美。比咱小姐料清奇。繡球兒打着做夫妻。</p>
        
        <p class="白"><span class="科">生</span>紅娘姐。連你也葫蘆提了。小生為小姐忘餐失寢。受無限之苦。別人不知道。你難道不曉得。</p>
        
        <p class="曲"><span class="牌">前腔</span>絲鞭那仕女。滿章臺覓眷敘。我懷着舊時恩愛。肯憐新棄舊娶。豈不聞君子斷其初。是那個畜生行妒嫉。走將來說間阻。致令今日意生疎。</p>
        
        <p class="白"><span class="科">老旦</span>當日兵圍普救時。感君一諾獻神機。蒲關故友解重圍。酬恩諧淑女。送別赴春闈。一旦從新忘舊念。衛尚書府別娶嬌姿。今朝表出是和非。胡欲斷絃再娶。<span class="科">生</span>小生既入贅了衛尚書府中。做了女婿。如何又請小姐的鳳冠霞帔誥命在此。<span class="科">貼</span>卻原來。老夫人。我道張生不是這等人。則索請小姐出來。自問他。<span class="科">老旦</span>你去請。<span class="科">貼</span>小姐。張姐夫回來了。請出來相見。<span class="科">旦上介</span></p>
        
        <p class="曲"><span class="牌">哭相思</span>衣錦還鄉事雖美。誰知道喜成悲。別後教人每憶你。將美事變為非。</p>
        
        <p class="白"><span class="科">生旦相見介生</span>小姐。且喜別來無恙麼。<span class="科">旦作不語介貼</span>小姐有甚麼言語。對他說破了罷。</p>
        
        <p class="曲"><span class="牌">啄木趕黃鶯</span><span class="科">旦</span>不見時。准備着千言萬語。<span class="夾白"><span class="科">貼</span>小姐。今日見了姐夫。卻又如何不說。<span class="科">旦</span></span>得相逢變作氣長吁。他急攘攘卻纔歸來。我羞答答怎生相覷。欲將愁恨來伸訴及至相逢無一語。嘆別離。今朝會你須辨出是和非。</p>
        
        <p class="白"><span class="科">旦</span>張生。我有何負於足下。卻見棄妾身。贅在衛尚書府中為婿。於理何堪。<span class="科">生</span>你聽那個人說來。<span class="科">旦</span>鄭恆在夫人行說來。<span class="科">生</span>小姐如何聽那廝。我張珙之心。惟天可表。</p>
        
        <p class="曲"><span class="牌">前腔</span>從離了蒲東路。早來到京兆府。見個佳人不敢睹。硬扯個衛尚書家。孩兒為眷屬。<span class="夾白">小姐。</span>我若見他影兒滅一戶。是何人嫉妒剗地裡把人裝誣。</p>
        
        <p class="白"><span class="科">貼</span>張姐夫。你若果沒有此事。待鄭恆來與他面證便了。<span class="科">老旦</span>呀。杜將軍來了。紅娘扶小姐進去。<span class="科">旦下外上介</span></p>
        
        <p class="曲"><span class="牌">仙燈近</span>離卻蒲東。幸喜故人相見。</p>
        
        <p class="白"><span class="科">外見生介生</span>有勞仁兄光降。愚弟有失迎接。<span class="科">外</span>且喜賢弟高擢巍科。官拜府尹。愚兄特備菲禮。而來拜賀。<span class="科">生</span>愚弟托賴仁兄福蔭。謬登甲第。今已回來。不料老夫人聽信鄭恆誹謗。道愚弟入贅衛尚書府中。將小姐改嫁鄭恆。望仁兄張主。<span class="科">外</span>老夫人差矣。君瑞一者有退兵之功。二者是尚書之子。況今見在河中府府尹。老夫人有言。三代不招白衣女婿。今日番悔親事。於禮有礙。<span class="科">老旦</span>先夫在日。果將小女許下舍侄鄭恆。不料遭此大變。虧張先生請將軍殺退賊兵。老身不負初言。以成其事。忽然鄭恆來說。因此欲悔其親。<span class="科">外</span>老夫人焉可聽其誹謗之言。有傷風化。況且鄭恆與小姐是姑舅之親。豈可配為夫婦。決行不得。<span class="科">老旦</span>且待鄭恆來。當將軍面前。明白此事。<span class="科">淨上</span></p>
        
        <p class="曲"><span class="牌">前腔</span>喜氣匆匆。今做了東牀嬌客。</p>
        
        <p class="白">今日是個良辰吉日。姑娘許我成親。請這兩位官陪我。做了親。待張生回來時。着他一個忽地笑。這是姑娘家裡。不免進去。<span class="科">見老旦介</span>姑娘拜揖。請問這位尊親大人上姓。好稱呼。<span class="科">老旦</span>是鎮守蒲關杜將軍大人。<span class="科">淨</span>此一位尊親。<span class="科">老旦</span>是新府尹張大人。衛尚書的女婿。<span class="科">淨</span>決撒了。張大人在此。有何尊幹。<span class="科">生</span>你便是鄭恆。到此何幹。<span class="科">淨</span>這是我姑娘家裡。小姐是我妻子。倒問我何幹。<span class="科">外</span>老夫人。這就是鄭恆麼。左右與我拿了。你不仁不義。誆騙人妻。奏過官裡。明證其罪。<span class="科">淨</span>老大人。是我姑夫在日前許下我為妻。如今倒說我是誆騙人妻。<span class="科">外</span>既與崔小姐姑舅之親。律有明條。豈做得夫妻。左右與我押送官司。明日問他。<span class="科">淨</span>大人不必發怒。小人情願退親便了。只是怎生回去見人。罷罷。妻子空爭不到頭。風流自古惜風流。假饒掬盡湘江水。難洗今朝一面羞。<span class="科">下老旦</span>多謝大人主張親事。料無差矣。紅娘請小姐過來。戴了鳳冠霞帔。先謝了恩。然後拜謝杜大人。<span class="科">貼</span>小姐有請。<span class="科">旦上同生謝恩拜外介</span></p>
        
        <p class="曲"><span class="牌">大環着</span><span class="科">生旦</span>謝恩人相助。謝恩人相助。力解兵圍。成就今生。一對夫妻。得意也當時題柱。不負了少年豪氣。門闌喜迎駟馬高車。新狀元花生滿路。<span class="科">合</span>今日裡逢聖治。四海無虞。皆稱臣庶。</p>
        
        <p class="曲"><span class="牌">前腔</span><span class="科">老旦</span>痛先夫亡世。痛先夫亡世。蕭寺孀居。忽遇強梁。困逼無計。謝張生特施奇策。請將軍大興師旅。退賊兵救寡婦孤兒。把前盟怎肯拋棄。<span class="科">合前</span></p>
        
        <p class="曲"><span class="牌">前腔</span><span class="科">外</span>念平生交誼。念平生交誼。親同骨肉。間別經年。顏範不睹。喜兄弟官封文武。食天祿愧無報補。絕狼煙威震三邊。登廟廊政誇五袴。<span class="科">合前</span></p>
        
        <p class="曲"><span class="牌">前腔</span><span class="科">貼</span>想花前奇遇。想花前奇遇。兩意躊躕。待月迎風。書傳緘遞。還得遂並頭連理。美恩情團圓到底。又叨賜夫人封號。五花官誥鳳冠霞帔。<span class="科">合前</span></p>
        
        <p class="曲"><span class="牌">越恁好</span><span class="科">合</span>永承宗嗣。永承宗嗣。治中堂人怎比。風流才思。容嬌媚世應稀。<span class="科">合</span>開筵慶賞春風裡。笙歌滿耳。麝蘭香靄圍珠翠。春花秋月長如此。</p>
        
        <p class="曲"><span class="牌">前腔</span>夫榮妻貴。夫榮妻貴。辦行程臨府治。黃堂善政。傳千里撫安黎庶。<span class="科">合前</span></p>
        
        <p class="曲"><span class="牌">尾聲</span>西廂待月成佳配。金榜題名衣錦歸。留與人間作話兒。</p>
        
        <p class="落詩">謝得將軍成始終。<br />多承老母意從容。<br />夫妻榮貴今朝足。<br />願得鴛幃百世同。</p>
        
    </body> 
</html>