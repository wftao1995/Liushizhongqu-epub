<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/西厢记</title>
        <meta name="author" content="明　李景云　崔时佩　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">西厢记</span></h1>

        <p class="作者">明　李景云　崔时佩　著</p>

        <h2 id=ch1 class="chapter"><span class="出题">第一出　家门正传</span></h2>

        <p class="曲"><span class="牌">顺水调歌</span><span class="科">末上</span>大明一统国。皇帝万年春。五星聚奎。偃武又修文。托赖一人有庆。坐见八方无事。四海尽归仁。如此太平世。正是赏花辰。　　遇高人。论心事。搜古今。移宫换调。万象一回新。惟愿贤才进用。礼乐诗文。一腔风月事。传与世间闻。</p>
        
        <p class="曲"><span class="牌">沁园春</span>西洛张生。博陵崔氏。一双白璧两南金。寄居萧寺。无计达佳音。忽遇孙彪作耗。君瑞请兵退贼。当许下成亲。　　岂料功成后。老母背前盟。托红娘传密意。遂初心。喜登黄甲。郑恒何故更相寻。终藉蒲东太守。重谐伉俪。传说到如今。</p>
        
        <p class="落诗">老夫人路阻兵围。<br />小红娘书传简递。<br />崔莺莺月下听琴。<br />张君瑞春闱及第。</p>
        
        <h2 id=ch2 class="chapter"><span class="出题">第二出　金兰判袂</span></h2>
        
        <p class="曲"><span class="牌">满庭芳</span><span class="科">生上</span>游艺中原。脚跟无线。空教我望眼连天。将棘闱守暖。把铁砚磨穿。未能彀云路鹏程万里。先受了雪窗萤火多年。男儿志。空雕虫篆刻。缀断简残编。</p>
        
        <p class="白">宠渥重华。先香履素。惟将青白传家。萧然囊橐。经史作生涯。座上青毡未稳。空教我愁绪如麻。何时遇。嫦娥有意。分付月中华。小生姓张。名珙。字君瑞。本贯西洛人也。先人拜礼部尚书。不幸父母双亡。书剑飘零。风云未遂。即今贞元壬子二月上旬。欲往京师取应。正当路出蒲关。有一故人。姓杜。名确。字君实。他幼时与我同窗。曾为八拜之交。他弃文就武。遂得武举状元。今归省于家。不免去拜别哥哥。多少是好。<span class="科">外上</span></p>
        
        <p class="曲"><span class="牌">菊花新</span>独占鳌头作武元。宫袍新制锦彩云笺。九重春色满瑶天。功名遂报国愿身先。</p>
        
        <p class="白">弃却文科就武科。鳌头独占听传胪。今朝得遂平生愿。方表人间大丈夫。下官姓杜。名确。字君实。幼年与契弟张君瑞同窗。因见国家多事。弃文就武。遂得武举状元。今归省于家。闻知契弟张君瑞上国观光。不免送行则个。执事。张尚书府中去。<span class="科">行介相见介生</span>同袍兄弟胜同胞。义气相投漆和胶。<span class="科">外</span>耻学时人居要第。回头不念布衣交。贤弟几时荣行。<span class="科">生</span>行囊已治。明日准行。正欲造府拜辞。不意仁兄下顾。<span class="科">外</span>愚兄今日闻知贤弟上国观光。特备赆仪些少。更有鲁酒一罇。以壮行色。<span class="科">生</span>情已过佳。何以克当。<span class="科">外</span>礼贵往来。受之何害。取酒过来。</p>
        
        <p class="曲"><span class="牌">梁州序</span><span class="科">外</span>垂髫交善。今予弱冠。愧我先叨天眷。送君北上。长安道快着先鞭。趁此桃花浪暖。雷动鱼腾。伫看头角变。绿袍新染惹。御炉烟。乌帽宫花位列先。<span class="科">合</span>杯惜浅。斟须满。临岐无厌频频劝。今日别未知甚时见。</p>
        
        <p class="白"><span class="科">生</span>小弟借花献佛。回敬仁兄一杯。</p>
        
        <p class="曲"><span class="牌">前腔</span><span class="科">生</span>青灯黄卷。萤窗雪案。昔日同操笔砚。一朝就武。英雄队里夸先。坐镇狼烟永息。塞草青生。三箭天山奠。归来重聚面。绣筵前。玉屑飞香起笑喧。<span class="科">合前末上介</span></p>
        
        <p class="白">手捧金书出禁城。果然君命疾如星。天家已定安边策。特请将军赴柳营。报事报事。<span class="科">见外介末</span>只因丁文雅失政。军校不可纪律。过客寒心。居民丧胆。朝廷特敕老爷为征西大元帅。镇守蒲关。洛阳太守率领所属官员。俱在皇华驿俟候老爷到来开读。<span class="科">外</span>分付卤簿仪从。摆列整齐。就来了。<span class="科">末</span>口传新将令。去探旧官仪。<span class="科">下生</span>仁兄贺喜。吾闻君命召。不俟驾而行。</p>
        
        <p class="曲"><span class="牌">前腔</span><span class="科">生</span>请吾兄宝马先旋。待愚弟逻杯相饯。叹人生聚散。那得占先。初本是兄来送我。谁想今番。彼此成别怨。山河盟誓重。莫留连。民望兄来解倒悬。<span class="科">合前生</span></p>
        
        <p class="白">琴童安排酒。与杜太爷贺喜。</p>
        
        <p class="曲"><span class="牌">前腔</span><span class="科">外</span>你不须再整杯盘。且在此斯须留恋。一闻君召。怎敢迟延。只恐驰驱声断。琥珀杯干。两下情无限。观光游上国。正当出蒲关。相见多应三月间。<span class="科">合前末上介</span></p>
        
        <p class="白">纷纷卤簿金光迸。仪从行行尽恭敬。将军只闻天子宣。小人专听将军令。禀爷爷。卤簿仪从摆列齐整了。<span class="科">外</span>怎见得。</p>
        
        <p class="曲"><span class="牌">节节高</span><span class="科">末</span>朱杆列彩旛。七星攒。五云拥出六龙辇。摇千扇。响八蛮。张双伞。百官手执严霜简。千兵臂挽追风箭。<span class="科">合</span>累累金印笑登坛。男儿果遂平生愿。</p>
        
        <p class="曲"><span class="牌">前腔</span><span class="科">外</span>君恩四海宽。赖包含。微臣何幸蒙天眷。多惭赧。拯国难。驱民患。顿令草贼寒心胆。从教民堵如初案。<span class="科">合前</span></p>
        
        <p class="曲"><span class="牌">尾声</span><span class="科">生</span>兄膺武略当西战。<span class="科">外</span>弟向文场鏖战。各要与皇家撑持半壁天。</p>
        
        <p class="落诗">琴剑上京华。<br />宁辞道路赊。<br />学成文武艺。<br />货与帝皇家。</p>
        
        <h2 id=ch3 class="chapter"><span class="出题">第三出　萧寺停丧</span></h2>
        
        <p class="白"><span class="科">末上</span>一夜霜风凋玉芝。苍生失望士林悲。空怀济世安民略。不见男婚女嫁时。小人崔相国府中院子是也。俺相公弃世。老夫人扶柩回归博陵。岂料风尘道梗。不能前进。此间普救寺长老法本。乃是俺老相公剃度的。又是乡亲故旧。因此借寺侧西厢下。暂且避乱停丧。家眷只有小姐莺莺。年方一十八岁。舍人欢郎。才学读书。未谙家事。老夫人治家严肃。不用杂人。外事只有老仆。内有侍妾红娘。近今时世恶薄。不免在此照管。道犹未了。夫人早到。<span class="科">老旦上</span></p>
        
        <p class="曲"><span class="牌">金珑璁</span>博陵寻故垄。何时可卜佳城。经此地叹伶仃。<span class="科">贴上</span>风尘迷泪眼。云树隔归程。<span class="夹白"><span class="科">净上</span>妳妳。你</span>愁鬓渐星星。</p>
        
        <p class="诵"><span class="牌">鹧鸪天</span><span class="科">老旦</span>忆昔夫君在省台。商家鼎鼐用盐梅。金莲燃夜归书院。玉珮朝天上殿阶。　　登极品。列三台。紫泥封诰玉笺裁。<span class="科">净</span>如今骨冷家乡远。母子飘零事可哀。</p>
        
        <p class="白"><span class="科">老旦</span>红娘。如何不见小姐。叫他出来。<span class="科">贴</span>小姐有请。<span class="科">旦上</span></p>
        
        <p class="曲"><span class="牌">前腔</span>穷愁何日尽。灵台无种偏生。奴自省少曾经。晓来扶病起。消瘦步难行。有召出㡘楹。</p>
        
        <p class="白"><span class="科">见介老旦</span>孩儿。你为何垂鬟接黛。双脸销红。<span class="科">旦</span>母亲。迢递扶丧出帝州。思亲怀土泪盈眸。那堪草动风尘起。难数重重叠叠愁。<span class="科">老旦</span>孩儿。你父亲在日。执掌朝纲。夸一时之富贵。如今停丧旅邸。受无限之凄凉。好生伤感人也。</p>
        
        <p class="曲"><span class="牌">黄莺儿</span><span class="科">老旦</span>夫主丧京中。守孀居途路穷。娘儿孤苦谁承奉。凄凉万种。关山几重。恨不能扶柩归先垄。<span class="科">合</span>梵王宫。重门半掩。血泪洒杜鹃红。</p>
        
        <p class="曲"><span class="牌">前腔</span><span class="科">旦</span>无语背东风。望河中路未通。玉容消瘦缘愁重。椿庭命终。萱堂运穷。叹一家飘泊谁堪共。<span class="科">合前</span></p>
        
        <p class="曲"><span class="牌">琥珀猫儿坠</span><span class="科">贴</span>今来古往。富贵事难同。兴废浑如一梦中。停丧萧寺且从容。<span class="科">合</span>悲痛。须有日还乡。再整家风。</p>
        
        <p class="曲"><span class="牌">前腔</span><span class="科">净</span>当初从宦。快乐实无穷。不意先君禄命终。扶持旅榇寓蒲东。<span class="科">合前老旦</span></p>
        
        <p class="白">孩儿。我有两件事与你说。汝父存日。将你许与侄儿郑恒。以此附书回去。着他来搬丧就亲。至今尚未见到。如今停丧在此。待要修斋做些法事。追荐你父亲如何。<span class="科">旦</span>父亲忌日将临。正宜追荐才是。<span class="科">老旦</span>红娘。你去对长老说。涓取好日。做些功果。追荐相公便了。<span class="科">贴</span>只有一件。老相公在此停丧。虽无金椁银棺。也有珠襦玉匣。如今荐拔幽魂。不若早归安厝。</p>
        
        <p class="落诗">终南玉宛出尘沙。<br />千载魂惊塞外笳。<br />争似铁肠贤内相。<br />只将青梦托梅花。</p>
        
        <h2 id=ch4 class="chapter"><span class="出题">第四出　上国发轫</span></h2>
        
        <p class="曲"><span class="牌">齐天乐</span><span class="科">生上</span>远慕功名辞故里。独携琴剑驱驰。学海文林。花街柳陌。可爱风光如昔。云霄万里吐虹霓。稳步云梯。高攀月桂。芳名应许达京畿。</p>
        
        <p class="白">阴极阳生万里春。东风紫陌动芳尘。幽栖不达长安道。野外山花也笑人。小生昨日已分付琴童。收拾行李。上京取应。不知完备未曾。琴童那里。<span class="科">丑上</span></p>
        
        <p class="曲"><span class="牌">水底鱼儿</span>听叫琴童。两脚走如风。慌忙来到。<span class="夹白">呀</span>原来是家主公。</p>
        
        <p class="白">琴童生得青标。每日街上摆摆摇摇。日间跟随官人出入。夜间与官人撒腰。昨夜与官人同睡。浑身上下把我一浇。我只道葫芦里放出的水。官人原来是个老瓢。<span class="科">见介</span>官人有何分付。<span class="科">生</span>琴童。琴剑书箱完备未曾。<span class="科">丑</span>俱已完备了。就请官人起程。</p>
        
        <p class="曲"><span class="牌">步步娇</span><span class="科">生</span>打叠行囊登程去。暂且辞乡里。长亭复短亭。峻岭崇山。半吞云气。黄鸟隔林啼。可爱他声流丽。</p>
        
        <p class="曲"><span class="牌">江儿水</span><span class="科">丑</span>芳草迷行骑。飞花点客衣。禁烟时节多风雨。古木阴中扁舟系。数声渔笛悠扬起。勾引离人情绪。遥望皇都。缥缈在五云深处。</p>
        
        <p class="白"><span class="科">生</span>迤逦行来。不觉早到城市。琴童。寻一个洁净客店安下。<span class="科">丑</span>前面黑楼房里。想是一所店房。待我叫店主人出来。<span class="科">叫介末上</span>门径多潇洒。铺陈色色新。广招天下客。远接四方人。<span class="科">生末见介末</span>官人到此何干。<span class="科">生</span>特来借宿。<span class="科">末</span>若要安歇。请里面去。<span class="科">生</span>琴童。你与店主人讲一讲。<span class="科">丑</span>店官。你这里那几等房。<span class="科">末</span>有三等房。<span class="科">丑</span>那三等房。<span class="科">末</span>上中下三等房。<span class="科">丑</span>上房要多少钱。中房要多少钱。下房要多少钱。<span class="科">末</span>上房一月一两五钱。中房一两。下房五钱。<span class="科">丑</span>成不得。官人。我前者歇了一夜。只用得三钱银子。他家下房就要五钱。<span class="科">末</span>不是下等的房。<span class="科">丑</span>我只道你家下一个房要五钱。<span class="科">末</span>官人吃酒饭么。<span class="科">生</span>适才得过了。<span class="科">末</span>这等晚上吃罢。<span class="科">生</span>店主人。天色尚早。此间可有游翫去处么。<span class="科">末</span>官人是读书君子。料不到花街柳陌中去。<span class="科">生</span>然也。<span class="科">末</span>此间有一所寺院。乃武则天娘娘香火院。甚好游玩。<span class="科">生</span>怎见得。<span class="科">末</span>但见三层经阁。百尺钟楼。如来殿高耸青云。舍利塔直侵霄汉。红椒粉壁。白玉阑杆。砌阶石玛瑙琢成。乘栋柱沈檀刻就。绿杨影里。一座山门。泥金牌上。六个大字。敕赐普救禅寺。本寺一老僧。名为法本。善于诗赋。过往士夫无不相访。<span class="科">生</span>既如此。且去随喜一番。<span class="科">末</span>他有一徒弟。名为法聪。一应往来士客。都是他迎接。见他可见法本。<span class="科">生</span>琴童在此安顿行李。我去一会就来。</p>
        
        <p class="落诗">随喜闲行到上方。<br />红尘市井觅清凉。<br />若还得遇高僧话。<br />偷却浮生半日闲。</p>
        
        <h2 id=ch5 class="chapter"><span class="出题">第五出　佛殿奇逢</span></h2>
        
        <p class="曲"><span class="牌">光光乍</span><span class="科">净上</span>假持斋做长老。经卷那曾晓。每日吃荤腥常醉倒真个快活无烦恼。</p>
        
        <p class="白">小僧法聪是也。师父赴斋不在。倘有游客往来。只得在此等候。<span class="科">生上</span></p>
        
        <p class="曲"><span class="牌">菊花新</span>未临科甲暂稽程。旅况凄凉动客情。萧寺独游行。历遍名山胜境。</p>
        
        <p class="白"><span class="科">相见介净</span>先生何来。<span class="科">生</span>小生西洛至此。久闻上刹清雅。一来瞻仰佛像。二来拜谒长老。<span class="科">净</span>我师父不在。方才办了八个盒子。望丈母去了。<span class="科">生</span>出家人那得有丈母。<span class="科">净</span>徒弟家里去了。<span class="科">生</span>这个才说得是。<span class="科">净</span>请方丈内献茶。<span class="科">生</span>既是尊师不在。不必赐茶。敢烦首座引领。佛殿上瞻仰一回。<span class="科">净</span>请坐。奉一杯清茶。待小僧叫道人取钥匙来开门。<span class="科">坐介生</span>久闻尊师善于诗赋。特来请教。岂知不遇。倘有诗稿。请借一观。<span class="科">净</span>我师父锁了书箱去了。小僧记得前者与师长联得一首诗。念与先生听。烦乞笔削一笔削。<span class="科">生</span>愿闻。<span class="科">净</span>我师父说道。独坐禅房静。忽然觉动情。我说师父休得出此语。窗外有人听。我师父说。出家皆如此。休要假惺惺。开了聪明孔。好念法华经。<span class="科">生笑行看介净</span>先生。这是大雄宝殿。</p>
        
        <p class="曲"><span class="牌">忒忒令</span><span class="科">生</span>随喜到僧房古殿。<span class="夹白"><span class="科">净</span>上宝塔看一看去。<span class="科">生</span>不必上去了。只在下面看一看罢。</span>瞻宝塔将回廊绕遍。<span class="夹白"><span class="科">净</span>这是罗汉堂。<span class="科">生</span></span>参了罗汉。拜了圣贤。<span class="夹白"><span class="科">旦贴上贴</span>小姐。我与你佛殿上去耍一回。<span class="科">行介贴</span>这是三世佛。<span class="科">净</span>先生。这是法堂。<span class="科">生</span></span>行过法堂前。<span class="科">见旦介生</span>正撞着五百年风流孼冤。</p>
        
        <p class="白"><span class="科">净</span>张先生。放尊重些。</p>
        
        <p class="曲"><span class="牌">园林好</span><span class="科">旦贴</span>偶喜得片时稍闲。且与你寻芳自遣。那鹦鹉在笼中巧啭。蓦听得有人言。只索要自回还。</p>
        
        <p class="曲"><span class="牌">前腔</span><span class="夹白"><span class="科">生</span>首座。我</span>颠不辣见了万千。似这般庞儿罕见。只着人眼花撩乱口难言。他掩映并香肩。<span class="夹白"><span class="科">贴</span>姐姐。你看好一朵花儿。<span class="科">旦</span>真个好朵花儿。<span class="科">贴</span>这是铁梗海棠。<span class="科">生</span></span>他止将花枝笑撚。</p>
        
        <p class="曲"><span class="牌">皂罗袍</span><span class="科">贴</span>笑折花枝自撚。惹狂蜂浪蝶。舞翅翩［⿰扁迁］。几番要扑展齐纨。飞向锦香丛里教我寻不见。被燕衔春去。芳心自敛。怕人随花老。无人见怜。临风不觉增长叹。</p>
        
        <p class="白"><span class="科">净</span>先生。这里是梵王宫。不是相思堂。</p>
        
        <p class="曲"><span class="牌">江儿水</span><span class="科">生</span>这里是兜率院。休猜做离恨天。<span class="夹白">你看他</span>宜嗔宜喜春风面。弓样眉儿新月偃。未语人前先腼腆。却便似呖呖莺声花外啭。解舞腰肢。似垂柳风前娇软。</p>
        
        <p class="曲"><span class="牌">皂罗袍</span><span class="科">旦贴</span>行过碧梧庭院。步苍苔已久。湿透金莲。纷纷红紫鬭争妍。双双瓦雀行书案。燕衔春去。芳心自敛。人随花老。无人见怜。把轻罗小扇遮羞脸。</p>
        
        <p class="白"><span class="科">贴</span>小姐。佛殿上有人。和你回去罢。<span class="科">旦</span>寂寂僧房人不到。满阶苔衬落花红。<span class="科">旦贴下生</span>首座。曾见观音出现么。<span class="科">净</span>小僧在此出家多年。不曾见观音出现。<span class="科">生</span>适才面前走的是观音。后面跟的不是善才。<span class="科">净</span>先生。你错认了。那前面走的是崔相国府中莺莺小姐。后面跟随的是侍妾红娘。<span class="科">生</span>世上怎么有如此之女。岂非天姿国色乎。休说他那模样。只那一双小脚儿。值一百两黄金。<span class="科">净</span>先生。他那双小脚值一百两黄金。我这一双大的值一千两。<span class="科">生</span>你好不知趣。<span class="科">净</span>先生。那小姐穿着绕地长裙。怎见得他脚儿小。<span class="科">生</span>你出家人那晓其中趣来。<span class="科">引净看介生</span>你看这苍苔上的不是。<span class="科">净</span>还是读书人聪明。果然一双脚迹大些。一双儿小些。只有三寸三分。</p>
        
        <p class="曲"><span class="牌">川拨棹</span><span class="科">生</span>若不是衬残红芳径软。怎显得步香尘底样浅。休题他眼角儿　　留情。只这脚踪儿将心事传。风魔了张解元。似神仙归洞天。</p>
        
        <p class="白"><span class="科">内云</span>红娘。把西厢门关上了。</p>
        
        <p class="曲"><span class="牌">前腔</span><span class="科">生</span>门掩梨花深小院。粉墙儿高似青天。粉墙儿高似青天。<span class="夹白"><span class="科">净</span>他去远了。<span class="科">生</span></span>玉珮声渐渐远。空教人饿眼望将穿。空教人饿眼望将穿。怎当他临去秋波那一转。<span class="夹白">首座。休说小生。</span>便是铁石人情意牵。</p>
        
        <p class="曲"><span class="牌">尾声</span>东风摇曳垂杨线。游丝牵惹桃花片。争奈玉人不见。将一座梵王宫疑是武陵桃源。</p>
        
        <p class="白">十年不识君王面。始信婵娟解误人。小生便不去应举也罢。<span class="科">转身介</span>敢问首座。有空闲房屋。乞借半间。早晚温习经史。房金依例奉上。<span class="科">净</span>先生。空房虽有。贫僧焉敢自专。待老师父回来。对他说方可。<span class="科">生</span>既如此。小生明日又来。烦首座在尊师处竭力赞助为幸。<span class="科">净</span>当矣当矣。</p>
        
        <p class="落诗">花前邂逅见芳卿。<br />频送秋波似有情。<br />便欲禅房寻讲习。<br />无心献策上神京。</p>
        
        <h2 id=ch6 class="chapter"><span class="出题">第六出　禅关假馆</span></h2>
        
        <p class="曲"><span class="牌">玩仙灯</span><span class="科">末上</span>一卷楞经。消尽万千磨障。</p>
        
        <p class="白">贫僧法本是也。乃普救寺住持。此寺是武则天娘娘盖造的香火院。小僧又是崔相国剃度的。殿宇年深。又是崔相国修造的。今老夫人将带一行家眷。扶柩回转博陵。因见四方干戈扰攘。路阻难行。来借寺侧西厢。停丧避乱。待路途宁静。方回安葬。那夫人处事有方。治家严肃。是是非非。人莫敢犯。昨日老僧赴斋不在。不知有何访客。法聪那里。<span class="科">净上见介末</span>昨日曾有客来相访么。<span class="科">净</span>昨日有个先生。是西洛人氏。来访师父。因你不在。就去了。说今日还来探望。<span class="科">末</span>来时通报。<span class="科">生上介</span></p>
        
        <p class="曲"><span class="牌">前腔</span>一见娇娥。止不住心猿意马。</p>
        
        <p class="白">小生昨日见了那小姐。教俺坐卧不安。整整想了一夜。若无法聪在傍。那小姐到有顾盼小生之意。今日去问长老。借一间僧房。早晚温习经史。倘遇小姐出来。饱看一回。多少是好。</p>
        
        <p class="曲"><span class="牌">驻马听</span>不做周方。埋冤法聪和尚。借与我半间客舍。与那多情举止相向。虽不能窃玉偷香。且将盼行云双眼来打当。<span class="夹白">小生自见那小姐之后。</span>迤逗肠荒。断送得眼花撩乱。引惹心忙。</p>
        
        <p class="白"><span class="科">生见净介生</span>日昨多扰。<span class="科">净</span>有慢有慢。先生好志诚。<span class="科">生</span>昨烦借重一言。未知曾为导达否。<span class="科">净</span>已曾对师长说知了。先生请坐。待我请师长出来。我师长年纪大了。有些重听。稍停相见。须高说些。<span class="科">生</span>知道了。<span class="科">净</span>师父有客。<span class="科">末出见介净</span>便是昨日来访的先生。他有些耳聋的。<span class="科">末</span>晓得了。<span class="科">生末见净诨介末</span>远蒙垂顾到禅关。一笑相逢邂逅间。冷淡家风殊不厌。焚香清语莫空还。日昨多蒙下顾。有失迎迓。恕罪恕罪。<span class="科">生</span>久仰慈颜。今得拜识。不胜荣幸。<span class="科">末</span>不敢动问。先生仙乡何处。</p>
        
        <p class="曲"><span class="牌">四边静</span><span class="科">生</span>太师欲问吾名望。张珙住洛阳。<span class="夹白"><span class="科">末</span>张先生。失敬失敬。令尊府大人高寿了。<span class="科">生</span></span>先人拜尚书。不幸五旬丧。<span class="夹白"><span class="科">末</span>令尊大人辞世之后。必有所遗。<span class="科">生</span></span>平生正直无偏向。止留下四海一空囊。何曾有余藏。</p>
        
        <p class="白">小生特备白金一两。聊为常住一茶之用。<span class="科">末</span>先生客边。何劳尊赐。先生此来。必有所请。<span class="科">生</span>小生不揣有恳。为嫌客邸冗杂。早晚难以温习经史。欲借禅房一间。晨昏可以听讲。<span class="科">末</span>贫僧闲房颇有。任从选择。</p>
        
        <p class="曲"><span class="牌">前腔</span>云深地僻无人往。何幸君相访。草木尽增光。倾盖当瞻仰。欲扫小房。晨昏奉养。斗室不堪容。暂住我方丈。</p>
        
        <p class="白"><span class="科">生背介</span>这和尚好不着人。谁要与你同寝。<span class="科">贴上</span></p>
        
        <p class="曲"><span class="牌">前腔</span>夫人使妾来方丈。修斋荐先长。<span class="夹白">方丈中坐下一位官人。</span>他举止更端详。一貌出天相。玉容乌帽。身披鹤氅。<span class="夹白">且住。先见那官人长老怪。先见长老官人怪。我红娘自有道理。自古道。先敬其宾。后敬其主。<span class="科">贴上前作见生介</span></span>歛衽见官人。<span class="科">见末介</span>整袂喏和尚。</p>
        
        <p class="白">长老。我晓承严命出兰房。斋沐身心到讲堂。为问良因何日好。要修佛事荐先亡。老夫人着我问长老。几时好与老相公做道场。好回夫人话。<span class="科">末</span>张先生少待。我与红娘姐看了道场。再来陪坐。<span class="科">生</span>便挈小生同往。有何不可。<span class="科">末</span>如此。先生同行。<span class="科">生</span>长老。他是个女娘家。着他先行。小生随后。<span class="科">末</span>法聪。这先生是个诚笃君子。<span class="科">净</span>怎见得。<span class="科">末</span>他说那红娘姐是娘家。着他前行。小生随后。<span class="科">净</span>师父你不识人。他让红娘姐在前边走。一发看得他仔细。<span class="科">引看道场介末</span>红娘姐回复夫人。择定二月十五日修斋。至期请夫人小姐拈香。<span class="科">生</span>为何小姐也来拈香。<span class="科">末</span>这崔相国小姐最孝。为报生身父母之恩。又是老相公忌日。因此修设斋事。<span class="科">生哭介</span>哀哀父母。生我劬劳。欲报深恩。昊天罔极。那小姐是个女流。尚且有报亲之意。小生湖海飘零。数年没一陌纸钱报俺父母。望长老以慈悲为念。小生亦备经资。怎生带得一分儿斋。附荐俺父母。以尽人子之心。便老夫人知道也不妨。<span class="科">末</span>先生既有孝心。法聪。与他带一分斋罢。<span class="科">生</span>那小姐二月十五准来么。<span class="科">末</span>为报生身父母之恩。怎么不来。<span class="科">生背介</span>这五百贯钞使得着了。小生告回。取行李便来。<span class="科">末</span>少停拱候。<span class="科">生下末</span>法聪。请小娘儿方丈内拜茶。<span class="科">贴</span>长老免赐茶罢。恐老夫人怪妾回迟。就此告退。<span class="科">末下贴欲下二和尚送人事介生上</span>小娘儿拜揖。<span class="科">贴</span>方才见过了。<span class="科">生</span>敢问小娘儿。莫非莺莺小姐侍妾乎。<span class="科">贴</span>便是。何劳先生动问。<span class="科">生</span>小生有一句话说。<span class="科">贴</span>言出如箭。不可乱发。一入人耳。有力难拔。你有话就说。不可隐讳。</p>
        
        <p class="曲"><span class="牌">锁南枝</span><span class="科">生</span>尚书子。白面郎。<span class="夹白"><span class="科">贴</span>原来是宦家公子。失敬了。<span class="科">生</span></span>姓张名珙住洛阳。二十三岁正年芳。正月十七子时养。<span class="夹白"><span class="科">贴</span>我又不是算命先生。谁问你生辰八字。<span class="科">生</span>小生并不曾娶妻。</span>告小娘。作主张。<span class="夹白">敢问小姐常出来么。<span class="科">贴</span>出来便怎么。<span class="科">生</span></span>若是见莺莺。和他诉衷肠。</p>
        
        <p class="白"><span class="科">贴怒介</span>先生。你是读书之人。全不知礼。岂不闻孟子云。男女授受不亲。礼也。瓜田不纳履。李下不整冠。既读孔圣之书。必达周公之礼。俺老夫人虽是孀居。治家严肃。内无应门五尺之童。年至十二三者。非呼唤不敢辄入中堂。向日莺莺小姐潜出闺门。老夫人窃知。召至庭下。责之曰。汝为女子。不告而出。倘遇游僧过客。私相窥视。岂不自愧。小姐立谢曰。今当改过自新。不敢再犯。他是亲生之女。尚且如此。何况以下侍妾乎。先生。你不干己事。何苦用心。</p>
        
        <p class="曲"><span class="牌">前腔</span>不度己。不忖量。温柔体质情性良。尚书相府旧门墙。谁许伊来胡厮讲。早妾身。恕你行。若是见夫人。决不肯干让。</p>
        
        <p class="白">呸。好不识羞的涎脸。<span class="科">下生</span>这相思害杀我也。</p>
        
        <p class="曲"><span class="牌">前腔</span>听说罢。心悒怏。一天愁都撮在眉尖上。<span class="夹白">适间红娘说夫人</span>节操凛冰霜。<span class="夹白">小姐</span>不合临去回头望。花解语。玉吐香。乍相逢。记不真他俏模样。</p>
        
        <p class="曲"><span class="牌">前腔</span>夫人忒过虑。小生空妄想。郎才女貌合相倣。<span class="夹白">小姐</span>休得淡了眉儿那时节思张敞。金莲小。玉笋长。我待不思量。教我怎撇样。</p>
        
        <p class="落诗">小姐撇下一天丰韵。<br />张珙拾得万种思量。<br />成就了会温存娇婿。<br />怕甚么能拘管亲娘。</p>
        
        <h2 id=ch7 class="chapter"><span class="出题">第七出　对谑琴红</span></h2>
        
        <p class="曲"><span class="牌">临江仙</span><span class="科">丑上</span>东人自识桃花面。寻消问息胡缠。侯门迢递隔重簷。要见婵娟。难见婵娟。</p>
        
        <p class="白">为怜寺里倾城色。忘却天边桂子香。俺官人前日因见崔相国家小姐。就起求配之心。未知他曾许人否。着我见机而作。候他家侍妾出来。讨个消息。远远望见一个丫鬟。想是他来了。待我又哭又笑。看他如何。<span class="科">丑作哭笑介贴上</span>白云本是无心物。又被清风引出来。蒙老夫人严命。问长老修斋日期。须索回报。<span class="科">丑撞贴介</span>这厮敢是失心风的。如何又哭又笑。<span class="科">丑</span>又哭又笑。见你就要。不知我哭老大一个家主走出来不见了。我笑没寻他处。<span class="科">贴</span>莫不是适才方丈中见那一个秀才吗。<span class="科">丑</span>好了。你若见他。有下落了。且问你。我官人怎么模样。<span class="科">贴</span>你官人像一个青蛙。<span class="科">丑</span>怎么像青蛙。<span class="科">贴</span>你官人像青蛙。蛙欠平身站未跳龙门先跳涧。蛇头蛇脑得人憎。昨日你官人见俺小姐。光着眼儿看。<span class="科">丑</span>果然是你小姐艳色惊人目。我官人像了青蛙。你小姐也像一件东西。<span class="科">贴</span>像一位夫人。<span class="科">丑</span>你家小姐像个蚕蛾。<span class="科">贴</span>怎么像蚕蛾。<span class="科">丑</span>那蚕蛾。那蚕蛾红红口。扑着粉儿眉画柳。想他无对要寻头。昨日见俺的官人。只把屁股扭一扭。<span class="科">贴</span>果然是俺小姐洒落风流。<span class="科">末扮道人上</span>禅远红尘当闭户。犬穿篱落吠惊人。你两人在此何干。<span class="科">贴</span>我问长老修斋日期。<span class="科">丑</span>我来寻主人。<span class="科">贴</span>长老如何不见。<span class="科">末</span>悟空入定去了。<span class="科">丑</span>如何为悟空入定。<span class="科">末</span>空即是色。色即是空。<span class="科">丑</span>怎见得。<span class="科">末</span>香消南国美人尽。此乃色即是空。怨入东风芳草多。此乃空即是色。<span class="科">丑</span>俗人之乐。与你出家人不同。<span class="科">末</span>如何不同。<span class="科">丑</span>我俗人吃些酒肉。风花雪月。耍乐之色。你出家人豆腐面觔。粗茶淡饭。乃闭塞之塞。<span class="科">末</span>怎见得耍乐。<span class="科">丑</span>白玉盘中买快。<span class="科">贴</span>紫羢毡上铺牌。<span class="科">末</span>何不道明谱氏。<span class="科">贴</span>我也晓得铺牌名色。我说与你听着。<span class="科">丑</span>也罢。我就和你赌一赌。老道。你就做个中间人。<span class="科">末</span>中见人。<span class="科">丑</span>他若说得我过。我就输与他做老公。他若说我不过。他就输与我做老婆。<span class="科">贴</span>烦老道做个明甫。他输与我做儿子。我输与他做娘。<span class="科">丑</span>我情愿与你做儿子。<span class="科">末</span>休要取笑。就将骨牌名说来。<span class="科">丑</span>是谁起。<span class="科">末</span>还是红娘姐起。<span class="科">丑</span>他若起是我收<span class="科">贴</span>赌赛推班出色。铺牌点数搜求。倾国倾城。一笑千金不卖。闲风闲月。多情百计难留。如花开蝶满枝。春容浓艳。紫燕穿帘幕。体态轻柔。俺小姐一锭墨光摇两鬓。八珠环巧挂双钩。锦裙襕束断么。一枝花瘦。鸳鸯被铺叠胜。半撮香浮。桃花柳叶帘笼景。金菊芙蓉枕簟秋。春分昼夜停。何曾惹恨。落花红满地。料不关愁。九溪十八洞。<span class="科">丑</span>十九洞。<span class="科">末</span>你输了。十八洞怎么说十九洞。<span class="科">丑</span>老道你好不知趣。这个丫头生得好。便多动了一动待何如。<span class="科">末</span>如今你来。<span class="科">丑</span>谁知扰攘。天圆地方。此处淹留。好似宾鸿中弹。浑如索缆孤舟。天念三闲中数算。夺钱五路上搂搜。老道。作成你。<span class="科">扯末丑介</span>好似公领孙。<span class="科">丑</span>这等。你是他的孙子媳妇了。<span class="科">贴</span>断送了五星三命。双脚搊恨不到头。正马军。抝马军。番成祸患。醉杨妃。醉西施。恨减风流。三十三天雨散。巫山十二云收。双蝶戏梅梅上月。二龙入海海中求。寒雀争梅扰乱。群鸦噪凤胡诌。二士入桃源。你官人探花不满三十。<span class="科">丑哭介</span>我输了。随你去做老公罢。<span class="科">末</span>却原来你输了。<span class="科">丑</span>我偏要说过你。相劈夸强。推班出色。你相国一灵悲绝六。俺家书生三策抱孤红。二十四气。在乎人和。弄得你雪消春水。本乎天地。三斗混杂。开苏秦背剑之匣。你小姐五岳朝天。俺官人显将军挂印之雄。失时兮折脚雁。雁衔珠。不若霞天之雁。得时兮秃爪龙。双龙尾。总为入海之龙。十月应小春。渐近观灯十五。二郎游五岳。肯教老入花丛。佳人有意。合着油瓶盖。做个鱼游春水。怕红粉无情碎米合。把你小姐劈破莲蓬。樱桃九熟。狗炼丹。<span class="科">末</span>差了。火炼丹。<span class="科">丑</span>你这老道面也不曾见。丫头也没有见。火炼丹。一时之侥幸。狗炼丹。成日炼了去。<span class="科">贴</span>不是火炼丹。<span class="科">丑</span>天地交泰。锺馗抹额。八不就。楚汉争锋。我官人正揎。你小姐抝揎。剑行十道。鞋弓窄窄。分厢合厢。火烧梅。暖气烘烘。揉碎梅花帐外。踏梯望月墙东。卖俏斜瞧格子眼。藏羞半掩锦屏风。孩儿十园中作耍。二姑把蚕。你这丫头忙里赶骚。<span class="科">末</span>你两人争豪竞贵巧铺牌。不及禅心一寸灰。雪月风花寻笑耍。两家休作是非堆。<span class="科">贴</span>这厮班门弄斧。谁不知穷伴儅。单身一条光棍。<span class="科">丑</span>这臭丫头。响嘴两片精皮。<span class="科">末</span>你两人不必论口。各回去罢。</p>
        
        <p class="落诗">打点斋筵食物。<br />莫教缺少煎熬。<br />精皮拿去包饀。<br />光棍与你擂椒。</p>
        
        <h2 id=ch8 class="chapter"><span class="出题">第八出　烧香月夜</span></h2>
        
        <p class="曲"><span class="牌">菊花新</span><span class="科">旦上</span>描罢鸳鸯离绣床。不知门外又斜阳。移莲步出兰房。情默默。意徉徉。</p>
        
        <p class="白">柳依台榭东风暖。花压栏杆春昼长。早上老夫人使红娘问长老修斋日期。如何不见回报。<span class="科">贴上</span>方才回了夫人话。特来见小姐。<span class="科">见介旦</span>长老择定几时修斋。<span class="科">贴</span>已择二月十五日。请小姐拈香。<span class="科">贴笑介旦</span>这妮子为甚好笑。敢是戴得花儿不好。<span class="科">贴</span>不是。<span class="科">旦</span>穿得袄儿不好。<span class="科">贴</span>也不是。姐姐。我若说。连你好笑起来。<span class="科">旦</span>你且对我说着。<span class="科">贴</span>便是前日在佛殿上撞见那个秀才。今日也在方丈里。因见我到。先到寺门前等候。我出来深深作个揖。<span class="科">揖介旦</span>这妮子痴了。<span class="科">贴</span>我不痴。学与小姐看。他问我小娘子莫非莺莺小姐侍妾乎。我说便是。何劳动问。他又说是</p>
        
        <p class="曲"><span class="牌">锁南枝</span>尚书子。白面郎。<span class="夹白"><span class="科">旦</span>原来也是宦门之子。<span class="科">贴</span></span>姓张名珙住洛阳。<span class="科">做想介</span>二十三岁正年芳。正月十七子时养。<span class="夹白"><span class="科">旦</span>谁着你去问他。<span class="科">贴</span>谁去问他。他还说小生并不曾娶妻。又问小姐常出来么。我说便出来怎么。</span>他说告小娘。作主张。若是见莺莺。和他诉衷肠。</p>
        
        <p class="白"><span class="科">旦</span>你怎么回话他。<span class="科">贴</span>当时被我比长就短。抢白了一场。我自来了。不知他想着那朵云内的雨。世上有这等不识羞的涎脸。<span class="科">旦</span>他是读书人。红娘。你不要抢白他也罢。此事只可你知我知。不可对老夫人说知。<span class="科">贴</span>晓得。<span class="科">旦</span>天色将晚。安排香桌。到后花园中烧香去。</p>
        
        <p class="落诗">若要萱堂增寿耉。<br />全凭早晚一炉香。</p>
        
        <h2 id=ch9 class="chapter"><span class="出题">第九出　唱和东墙</span></h2>
        
        <p class="白"><span class="科">生上</span>闲寻丈室高僧话。闷对西厢皓月吟。前日小生与法本借一间空房。已曾移来住下。打听得众和尚每说。莺莺小姐每夜在后花园中烧香。小生今夜先去太湖石畔墙角边立下。待他来时。听他祝告甚么。我且攀住柳梢。饱看一回。却不是好。你看月朗风清。是好景致也。</p>
        
        <p class="曲"><span class="牌">素带儿</span>良宵静。玉宇无尘。月满庭。闲阶上一树牡丹花影。思省。俺可憎。比月殿嫦娥不恁撑。厮侥幸。<span class="夹白">那小姐</span>生得齐齐整整。袅袅婷婷。</p>
        
        <p class="白"><span class="科">贴上介</span>香烛已完备了。请小姐拈香去。<span class="科">旦上介</span>古来好事难成。惟愿天从人意。<span class="科">贴</span>小姐。你看月明星朗。其实好景致也。</p>
        
        <p class="曲"><span class="牌">升平乐</span><span class="科">旦</span>分明。楼台掩映。问嫦娥为何常夜孤另。青天碧汉。不知几许心情。<span class="科">贴</span>毕竟。是谁还向月中行。料应与此心相等。画栏幽径。潜潜隐隐。俏俏冥冥。</p>
        
        <p class="白"><span class="科">旦</span>红娘。将香桌移过太湖石畔去。<span class="科">贴移桌生窥介</span>料想春娇厌拘束。等闲飞出广寒宫。花生两脸。体露半襟。垂翠袖以无言。展湘裙而不语。似湘陵仙子。斜倚舜庙珠扉。如月殿嫦娥。半现蟾宫金阙。是好女子也。听他祝告甚么。<span class="科">旦拈香介</span>此一炷香。愿亡过先人。早升仙界。此一炷香。愿堂上老母身安无事。此一炷香。但愿<span class="科">做不语介贴</span>姐姐。两炷香都祝告了。第三炷香如何不祝告。我替姐姐祝告了罢。<span class="科">贴跪祝介</span>老天。愿姐姐早寻一个姐夫。带挈红娘快活一快活。<span class="科">旦拜作长吁介</span>心中无限伤心事。尽在深深两拜中。</p>
        
        <p class="曲"><span class="牌">素带儿</span><span class="科">生</span>娉婷。百媚生。<span class="夹白">比那初见呵。</span>庞儿越整。苍苔上料应小脚儿难行。盈盈。体态轻。罗袂生寒心自惊。空觑定。只为他离多会少。有影无形。</p>
        
        <p class="白">小生虽不及司马相如。那小姐颇有文君之意。我且歌一绝。看他何如。<span class="科">念诗介</span></p>
        
        <p class="诗">月色溶溶夜。花阴寂寂春。<br />如何临皓魄。不见月中人。</p>
        
        <p class="白"><span class="科">旦</span>红娘。是谁在墙角边吟诗。<span class="科">贴</span>这声音便是二十三岁不曾娶妻的涎脸。<span class="科">旦</span>好清新之诗。我也依韵和他一首。<span class="科">贴</span>你两下里正好做一首。<span class="科">旦</span>做一首诗。有了。<span class="科">贴</span>面也不曾会。就有了。<span class="科">旦</span>贱人。诗有了。<span class="科">贴</span>我只道那话儿有了。<span class="科">旦吟诗介</span>兰闺久寂寞。无事度芳春。料得行吟者。应怜长叹人。<span class="科">生</span>是应酬得好快。谢和韵了。</p>
        
        <p class="曲"><span class="牌">升平乐</span><span class="科">贴</span>空庭。香雾冥冥。向西厢曲栏杆外闲凭。竹梢月转。早不觉斗柄云横。<span class="科">旦</span>伤情。起来花下拜三星。白日里枉躭愁病。<span class="夹白"><span class="科">贴</span>夫人有命。及早回去了罢。<span class="科">旦</span></span>谨依来命。更长漏永。月朗风清。</p>
        
        <p class="白">正是酒逢知己饮。诗向会人吟。<span class="科">旦贴并下生吊场介</span></p>
        
        <p class="曲"><span class="牌">一翦梅</span>度柳穿花宿鸟惊。目断芳卿。只教人盼不见芳卿。画堂朱户冷清清。病染张生。怎发付小生。</p>
        
        <p class="曲"><span class="牌">簇御林</span><span class="夹白">小姐。</span>你的新诗句忒应声。诉衷肠真可听。一言一字都相应。语句又轻。音律又清。崔莺莺不愧为名姓。<span class="夹白">他若与小生</span>到天明。隔墙酬和。惺惺的惜惺惺。</p>
        
        <p class="曲"><span class="牌">前腔</span>帘垂下户已扃。颤巍巍花弄影。落红如雨埋芳径。灯儿又不明。梦儿又不成。房儿中寂寞衾儿冷。淅零零。风儿透入。窗儿上纸条鸣。</p>
        
        <p class="曲"><span class="牌">琥珀猫儿坠</span>隔帘斜月偏照短檠灯。便是铁石人心也动情。玉人何是忒聪明。莺莺。多应是你无缘小生薄命。</p>
        
        <p class="曲"><span class="牌">前腔</span>何时能彀锦片美前程。柳映花遮云锦屏。巫山云雨夜三更。张生。不知是我无缘那人薄命。</p>
        
        <p class="曲"><span class="牌">尾声</span>一天好事从今定。一首诗分明照证。有一日华堂春自生。</p>
        
        <p class="落诗">东风袅袅泛崇光。<br />香雾空蒙月转廊。<br />燕子楼头杨柳月。<br />今宵只恐夜深长。</p>
        
        <h2 id=ch10 class="chapter"><span class="出题">第十出　目成清醮</span></h2>
        
        <p class="曲"><span class="牌">光光乍</span><span class="科">末净丑上</span>和尚出家。身上挂袈裟。有人请我修功果。真个快活光光乍。</p>
        
        <p class="白"><span class="科">末</span>徒弟。今乃二月十五日。启建道场。铺设坛面。扬旛击磬。说法诵经。等待老夫人小姐拈香。就去请张先生拈香。<span class="科">随意做道场介众</span>张先生来了。<span class="科">生上</span></p>
        
        <p class="曲"><span class="牌">挂真儿</span>梵王宫殿月轮高。碧琉璃瑞烟笼罩。断续钟声。飘扬旛影。顷刻檀那都到。</p>
        
        <p class="白">法本长老请小生拈香赴斋。你看众和尚早已在此做法事了。</p>
        
        <p class="曲"><span class="牌">驻马听</span>法鼓金铙。二月春雷响殿角。钟声佛号。如风雨一天密洒松梢。侯门不许老僧敲。纱窗外定有红娘到。馋眼难熬。待他来时须看十分饱。</p>
        
        <p class="白">众长老拜揖。<span class="科">众</span>张先生稽首。请先生上香。倘老夫人问及。认了顽徒的亲。<span class="科">净</span>认了我妻舅。<span class="科">末</span>难道和尚有妻。还是认做母舅<span class="科">净</span>百忙里叫你。你就要答应。不要待他识破了。<span class="科">生</span>正是正是。<span class="科">生拈香介</span></p>
        
        <p class="曲"><span class="牌">沉醉东风</span>惟愿在世间的寿高。亡化的天上逍遥。为祖考拜三宝。焚香暗中祷告。夫人休抝。梅香莫燋。早成就姻缘事到老。</p>
        
        <p class="白"><span class="科">净</span>夫人小姐来了。</p>
        
        <p class="曲"><span class="牌">番卜算</span><span class="科">旦贴老旦上</span>结发做夫妻。不幸轻分散。几回思忆泪珠弹。<span class="科">合</span>乡国何时返。</p>
        
        <p class="白">月缺花残事感伤。人间天上两茫茫。可怜幼子伶仃女同赴荆山古道场。<span class="科">众</span>夫人稽首<span class="科">末</span>启老夫人。贫僧的顽徒有个母舅。是个饱学秀才。父母俱亡。不曾追荐。今欲带一分斋。报答父母。贫僧一时应允。恐老夫人见责。<span class="科">老旦</span>长老的亲就是我的亲一般。请来相见。<span class="科">丑</span>张先生请相见。<span class="科">生旦老各见礼介末</span>请老夫人拈香。<span class="科">老旦拈香介</span></p>
        
        <p class="曲"><span class="牌">一封书</span>斋心礼佛宝。举沈檀鼎内烧。<span class="科">哭介</span>追夫动痛号。兵燹何期此地遭。母子飘零无以报。特仗良因将意表。<span class="科">合</span>梵音高。宝灯摇。救拔幽魂离苦恼。<span class="科">旦拈香介</span></p>
        
        <p class="曲"><span class="牌">前腔</span>移莲步拜告。仰金仙在九霄。孤儿女守孝。朝夕思归途路遥。不想椿庭倾逝早。保佑萱堂增寿考。<span class="科">合前老旦作睡介</span></p>
        
        <p class="曲"><span class="牌">皂罗袍</span><span class="科">生</span>俺只道玉天仙来到。却原来是可意根苗。小生旅况最难熬。怎当他倾国倾城貌。樱桃小口。杨柳细腰。梨花白面麝兰气飘。轻盈上下都堆俏。</p>
        
        <p class="曲"><span class="牌">前腔</span><span class="科">净丑</span>你好没颠没倒。分明是闹了元宵。迷留目乱痒难挠。太师座上空凝眺。<span class="科">末</span>头陀懊恼。把钟磬乱敲。烧香行者把香烟灭了。<span class="科">丑净</span>因贪看小姐如花貌。</p>
        
        <p class="白"><span class="科">净</span>风吹灭了灯。谁人去点。<span class="科">生</span>小生去点。<span class="科">旦背与贴介</span>那人儿整整忙了一夜。红娘。夫人劳倦打睡。和你佛殿上耍一耍去。</p>
        
        <p class="曲"><span class="牌">前腔</span><span class="科">旦</span>你看他外像儿风流年少。内性儿冠世才学。扭揑身躯恁做作。来往人前卖弄俊俏。<span class="科">贴</span>黄昏这回。白日那觉书帏独睡怎生到晓。此情未许人知道。</p>
        
        <p class="白"><span class="科">老旦醒介</span>红娘。化了纸钱罢。<span class="科">化纸介</span></p>
        
        <p class="曲"><span class="牌">傍妆台</span><span class="科">老旦</span>殷勤酬奠化金钱。上通碧落下黄泉。自从与你分中路。孤穷母子有谁怜。纸灰飞作白蝴蝶。血泪染成红杜鹃。空嗟叹。枉泪涟。<span class="科">合</span>愿得亡魂平步上西天。</p>
        
        <p class="白"><span class="科">贴</span>天色将晓。道场已毕。请夫人小姐回去罢。<span class="科">老旦</span>正是。好回去了。<span class="科">末</span>夫人。留红娘姐在此送佛。<span class="科">老旦</span>红娘。你在此送佛回来。<span class="科">贴</span>理会得。<span class="科">老旦</span>情到不堪回首处。一齐分付与东风。<span class="科">老旦下众做送佛介</span>真诠演教人何在。化作巫山一片云。<span class="科">众贴并下生吊场介</span></p>
        
        <p class="曲"><span class="牌">驻云飞</span>情引眉梢。心事难传我也知道了。有心争奈无心好。多情却被无情恼。<span class="夹白">嗏。</span>劳攘了这一宵。玉人归早。佛事都收。何处鸡儿叫。各自归家葫芦啼闹到晓。</p>
        
        <p class="落诗">因看莺莺赴道场。<br />一宵辛苦到天光。<br />为怜客旅倾城色。<br />忘却天边桂子香。</p>
        
        <h2 id=ch11 class="chapter"><span class="出题">第十一出　乱倡绿林</span></h2>
        
        <p class="曲"><span class="牌">贺圣朝</span><span class="科">净扮孙飞虎上</span>统领强兵为寇。不图拜将封侯。杀人放火逞凶谋。肯落他人机后。</p>
        
        <p class="白">剑气腥红带血磨。因贪女色逞偻㑩。龙珠欲取探龙窟。虎子还求入虎窠。欺白起。笑廉颇。杀人放火妄为多。营门忽报非常乐。管取春娇马上駝。自家姓孙。名彪。字飞虎。只因主将丁文雅失政。军校们不守纪律。只得将本部五千人马。哨聚山林以劫掠为生。近闻崔相国之女。容貌非常。年方二八。见住河中府守丧。不免整点人马。围住寺门。掳得莺莺为妻。平生之愿足矣。头目那里。<span class="科">众上</span>三十年前学六韬。柳梢枝上月儿高。一拳打破天边月。翻身踢退海中潮。覆将军。有何钧旨。<span class="科">净</span>众头目们。我闻得河中府普救寺。崔相国之女莺莺。生得十分美貌。我如今亲自提兵。拿他做个压寨夫人。头目们听吾号令。人尽衔枚。马皆勒口。各要向前。不可怯后。连夜进兵拿得多娇。论功升赏。<span class="科">众</span>得令。</p>
        
        <p class="曲"><span class="牌">豹子令</span><span class="科">净</span>闻说蒲东一寺门。一寺门。崔家少女号莺莺。号莺莺。艳质方才年二八。掳归山寨做夫人。<span class="科">合</span>点精兵。安排器械便登程。</p>
        
        <p class="曲"><span class="牌">前腔</span><span class="科">众</span>果有娇姿美貌人。美貌人。蓦然说起动人心。动人心。大王免得撬脚坐。小卒免得曲腰行。<span class="科">合前</span></p>
        
        <p class="曲"><span class="牌">前腔</span><span class="科">净</span>本是朝中一武臣。一武臣。今来山寨做强人。做强人。只为有功不升赏。算来谁肯办赤心。<span class="科">合前</span></p>
        
        <p class="落诗">铁骑连营雁翅排。<br />何须红叶作良媒。<br />不将艳质军前献。<br />管取丛林化作灰。</p>
        
        <h2 id=ch12 class="chapter"><span class="出题">第十二出　警传闺寓</span></h2>
        
        <p class="白"><span class="科">末上</span>贫僧是普救寺法本。好静修行。不管尘事。谁想如今贼兵孙飞虎。领五千人马。围住寺门。鸣锣击鼓。呐喊摇旗。要掳崔小姐为妻。言称若不送出。将本寺尽皆烧毁。僧俗不留一个。此事如何是好。不免急急报知夫人小姐。早早寻个计策。</p>
        
        <p class="落诗">一心忙似箭。<br />两脚走如飞。</p>
        
        <h2 id=ch13 class="chapter"><span class="出题">第十三出　许婚借援</span></h2>
        
        <p class="曲"><span class="牌">三台令</span><span class="科">旦贴同上</span>自那日忽睹多才。不觉每上心来。春闷好难挨。毕竟情深似海。</p>
        
        <p class="白">奴家自见张生之后。神思飘荡。茶饭不餐。况值暮春天气。好伤感人也。正是好句有情联夜月。落花无语怨东风。</p>
        
        <p class="曲"><span class="牌">淘金令</span>恹恹瘦损。那值春光尽。罗衣宽褪。早是神劳顿。能消得几个黄昏。目断行云。人远天涯近。<span class="夹白">嗏。</span>则索自温存。但出闺门。影儿般不离身。从见了那个人。兜底便可亲。咏月新诗。咏月新诗。依着前韵。</p>
        
        <p class="白"><span class="科">贴</span>姐姐。往常间不曾如此没情没绪。自见了那秀才。便觉心事不宁。姐姐。敢是想着那人。</p>
        
        <p class="曲"><span class="牌">泯江犯</span><span class="科">旦</span>想着风流士。旖旎人。脸儿清秀身儿俊。性儿温克情儿顺。不由人口儿作念心儿应。端的是常萦方寸。<span class="夹白"><span class="科">贴</span>姐姐。闻得他好才学。<span class="科">旦</span></span>星斗焕文章。方显得平生学问。</p>
        
        <p class="白"><span class="科">老旦忙上介</span>正是闭门家里坐。祸从天上来。孩儿。祸事到了。<span class="科">旦</span>甚么祸事来。<span class="科">老旦</span>孙飞虎领了五千人马。围了山门。道你有倾国倾城之色。要掳你为压寨夫人。怎生是好。<span class="科">旦做惊跌贴抱介老旦</span>天那。兀的不痛杀我也。</p>
        
        <p class="曲"><span class="牌">红衫儿</span><span class="科">旦</span>听罢一言心不忍。此祸灭身。苦着人进退无门。把袖梢儿揾不住啼痕。喊杀声怎禁。<span class="夹白">母亲。</span>休得要爱惜莺莺。我甘心自殒。</p>
        
        <p class="曲"><span class="牌">东瓯令</span><span class="科">老旦</span>那贼如狼虎尽胡行。<span class="夹白">孩儿。</span>道你莲脸生春眉黛颦。更有倾城倾国杨妃貌。多娇俊。恣情劫掳要成亲。教我泪零零。</p>
        
        <p class="白"><span class="科">旦</span>母亲。我做孩儿的拚一死便了。</p>
        
        <p class="曲"><span class="牌">香罗带</span>不致摧残老院君。先灵且稳。禅堂免教成废烬。诸僧无事得安宁也。若是从军去。羞杀相府门。<span class="夹白">母亲。孩儿有一计了。</span>谁人敢勇立功勋。杀退贼兵也。情愿与英雄为契姻。</p>
        
        <p class="白"><span class="科">老旦</span>此事倒好。便不是门当户对。也强似陷于贼人之手。红娘。你快去请长老来商议。<span class="科">贴请末上介</span>老夫人叫贫僧。有何分付。<span class="科">老旦</span>此事已急了。可与寺中两廊下人说。不问僧俗人等。有能退得贼兵者。愿将小姐与他为妻。决不爽信。<span class="科">末</span>夫人既有此言。待小僧拍手高叫。<span class="科">叫介</span>两廊下人等听着。但有能退贼兵者。夫人有言。愿将小姐妻之。<span class="科">生急上介</span>我有退兵之策。如何不早来寻我。<span class="科">见介老旦</span>先生计将安出。<span class="科">生</span>重赏之下。必有勇夫。赏罚若明。其计必成。<span class="科">旦与贴介</span>只愿得这秀才退得贼兵便好。<span class="科">老旦</span>方才与长老说过。但退得贼兵者。愿将莺莺妻之。<span class="科">生</span>既然如此。休要惊吓了我浑家。<span class="科">贴</span>晌午吃晚饭。早些哩。<span class="科">生</span>一交跌在笼糠里。抱稳了。请入卧房里去。我有退兵之策。<span class="科">老旦</span>红娘扶小姐进去罢。<span class="科">旦贴下生</span>我有一计。用着长老。<span class="科">末</span>贫僧不会厮杀。别寻一个去罢。<span class="科">生</span>长老休慌。不用厮杀。只要与贼人打话。说夫人本待就将莺莺小姐送去。一者父丧在身。二者于将军不利。不必鸣锣击鼓。惊杀了小姐。可惜了。将军可按甲休兵。退一箭之地。且容三日之内功德完满。除了孝服。换上鲜衣。将小姐送到阵前成亲便了。<span class="科">末依前叫介内应</span>既如此。限你三日后不送出来。放火烧了寺门。杀得你僧俗不留一个。军校们且退去一箭之地。<span class="科">众应介末</span>且喜贼人依我说退去一箭之地。限三日后。倘此计不成。我等死无噍类。<span class="科">生</span>不妨。小生有一故友。姓杜。名确。号为白马将军。见统兵镇守蒲关。此间相去不远。小生修书一封去请。他必然来救我。此去也不多路。只是无人敢去。<span class="科">末</span>我寺中有一徒弟。叫做惠明。平昔只爱厮杀。此人可去。须用言语激他便好。<span class="科">生</span>待我修书。你去叫他出来。<span class="科">写书介末</span>惠明何在。<span class="科">丑扮惠明上</span></p>
        
        <p class="曲"><span class="牌">粉蝶儿</span>听得传呼。不觉心头起火。</p>
        
        <p class="白"><span class="科">见介</span>长老叫我做甚么。<span class="科">末</span>我寺被孙飞虎围了。要掳崔莺莺小姐。今张先生修书去请杜将军。无人敢去。<span class="科">丑</span>我敢去。<span class="科">生</span>你去不得。<span class="科">丑</span>我怎么去不得。<span class="科">生</span>看你言不出众。貌不惊人。只好念经拜忏。有甚本事去得。</p>
        
        <p class="曲"><span class="牌">好孩儿</span><span class="科">丑</span>不念法华经。不礼梁皇忏。丢了僧伽帽。撇了袒褊红衫。杀人逗起英雄胆。两只手将乌龙棍来揝。直杀入虎窟龙潭。非是我出尖贪婪。</p>
        
        <p class="白"><span class="科">生</span>你曾吃斋么。</p>
        
        <p class="曲"><span class="牌">福马儿</span><span class="科">丑</span>吃菜馒头委实口淡。五千人不索煎烂。腔子里热血且权消渴。生心。解馋。五千人做一顿馒头饀。</p>
        
        <p class="白"><span class="科">生</span>不信你吃得许多。</p>
        
        <p class="曲"><span class="牌">红芍药</span><span class="科">丑</span>包残肉把青盐蘸。<span class="夹白"><span class="科">生</span>你如今敢去么。<span class="科">丑</span></span>你那里问俺敢也不敢。孙飞虎声名播斗南。能淫欲这般贪滥。<span class="夹白"><span class="科">生</span>你晓得念经么。<span class="科">丑</span></span>经文也不会谈。<span class="夹白"><span class="科">生</span>会坐禅么。<span class="科">丑</span></span>逃禅也懒去参。<span class="夹白"><span class="科">生</span>你是出家人。如何只好厮杀。<span class="科">丑</span></span>戒刀头新来钢蘸。铁棒上尘土不染。</p>
        
        <p class="白"><span class="科">生</span>你寺中和尚如何。</p>
        
        <p class="曲"><span class="牌">耍孩儿</span><span class="科">丑</span>他只会吃斋饭。在僧房里却不管烧了伽蓝。<span class="夹白"><span class="科">生</span>这一封书径到蒲关上杜将军处投下。<span class="科">丑</span></span>多谢得。扶危困故友书一缄。今日里撞钉子把贼兵探。大脚步非夸侃。</p>
        
        <p class="白"><span class="科">生</span>倘贼兵不放你过去。如何是好。</p>
        
        <p class="曲"><span class="牌">㞧河阳</span><span class="科">丑</span>着几个沙弥把宝盖担。排阵势把他来按。远的破开步将铁棒拴。近手的将刀来斩。小的提起来将脚尖按。大的扳下来把髑髅鍖。</p>
        
        <p class="曲"><span class="牌">缕缕金</span>矁一矁海波翻。滉一滉索琅琅振山岩。打熬成天生这般劣性人。拚舍着命几曾肯忐忑。更不怕勒马停骖。</p>
        
        <p class="白"><span class="科">生</span>只怕你到此分际不得。</p>
        
        <p class="曲"><span class="牌">红绣鞋</span><span class="科">丑</span>平生欺硬怕软。欺硬怕软。吃苦不爱甘。非是你每拈花柳没掂三。休因亲事胡怕俺。咱非是躲懒。杜将军不肯把兵来挽。张解元干将风月担。</p>
        
        <p class="曲"><span class="牌">尾声</span>威风助我齐呐喊。擂鼓摇旗不等闲。此去将半万贼兵吓破胆。</p>
        
        <p class="白"><span class="科">丑下生</span>夫人长老放心。此书若到蒲关。杜将军必定起兵就来解围。</p>
        
        <p class="落诗">非是鲰生特显才。<br />夫人长老且宽怀。<br />此书若到蒲关寨。<br />管取英雄即便来。</p>
        
        <h2 id=ch14 class="chapter"><span class="出题">第十四出　溃围请救</span></h2>
        
        <p class="白"><span class="科">丑上</span>赍书今日到蒲关。只恐崎岖道路难。非是小僧夸大胆。管教强寇活应难。夜来长老与张生着我赉书往蒲关见白马将军。只得舍命撞将过去。若不放我去。就与他厮杀起来。<span class="科">净众上拿住介</span>渔藏大海垂纶钓。猎向山中布网罗。你那秃子那里去。<span class="科">丑</span>你不要拿我。且听我说。</p>
        
        <p class="曲"><span class="牌">驻云飞</span>衣钵随身。抄化不多粮米尽。四下里兵戈振。各自逃生命。<span class="夹白">嗏。</span>不意此遭擒。告将军息怒停嗔。望可相怜悯。佛面须看放我行。</p>
        
        <p class="白"><span class="科">净</span>既是布施的。放他过去。</p>
        
        <p class="落诗">合放手时须放手。<br />得饶人处且饶人。</p>
        
        <h2 id=ch15 class="chapter"><span class="出题">第十五出　白马起兵</span></h2>
        
        <p class="白"><span class="科">末上</span>幕府英雄胜虎狼。擎天玉柱紫金梁。妖娆警夜长蛇动。武士春园细柳香。十六双牌新驻节。三千里镇动边疆。莫言边鄙专生杀。膺锡殊恩沐宠光。自家杜将军帐下头目是也。俺元帅近临边境。威镇疆场。大振声权。宏张师旅。指挥则鸟雀飞扬。叱咤则龙蛇蟠避。运筹于三关之上。决胜于千里之中。帷毂登坛。权旌驻节。官授征西大元帅之职。生得雄腰虎背。常怀义胆忠肝。道犹未了。元帅早到。<span class="科">外上介</span></p>
        
        <p class="曲"><span class="牌">菊花新</span>一片丹心图报主。镇边陲竹帛生辉。治国齐家。兵行仁义。不比那杀妻吴起。</p>
        
        <p class="白">文帝鸾舆劳北征。条侯从此整严兵。辕门忽报将军令。今日方知细柳营。下官叨蒙圣恩。官拜征西大元帅之职。奉敕镇守蒲东地方。自那日与契弟相别。倏经数月。他相约我不久到此。为何不见来。<span class="科">末上介</span>有事不敢不报。无事怎敢乱传。报军情事的。<span class="科">递帖外接看介</span>一为扰害地方事。近因丁文雅失政。军校不守纪律。因而作乱。扰害乡民。知道了。起去。<span class="科">末下外</span>这厮不守王法。扰害百姓。就欲进兵征讨。争奈未知强徒出没。正所谓将以仁信义勇威严为本体。腹心耳目爪牙为用。兵校何在。<span class="科">丑上</span>会传天外信。善达世间书。<span class="科">众</span>甚么人。<span class="科">拿住介</span>禀元帅。一个和尚撞关。想是奸细。特拿在此。<span class="科">外</span>这秃厮敢是打探军情事的。军校拿去砍了。<span class="科">丑</span>容小僧禀知。<span class="科">外</span>也罢。你从实供来。</p>
        
        <p class="曲"><span class="牌">红衲袄</span><span class="科">丑</span>问贫僧何处来。<span class="夹白"><span class="科">外</span>为甚到此。<span class="科">丑</span></span>为寓空门西洛客。<span class="夹白"><span class="科">外</span>西洛客是何人。<span class="科">丑</span></span>麾下投书张秀才。<span class="夹白"><span class="科">外</span>那秀才怎么。<span class="科">丑</span></span>近日遭逢飞虎贼。怆惶无布摆。险把残生害。<span class="夹白"><span class="科">外</span>秀才家不过琴剑书箱。那有良金美玉。<span class="科">丑</span></span>不因韫匵藏珠也。<span class="夹白"><span class="科">外</span>他为甚么。<span class="科">丑</span></span>只为崔家少女倾城色。</p>
        
        <p class="白">有书在此。<span class="科">众接书外看介</span></p>
        
        <p class="曲"><span class="牌">一封书</span>洛生珙拜兄。近日何期遇难中。孙飞虎逞凶。劫掠人财强聚众。崔相国家并仆等。一旦如鱼困釜中。破群雄。仗威风。颠沛来缄恕不恭。</p>
        
        <p class="白">这书果是我兄弟写的。左右。放了那和尚。与他酒饭压惊。<span class="科">众应介外</span>左右。此去贼营多少路程。<span class="科">众</span>此去到蒲东普救寺。约有一百余里。<span class="科">外</span>吾去救崔张。高其义。擒飞虎。显其威。就选精兵。连夜进发。<span class="科">末</span>覆元帅。兵书云。五更而趋战。只擒上将军。百里而趋战。只蹶上将军。强寇之来。势不可测度。最是兵家所忌。未可前进。<span class="科">外</span>你晓得甚么。吾料贼子志在酒色。比及五更。一鼓而擒。所谓义兵神策迅速。闻雷掩耳无及。就要起兵前去。<span class="科">丑</span>禀元帅。与张先生甚么交子。</p>
        
        <p class="曲"><span class="牌">排歌</span><span class="科">外</span>君瑞同窗。是我胶漆故知。同袍怎忍颠危。吾今即刻便兴师。管强梁翦草除。<span class="科">合</span>人呐喊。马奔飞。半天摇动五方旗。功成日。奏凯回。鞭敲金凳喜孜孜。</p>
        
        <p class="曲"><span class="牌">前腔</span><span class="科">丑</span>上告将军。略听咨启。<span class="夹白">和尚那里呵。</span>事急一似烧眉。将军若肯发慈悲。免使诸僧作怨鬼。<span class="科">合前</span></p>
        
        <p class="落诗">要全道义显军威。<br />不惜千金怒发机。<br />扫尽蒲关强贼辈。<br />元戎齐唱凯歌回。</p>
        
        <h2 id=ch16 class="chapter"><span class="出题">第十六出　飞虎授首</span></h2>
        
        <p class="曲"><span class="牌">四边静</span><span class="科">净丑众上</span>莺莺许我为姻眷。移兵退一箭。愿结百年期。今朝三日满。众须呐喊。若不速献。佛寺尽成灰。僧俗尽戮遍。</p>
        
        <p class="白">左右的。与那和尚打话。三日限满。如何不献出莺莺。稍有迟延。僧俗不留一个。殿宇尽皆烧毁。<span class="科">众叫介内应介</span>待蒲关白马将军到来。就献出来。<span class="科">丑众惊介</span>不好了。走漏消息了。</p>
        
        <p class="曲"><span class="牌">剔银灯</span><span class="科">净众</span>三日前许结美缘。谁知他甜言相骗。吾闻白马真英汉。他来时吾属必翦。难言。心惊胆寒。浑身上淋漓雨汗。<span class="科">外引众上</span></p>
        
        <p class="曲"><span class="牌">粉蝶儿</span>怒发冲冠。长江直把投鞭断。</p>
        
        <p class="白"><span class="科">众</span>禀元帅。前面就是贼营。<span class="科">外</span>众军校与我排开阵势。与他交战。<span class="科">交战拿住飞虎介外</span>快请兄弟出来。<span class="科">生上</span></p>
        
        <p class="曲"><span class="牌">醉落魄</span>吾兄久别情难会。难中感得来相济。<span class="科">老旦上接</span>特蒙秘策回生。犹胜吓蛮书。</p>
        
        <p class="白"><span class="科">众相见介外</span>老夫人在此受惊。皆是下官不能镇守之过。<span class="科">生</span>若非仁兄见救。几乎失所。<span class="科">老旦</span>老身母子蒙将军活命之恩。不能报其万一。则亡夫亦感德于地下矣。<span class="科">外</span>区区职分当为。何足谢之。左右抓那贼子过来。<span class="科">净见跪介外</span>孙飞虎有甚申说。从实供来。<span class="科">净</span>小人罪犯难逃。望将军笔下放生。<span class="科">外</span>戡乱御民者。既有赏而有爵。作乱掠民者。岂无罚而无刑。赏无滥给。法不妄施。今孙彪功无汗马。选列褊裨。袭世勋而不怀忠义。坏纪律而专务非为。甘效大鎗铜马。不师武子穰苴。三纲五常。本彝伦而未达。七封八阵。该机务而何知。慕少艾而猖狂。逼人闺阃。合无借以扰攘。乱我王师。触虎威分当纳命。谅鼠辈何足献俘。元恶难容。例应裁处。胁从堪悯。事属可矜。王法缘情。肯私于出入。金科得罪。敢失于毫厘。为从从轻。徒流当充于军卒。为首从重。诛斩合坐于渠魁。速送所在法司。监候呈详处决。左右。与我牢固押发前去。<span class="科">净</span>正是临刑自古方知觉。事到头来悔却迟。<span class="科">下生</span>愚弟特备一杯蔬酒。与仁兄酬劳。</p>
        
        <p class="曲"><span class="牌">黄莺学画眉</span><span class="科">生把盏介</span>忆昔共分离。叹参商几载余。青云事业真堪愧。奔兢道途。遭逢崄巇。仁兄迅扫强徒退。<span class="科">合</span>细思谁料今朝里。重见汉室官仪。</p>
        
        <p class="曲"><span class="牌">前腔</span><span class="科">外</span>一自着戎衣。念交情会晤稀。谁知此地遭颠沛。惊见弟书。惟恐到迟。<span class="夹白"><span class="科">生</span>有劳仁兄。何以克当。<span class="科">外</span></span>兵家劳役何曾忌。<span class="科">合前</span></p>
        
        <p class="曲"><span class="牌">前腔</span><span class="科">老旦</span>最苦是娘儿。驾灵輀返故庐。依亲暂向丛林寓。逢着乱离。全家痛悲。赖斯文请得恩官至。<span class="科">合前末众</span></p>
        
        <p class="白">多蒙将军垂救。众阇黎得命。特来叩头拜谢。<span class="科">叩头介外</span>众和尚去罢。<span class="科">众下外</span>贤弟。如今民安事妥。就同下官到关上相叙几时。打点上京取应如何。<span class="科">生</span>感蒙仁兄厚德。争奈老夫人有言。已许退兵者将女妻之。待此事一谐。即当叩拜。<span class="科">外</span>老夫人既有所许。正谓淑女以配君子。容当庆贺。下官信地难离。就此告别。</p>
        
        <p class="落诗">欲别临岐意若何。<br />今生难报此恩多。<br />种成双玉蓝田美。<br />金鼓齐鸣唱凯歌。</p>
        
        <h2 id=ch17 class="chapter"><span class="出题">第十七出　东阁邀宾</span></h2>
        
        <p class="曲"><span class="牌">花心动</span><span class="科">贴上</span>半万贼兵。卷浮云片时扫尽。孤儿幼女。死里逃生。列山灵。陈水陆。张君瑞合理钦敬。</p>
        
        <p class="白">老夫人着我去请张先生。必是与小姐成亲。想起来一家若无张先生。这性命其实难保也。</p>
        
        <p class="曲"><span class="牌">步步娇</span>凭着他善武能文书一纸。早医可了相思病。薄衾单枕有人温。凤帐鸳帏早则不冷。今日东阁玳筵开。煞强似西厢和月等。</p>
        
        <p class="白">道犹未了。早到书院中了。张先生。开门开门。<span class="科">生上介</span></p>
        
        <p class="曲"><span class="牌">前腔</span>客馆萧条春将尽。碧草埋芳径。<span class="科">贴咳嗽介生</span>隔窗嗽一声。<span class="夹白">是谁。<span class="科">贴</span>是我。<span class="科">生</span></span>他启朱唇急来答应。<span class="夹白">敢问红娘姐到此有何话说。<span class="科">贴</span>老夫人着我来请先生赴席。<span class="科">生</span>如此。小生便行。<span class="科">贴</span></span>秀才每闻道请先生。却便似听了将军令。</p>
        
        <p class="白"><span class="科">生</span>红娘姐。此席为何而设。</p>
        
        <p class="曲"><span class="牌">宜春令</span><span class="科">贴</span>第一来为压惊。第二来因谢承。<span class="夹白"><span class="科">生</span>摆列甚么茶饭。<span class="科">贴</span></span>杀羊茶饭。<span class="夹白"><span class="科">生</span>敢是未曾完备。<span class="科">贴</span></span>来时早已安排定。<span class="夹白"><span class="科">生</span>请何人相陪。<span class="科">贴</span></span>断闲人。不会亲邻。请先生和俺莺莺配聘。<span class="夹白"><span class="科">生</span>如此。小生谨依严命。<span class="科">贴</span></span>我只见他欢天喜地。谨依来命。</p>
        
        <p class="白"><span class="科">生看地顾影介贴</span>张先生。你为何看了地下。走来走去。<span class="科">生</span>小生客边乏镜。聊借天光。以照吾影耳。</p>
        
        <p class="曲"><span class="牌">五供玉枝花</span><span class="科">贴</span>来回顾影。文魔秀士欠酸丁。<span class="夹白"><span class="科">生</span>红娘姐。你看我两鬓如何。<span class="科">贴</span></span>下工夫将头颅来挣。迟和疾擦倒苍蝇。光油油耀花人眼睛。酸溜溜螫得牙根冷。天生这个后生。天生那个俊英。</p>
        
        <p class="白"><span class="科">贴</span>张先生。我有一句话要对你说。<span class="科">生</span>但说不妨。</p>
        
        <p class="曲"><span class="牌">玉娇莺儿</span><span class="科">贴</span>今宵欢庆。我莺莺何曾惯经。你须索要款款轻轻。灯儿下共交鸳颈。端详可憎。谁无志诚。你两人今夜亲折证。<span class="科">生</span>谢芳卿。谢红娘姐错爱。成就了这姻亲。</p>
        
        <p class="白"><span class="科">生</span>敢问红娘姐。那里有甚么景致么。</p>
        
        <p class="曲"><span class="牌">解三酲</span><span class="科">贴</span>玳筵前香焚宝鼎。绣帘外风扫闲庭。落红满地胭脂冷。白玉栏杆花弄影。<span class="夹白"><span class="科">生</span>更有甚么好处。<span class="科">贴</span></span>准备着鸳鸯夜月销金帐。孔雀春风软玉屏。<span class="夹白"><span class="科">生</span>有甚么乐器么。<span class="科">贴</span></span>合欢令。有凤箫象板。锦瑟鸾笙。</p>
        
        <p class="曲"><span class="牌">前腔</span><span class="科">生</span>可怜我书剑飘零无厚聘。感不尽姻亲事有成。新婚燕尔安排定。除非是折桂手报答前程。我如今博得个跨凤乘鸾客。到晚来卧看牵牛织女星。非侥幸。受用的珠围翠绕。结果了黄卷青灯。</p>
        
        <p class="曲"><span class="牌">前腔</span><span class="科">贴</span>凭着你灭寇功勋举将能。却不道两字功名未有成。为甚么莺莺心下十分顺。只为君瑞胸藏百万兵。专请你有恩有义闲中客。回避了无是无非廊下僧。夫人命。道足下莫教推托。和贱妾即便随行。</p>
        
        <p class="曲"><span class="牌">尾声</span>老夫人专意等。<span class="科">生</span>常言道恭敬不如从命。<span class="夹白"><span class="科">贴</span>张先生。是必早些来。</span>休使红娘再来请。</p>
        
        <p class="白">张先生。如今合当谢我了。</p>
        
        <p class="落诗">缠头江锦谢娇红。<br />水溢蓝桥路未通。<br />管取门阑多喜气。<br />定教女婿近乘龙。</p>
        
        <h2 id=ch18 class="chapter"><span class="出题">第十八出　北堂负约</span></h2>
        
        <p class="曲"><span class="牌">鹊桥仙</span><span class="科">老旦上</span>忘忧设宴。非闲遣。只为全家被难。<span class="科">贴上</span>调和琴瑟在今宵。消却两边愁怨。</p>
        
        <p class="白"><span class="科">老旦</span>枝头失翠莺先觉。叶底消红蝶未知。前日兵围寺门。要掳莺莺。无奈只得将女孩儿许了张生。幸得事已宁息。争奈先夫存日。已曾许配侄儿郑恒。前者寄书去着他来搬丧。此子倘知。如何下落。宁可负妾今日之言。莫违先夫存日之约。我今日设一筵席。去请张先生。一来酬谢活命之恩。二来说断了这门亲事。红娘。夜来分付你安排筵席。完备未曾。<span class="科">贴</span>完备了。<span class="科">老旦</span>快请张先生来。<span class="科">贴</span>张先生来了。<span class="科">生上</span></p>
        
        <p class="曲"><span class="牌">番卜算</span>一见便留情。自觉成何益。姻缘天付与。自有团圆日。</p>
        
        <p class="白">正是有缘来看洛阳花。无心坐听笙歌沸。<span class="科">见介老旦</span>前日兵围之际。若非先生。焉有今日。一家之命。皆足下之所活也。聊备小酌。非为报礼。请勿嫌轻。<span class="科">生</span>一人有庆。兆民赖之。贼子之败。皆夫人之福也。万一杜将军不至。我辈皆无脱死之计。此皆往事。不足挂齿。<span class="科">老旦</span>先生请上坐。<span class="科">生</span>小生侍立于傍。尚且不敢。焉敢与夫人对坐。<span class="科">老旦</span>恭敬不如从命。<span class="科">生告侧坐介老旦</span>红娘把坐儿移正了。<span class="科">生</span>不敢。<span class="科">贴</span>女婿门中娇客。便坐何妨。<span class="科">老旦</span>休要多说。去请小姐出来。<span class="科">贴</span>小姐。夫人有请。<span class="科">旦内应介</span>我身子不快。出来不得。<span class="科">贴</span>小姐。你道请谁。<span class="科">旦内应</span>是请谁。<span class="科">贴</span>请张先生。<span class="科">旦内应</span>既请张先生。只得扶病走一遭。</p>
        
        <p class="曲"><span class="牌">前腔</span><span class="科">旦上</span>帘外唤声声。何事相催逼。<span class="科">贴</span>报道可相见。那个曾相识。</p>
        
        <p class="白"><span class="科">老旦</span>孩儿。若非张先生活命之恩。今日怎得保全一家性命。孩儿你过来。不须回避。上前拜了哥哥。<span class="科">生背介</span>这声息来得不好了。<span class="科">旦背介</span>母亲变卦了。<span class="科">老旦</span>红娘斟酒过来。<span class="科">老旦把盏介</span></p>
        
        <p class="曲"><span class="牌">画眉序</span>若不是君瑞识人多。别个焉能退干戈。排着酒果列着笙歌。花阴细暖日庭阶。香篆袅东风帘幕。<span class="科">合</span>感伊救我全家祸。钦敬礼正当酬酢。</p>
        
        <p class="白"><span class="科">老旦</span>孩儿将酒来递哥哥一杯。<span class="科">旦把盏介</span></p>
        
        <p class="曲"><span class="牌">前腔</span>双眼转秋波。一点灵心早瞧破。着莺莺做妹妹拜了哥哥。白茫茫水溢蓝桥。扑簌簌把比目鱼分破。<span class="科">合</span>奈何愁把眉峰锁。蓦忽地又早张罗。</p>
        
        <p class="白"><span class="科">生</span>我已醉。吃不得了。</p>
        
        <p class="曲"><span class="牌">前腔</span>自觉醉颜酡。低首无言自摧挫。手难抬称不起这两肩窝。没定夺哑谜难猜。<span class="夹白">天杀的老夫人。</span>说谎话比天来大。<span class="科">合前</span></p>
        
        <p class="曲"><span class="牌">滴溜子</span><span class="科">贴</span>谩说道佳人自来命孤。谁承望好事顿成间阻。是他将半万贼兵破。如何番成做离恨歌。请他来不快活。兀的江州司马泪痕多。</p>
        
        <p class="曲"><span class="牌">鲍老催</span><span class="科">旦</span>从今恨多。玉容寂寞梨花朵。胭脂浅淡樱桃颗。相思病料已成。何时妥。将颤巍巍双头花蕊轻团揑。香馥馥缕带同心割。连理树都折挫。</p>
        
        <p class="曲"><span class="牌">双声子</span><span class="科">旦贴</span>今非昨。今非昨。把青春女成躭搁。颠窨却。颠窨却。将美前程都虚过。我共他。我共他。料想着。料想着。今日成败。都是你个萧何。</p>
        
        <p class="曲"><span class="牌">尾声</span><span class="科">生</span>一杯闷酒樽前过。<span class="科">贴</span>诉衷肠争奈母亲侧坐。<span class="科">合</span>把恩义如山成小可。</p>
        
        <p class="白"><span class="科">老旦</span>红娘扶小姐进去。<span class="科">旦</span>万种情怀无处诉。夜深花下告穹苍。<span class="科">下生</span>小生醉也。在老夫人跟前。有一言告禀。<span class="科">老旦</span>但说不妨。<span class="科">生</span>老夫人。前者兵围之际有言。但有僧俗人等。退得贼兵者。愿将小姐妻之。小生其时怀恻隐之心。慨然作书。去请杜将军来。庶几得免夫人之祸。今日蒙请小生赴席。将谓有喜庆而来。不知夫人何故以兄妹相待。小生岂为餔醊乎。此事若果不谐。即便告退。<span class="科">老旦</span>先生纵有活命之恩。奈先夫存日。将小女许嫁舍侄郑恒。即今寄书去着他来搬丧。此子倘至。将如之何。老身多赠先生金帛。别选豪门贵宅之女。岂不美哉。<span class="科">生</span>既然夫人不允亲事。小生岂慕金帛而来。却不道书中有女颜如玉。就此告退。<span class="科">老旦</span>红娘。你哥哥醉了。送回书院中去睡。有话明日再说。<span class="科">老旦下生诈醉介</span>红娘姐扶我一扶。<span class="科">贴</span>先生你自走。我到扶你不成。你少吃些也罢了。<span class="科">生怒介</span>红娘姐。你见我吃酒来。有分只熬萧寺月。无缘难遇洞房春。小生只为小姐。忘餐失寝。梦断魂劳。常忽忽如有失。自寺中一见。隔墙酬和。迎风待月。受无限之苦。今日又不得成此亲事。夫人变了卦。使小生志竭思穷。此事何时是了。<span class="科">生跪介</span>红娘姐。可怜见张珙。将此情诉与小姐。就解下腰间所系之带。寻个自尽。可怜刺股悬头客。险作离乡背井魂。<span class="科">自缢介贴夺救介</span>这等死得快。先生且不要慌。妾当与君图之。<span class="科">生</span>既蒙允救。小生当筑坛拜将。<span class="科">贴</span>妾见先生有囊琴一张。必善于此。俺小姐素慕于琴。今夜我与小姐同到花园中烧香。但听咳嗽为号。先生操动。若小姐听得。说甚么话。那时将此情达之。明日却来回报先生。这早晚怕我夫人寻我回去也。<span class="科">下生</span>正是</p>
        
        <p class="落诗">一曲瑶琴试探心。<br />莺莺小姐是知音。<br />高山流水千年调。<br />管取文君侧耳听。</p>
        
        <h2 id=ch19 class="chapter"><span class="出题">第十九出　琴心写恨</span></h2>
        
        <p class="曲"><span class="牌">卜算子</span><span class="科">生上</span>月挂柳梢头。漏断人初静。千古风流指下生。付与知音听。</p>
        
        <p class="白">东边日出西边雨。莫道无情却有情。日间红娘说道相如将琴挑动文君之意。不免叫琴童取琴出来。琴童何在。<span class="科">丑上</span>夜静瑶琴三五弄。悲风动处月光寒。知音弹与知音听。不是知音不与弹。琴在此。<span class="科">生</span>琴童。你与我烧下一炉香。煎下一罐茶。你自回避。<span class="科">丑应下生</span>爨下焦桐玉琢成。轻勾缓剔凤凰鸣。高山流水千年调。白雪阳春万古情。松籁响。涧泉清。携来指下韵将成。文君未必能知否。月满池塘夜气清。你这琴呵。小生与足下湖海相随数年。今夜这场大功。都在你这金徽玉轸蛇腹断纹绎阳焦尾冰弦之上。怎生借得那一阵顺风。将小生这琴声吹入俺那小姐玉堆成粉捻就知音俊俏的耳朵里去。<span class="科">生作理琴介旦贴同上</span></p>
        
        <p class="曲"><span class="牌">满江红</span><span class="科">旦</span>抛却金针。离绣阁黄昏时节。见碧天如洗。一轮明月。<span class="科">贴</span>花影满阶秋露冷。银河万里光澄彻。<span class="科">合</span>殷勤同到小园中。把名香爇。</p>
        
        <p class="白"><span class="科">旦</span>水沈未爇黄金鼎。花影重过白玉栏。红娘。我和你后花园中烧香。不觉又更深了。快行几步。<span class="科">行介旦</span>梦断巫山一片云。起来移步款红尘。山禽莫向空林语。怕有幽人重惜春。老母居孀。故园迢递。好伤感人也。将香桌过来。<span class="科">拈香介</span>愿祝先考逍遥。母亲康泰。及早还乡存亡均感。<span class="科">贴</span>要知小姐幽怀事。尽在深深两拜中。<span class="科">旦</span>红娘。你看好晚景也。</p>
        
        <p class="曲"><span class="牌">梁州序</span>晴空云敛。冰轮初涌。风扫残红。无数香阶堆拥。好似闷怀千种。<span class="夹白">那人呵。</span>只落得心中作念。口内闲题。梦里相和哄。今日华堂开绮席。意朦胧。却教我翠袖殷勤捧玉钟。<span class="科">合</span>愁似织。和谁共。双蛾蹙损春愁重。鱼得水。甚时同。</p>
        
        <p class="白"><span class="科">贴</span>小姐。你看这般月晕。明日敢有风也。<span class="科">旦</span>风月天边有。人间好事无。<span class="科">贴咳嗽介生</span>那人来了。<span class="科">生作弹琴介旦</span>是甚么响。<span class="科">贴</span>小姐。你试猜一猜。</p>
        
        <p class="曲"><span class="牌">渔灯儿</span><span class="科">旦</span>莫不是步摇得宝髻玲珑。<span class="夹白"><span class="科">贴</span>不是。<span class="科">旦</span></span>莫不是裙拖得环珮叮咚。<span class="夹白"><span class="科">贴</span>不是。<span class="科">旦</span></span>莫不是铁马在簷前骤风。<span class="夹白"><span class="科">贴</span>也不是。<span class="科">旦</span></span>莫不是金钩双控。咭叮当敲响帘栊。</p>
        
        <p class="白"><span class="科">贴</span>姐姐许多般都猜不着。你再猜一猜。</p>
        
        <p class="曲"><span class="牌">前腔</span><span class="科">旦</span>莫不是梵王宫夜撞金钟。<span class="夹白"><span class="科">贴</span>不是。<span class="科">旦</span></span>莫不是疎竹萧萧曲槛中。<span class="夹白"><span class="科">贴</span>也不是。<span class="科">旦</span></span>莫不是牙尺翦刀声相送。<span class="夹白"><span class="科">贴</span>也不是。<span class="科">旦</span></span>莫不是漏声长滴响壶铜。<span class="夹白"><span class="科">贴</span>一发不是了。你且听着。<span class="科">旦做听介</span>呀。我只道甚么响。</span>却原来近西厢谁理丝桐。</p>
        
        <p class="曲"><span class="牌">锦渔灯</span>其声壮似铁骑刀鎗冗冗。其声轻似落花流水溶溶。其声高似风清月朗鹤唳空。其声低似儿女语小窗中。</p>
        
        <p class="白"><span class="科">贴</span>姐姐你听。越弹得好了。</p>
        
        <p class="曲"><span class="牌">锦上花</span><span class="科">旦</span>他那里思不穷。我这里意已通。娇鸾雏凤失雌雄。他那里曲未终。我这里意转浓。争奈伯劳飞燕各西东。<span class="夹白"><span class="科">贴</span>姐姐。满怀心腹事。<span class="科">旦</span></span>尽在不言中。</p>
        
        <p class="白">我且近书房听一听。<span class="科">贴</span>姐姐。你在这里听。我去瞧老夫人便来。<span class="科">贴下生</span>窗儿外有人声。想必是他来了。待我将琴改调其词。另弹一曲。就歌一篇凤求凰。昔日司马相如得此曲成事。我虽不及司马相如。那小姐到有文君之意。<span class="科">歌介</span>有美人兮见之不忘。一日不见兮思之如狂。凤飞翺翔兮四海求凰。无奈佳人兮不在东墙。将琴代语兮聊写衷肠。何日见许兮慰我徬徨。愿言匹配兮携手相将。不得于飞兮使我沦亡。<span class="科">旦</span>是弹得好也。其声哀。其意切。凄凄然如鹤鸣九皋。使妾闻之。不觉泪下。</p>
        
        <p class="曲"><span class="牌">锦中拍</span>这的是令他人耳聪。诉自己情衷。知音者芳心自动。感怀者断肠悲痛。这一篇与本宫。始终。不同。一字字更长漏永。一声声衣宽带松。别恨离愁番做一弄。<span class="夹白">张生呵。</span>越教人越知重。</p>
        
        <p class="白"><span class="科">生</span>便是老夫人忘恩失义。不合小姐也失信于我。<span class="科">旦</span>你错埋怨我。<span class="科">贴上介</span>老夫人睡醒。寻小姐哩。</p>
        
        <p class="曲"><span class="牌">锦后拍</span><span class="科">旦惊介</span>只见他走将来气冲冲。怎不教人恨匆匆。吓得人怕恐。吓得人怕恐。早是不曾转动。女孩儿直恁响喉咙。谨摩弄。我欲将他拦纵。只恐夫人行把我来厮葬送。</p>
        
        <p class="白"><span class="科">贴</span>姐姐。张先生只在这几日上要回去也。<span class="科">旦</span>红娘。你留他再住几日。<span class="科">贴</span>留他也没有什么好处与他。</p>
        
        <p class="曲"><span class="牌">尾声</span><span class="科">旦</span>只说道夫人时下有些唧哝。好共歹不着他脱空。怎肯轻抛下风流志诚种。</p>
        
        <p class="落诗">花阴隔断姻缘路。<br />书生枉把幽情诉。<br />相思争奈粉墙高。<br />狗咬骨头空咽唾。</p>
        
        <p class="白"><span class="科">旦贴下生吊场介</span>那壁厢俏然。想是小姐去也。琴童过来。收拾进去。<span class="科">丑上收介</span>敢问官人。这件东西板上有索。零零落落。被人盘问。有口难答。官人若不教我。一似梦中摇铎。<span class="科">生</span>你原来还不晓得。我说与你知道。这是金徽玉轸。蛇腹断纹。龙池凤沼。仙人背。玉女腰。焦尾雁足。<span class="科">丑</span>下面这一块是甚么。<span class="科">生</span>这是底板。<span class="科">丑</span>上面这几条是甚么。<span class="科">生</span>是弦。<span class="科">丑</span>底板是树皮锯的。弦是牛脊筋做的。许多零零碎碎。教我如何记得。<span class="科">生</span>你若难记。我编成一首诗与你念何如。<span class="科">丑</span>这等好记。<span class="科">生</span>金徽玉轸伴弦调。焦尾低垂雁足跷。未向龙池寻变化。且临凤沼弄波涛。风流肌骨仙人背。窈窕形躯淑女腰。<span class="科">生住口介丑</span>官人。再没有了。<span class="科">生</span>是没有了。琴上的都做尽了。<span class="科">丑</span>怎么只有六句。又不成绝句。又不成律诗。待小人凑上二句。<span class="科">生</span>这等到好。你说来我听。<span class="科">丑</span>官人把前面六句再念一遍。<span class="科">生照前念介丑</span></p>
        
        <p class="落诗">惹动崔家老底板。<br />害断脊筋自去熬。</p>
        
        <h2 id=ch20 class="chapter"><span class="出题">第二十出　情传锦字</span></h2>
        
        <p class="曲"><span class="牌">西地锦</span><span class="科">生上</span>愁重晓来未起。忘餐失寝因渠。杨花无力随风。分明自不支持。</p>
        
        <p class="白">欲将清梦游巫峡。苦被莺声唤醒来。这相思病害杀我也。自那日弹琴之后。再不得见那小姐。红娘说道。若有消息。必来回话。这几日如何不闻音耗。好闷人也。不免在此少睡片时。又作道理。<span class="科">作睡介贴上</span></p>
        
        <p class="曲"><span class="牌">前腔</span>晓过书斋探视。多应闷掩门儿。金钗敲户轻轻的。此情犹恐人知。</p>
        
        <p class="白">我红娘奉小姐之命。着俺看张生。况前日约他回话。须索走一遭。我想来一家若无张生。怎免得贼人之祸。</p>
        
        <p class="曲"><span class="牌">降黄龙</span>相国行祠。寄居萧寺。苦因丧事。孤儿幼女。孤儿幼女尽欲从军而死。张生。此时伸志。遣尺书兴师疾至。方显得文章有用。天地无私。</p>
        
        <p class="曲"><span class="牌">前腔</span>若非是。翦杀贼寇。险些个灭门绝户。俺一家儿。莺莺君瑞。在危急许配雄雌。夫人。背盟推托。却以兄妹为之。把婚姻一时打灭。顿成抛弃。</p>
        
        <p class="白">我看张生与俺小姐。两下里都害相思。</p>
        
        <p class="曲"><span class="牌">衮</span>一个潘郎鬓有丝。杜韦娘非旧时。一个带围宽清减了小腰肢。一个睡昏昏不待观经史。一个意悬悬懒去拈针指。一个笔下写幽情。一个弦上传心事。两下里都一样害相思。</p>
        
        <p class="白">说话之间。早到书院中了。且将唾津儿润破纸窗。看他在里面做甚么。</p>
        
        <p class="曲"><span class="牌">二衮</span>润破纸窗儿。润破纸窗儿。俏声儿窥视。见他和衣初睡起。前襟有折䘭。孤眠滋味。凄凉情绪。这瘦脸儿不是闷死是害死。</p>
        
        <p class="曲"><span class="牌">三衮</span><span class="夹白">我把</span>金钗敲门扇儿。金钗敲门扇儿。<span class="夹白"><span class="科">生</span>是谁。<span class="科">贴</span></span>我是散相思五瘟使。<span class="夹白"><span class="科">生</span>呀。原来是红娘姐。拜揖。<span class="科">贴</span>张先生万福。</span>小姐想着伊。使红娘来探取。<span class="夹白"><span class="科">生</span>小姐使你来。有甚么说话来。<span class="科">贴</span></span>道风清月朗。听琴佳趣。到如今念千番张殿试。</p>
        
        <p class="白"><span class="科">生</span>既蒙小姐见怜之心。小生有一柬。敢烦红娘姐达知肺腑。<span class="科">贴</span>只恐他番过面皮来。<span class="科">生</span>望红娘姐好歹与我传了去。</p>
        
        <p class="曲"><span class="牌">四衮</span><span class="科">贴</span>他若见了书。他若见了词。颠倒废神思。他拽扎起面皮。凭谁寄言语。他道这妮子。敢胡行事。当面的嗤嗤的扯为碎纸。</p>
        
        <p class="白"><span class="科">生</span>红娘姐。若与我成就此事呵。小生当以金帛酬之。<span class="科">贴</span>看你这穷酸鬼。希图你的钱哩。</p>
        
        <p class="曲"><span class="牌">五衮</span>馋穷酸饿鬼。馋穷酸饿鬼。卖弄有家私。莫不为图谋。我特来到此。怕有情人。乖劣性子。你只说道可怜见只身己。</p>
        
        <p class="白"><span class="科">生</span>就依着红娘姐说。可怜见小生只身己。<span class="科">贴</span>原来既认不是。你快写。我等着你。<span class="科">生写介贴</span>写得好呵。读与我听。<span class="科">生念介</span>珙百拜芳卿可人妆次。自别颜范。鸿稀鳞绝。悲怆不胜。孰料夫人以恩成怨。变易前盟。使小生目视东墙。恨不得奋翼于妆台左右。患成思竭。垂命有日。聊奉数字。以表寸心。万一有见怜之意。伏乞速慰好音。庶救残喘。造次欠恭。幸惟恕罪。后成五言一首。录呈见情。相思病转添。谩把瑶琴弄。乐事又逢春。芳心迩亦动。此情不可违。虚誉何须奉。莫负月华明。且怜花影重。</p>
        
        <p class="曲"><span class="牌">一封书</span><span class="科">贴</span>看他殷勤处可喜。拂花笺打稿儿。先写几句寒温序。后题着五言八句诗。不移时。可知之。叠做同心方胜儿。<span class="夹白">张生呵。</span>忒风流。忒煞思。忒聪明。忒浪子。</p>
        
        <p class="白"><span class="科">生</span>红娘姐。小生呵。</p>
        
        <p class="曲"><span class="牌">皂罗袍</span>颠倒写鸳鸯两字。方信道在心为志。<span class="夹白">红娘姐。你去到小姐面前用意些。</span>看喜怒其间觑个意儿。<span class="夹白"><span class="科">贴</span>我自有道理。</span>放心学士。自当处置。言谈之际。作个道理。只说弹琴那人教传示。</p>
        
        <p class="白"><span class="科">生</span>红娘姐。万望用心。小生自当重报。<span class="科">贴</span>这缄帖儿我与你将去。张先生自当以功名为念。休得要误了你志气。</p>
        
        <p class="曲"><span class="牌">南郊醉扶归</span><span class="科">贴</span>将偷香手准备折桂枝。休教淫词儿污了龙蛇字。藕丝儿缚定鶤鹏翅。黄莺儿夺了鸿鹄志。休因翠帏锦帐一佳人。误了你玉堂金马三学士。</p>
        
        <p class="白"><span class="科">生</span>红娘姐。此事专望回报。</p>
        
        <p class="曲"><span class="牌">尾声</span><span class="科">贴</span>从教宋玉愁无二。瘦损了这相思样子。百岁欢娱全凭这张纸。</p>
        
        <p class="白">张先生。你放心。正是此去桃源应有路。管教仙子遇刘晨。<span class="科">下生</span>红娘将这缄帖儿送去。不是小生夸口说。就是一道会亲的符验。他道明日来回报。正是</p>
        
        <p class="落诗">眼望旌捷旗。<br />耳听好消息。</p>
        
        <h2 id=ch21 class="chapter"><span class="出题">第二十一出　窥简玉台</span></h2>
        
        <p class="曲"><span class="牌">祝英台近</span><span class="科">旦上</span>托冰弦。传素手。心事已无有。西厢清露月明闲。怎知道楚馆云寒。秦楼月暗。无人处有谁肠断。</p>
        
        <p class="白">自从前夜听琴之后。不觉神思昏迷。形容憔悴。如今天色既明。不免再睡片时则个。自是日长针线懒。海棠时候睡偏多。<span class="科">旦睡介贴上</span>奉小姐命。去看张生。因伏侍老夫人。不曾回小姐话。如今不听得小姐做声。又敢是睡哩。</p>
        
        <p class="曲"><span class="牌">祝英台</span>启朱扉。开绣榻。风静夜帘闲。香冷篆烟。烧烬银缸。金荷上夜灯犹灿。<span class="夹白">姐姐还睡哩。</span>慵懒。比及将暖帐轻弹。先揭起罗帏偷看。只见玉钗横。日高不理　　鬟。</p>
        
        <p class="白">昨日张生着我寄这缄帖儿与俺小姐。我欲待就与他。恐小姐反有怪意。我且把来放在妆台里面。看他见了。说些甚么。正是风暖鸟声碎。日高花影重。<span class="科">下旦醒对镜介</span></p>
        
        <p class="曲"><span class="牌">前腔</span>心乱。晚妆残。乌云亸。春睡损红颜。双眼倦开。半晌抬身。<span class="科">行叹介</span>酩子里一声长叹。<span class="夹白"><span class="科">见书介</span>这书是那里来的。敢又是红娘这小妮子。</span>无端。不思量刺凤描鸾。只学去传书递缄。意孜孜。颠来倒去不害心烦。</p>
        
        <p class="白">红娘在那里。<span class="科">贴上</span>小姐有何分付。<span class="科">旦</span>小贱人。这书是那里来的。我是相国之女。谁敢将缄帖儿来戏弄我。且告过夫人。打你这小贱人。<span class="科">贴</span>小姐打谁。<span class="科">旦</span>打你。打谁。<span class="科">贴</span>我去禀夫人。敢怕不打我。倒要打你哩。<span class="科">旦</span>这贱人。怎么倒打我。<span class="科">贴</span>小姐。是你着我去看张生。他着我送来。我又不识字。知他写着甚么来。你休要怪我。往夫人处首去。<span class="科">旦扯住</span>这贱人倒会放刁。我假意道你。<span class="科">贴</span>叫我一声亲亲姐姐罢了。<span class="科">旦</span>亲亲姐姐。试说与我。张生这两日如何。<span class="科">贴</span>小姐。害得他病越重了。</p>
        
        <p class="曲"><span class="牌">前腔</span>摧残。<span class="夹白">那张生呵。</span>害得他白日黄昏。寂寞泪栏杆。废寝忘餐。目断东墙。他只把佳期相盼。<span class="夹白"><span class="科">旦</span>他有病也不干我事。<span class="科">贴</span></span>其间。送得他直上高竿。掇了梯儿闲看。<span class="夹白"><span class="科">旦</span>既有病。着他吃些药便了。<span class="科">贴</span>若要这病好。</span>除非是。出几点风流香汗。</p>
        
        <p class="曲"><span class="牌">前腔</span><span class="科">旦</span>遮拦。只教他缚住心猿。意马且牢拴。把病体扶持。经史相亲。做个好人家风范。<span class="夹白">也罢。红娘将笔砚过来。就写几句在缄尾上。将去与他。说递书来不打紧。倘老夫人知道将如之何。今后再不可如此。</span>这缄。只说道老夫人违背前盟。却把女孩儿拖犯。<span class="夹白">你说我</span>到如今。羞睹镜里孤鸾。</p>
        
        <p class="白">红娘。你去就来回我话。正是</p>
        
        <p class="落诗">梦因远别啼难唤。<br />书被摧残墨未干。</p>
        
        <h2 id=ch22 class="chapter"><span class="出题">第二十二出　猜诗雪案</span></h2>
        
        <p class="曲"><span class="牌">粉蝶儿</span><span class="科">生上</span>郁闷滔天。教我如何理料。</p>
        
        <p class="白">春蚕作茧丝方尽。蜡烛成灰泪始干。昨晚红娘将缄帖儿去了。未有回报。想此事定然成也。闲步一回。散闷则个。<span class="科">贴上</span></p>
        
        <p class="曲"><span class="牌">泣榴花犯</span>晚妆楼上杏花残。犹兀自怯衣单。那一片听琴心清露月明间。昨日向晚不怕春寒。几乎被赚。那其间。岂不羞颜。为你一个不酸不醋风魔汉。隔墙儿险做了望夫山。</p>
        
        <p class="白">因张生昨日寄书与俺小姐。到受了一场气。今日须索走一遭。看小姐前日的心。比今日的心不同了。</p>
        
        <p class="曲"><span class="牌">渔家灯</span>你用心拨雨撩云。我好意与你传书递缄。<span class="夹白">小姐呵</span>不肯搜自己狂为。待要寻人破绽。几番背地里愁眉泪眼。人面前巧语花言。<span class="夹白">张生呵。</span>非慢。从今后会难。已见个酒阑人散。</p>
        
        <p class="白"><span class="科">生见贴介</span>呀。红娘姐。你来了。擎天柱大事如何了。<span class="科">贴</span>张先生。不济事了。再休胡缠。小姐变卦了。<span class="科">生</span>小生这缄帖儿是会亲的符验。只是红娘姐不肯与张珙用心。见得如此<span class="科">贴</span>我若不用心。上有天理。</p>
        
        <p class="曲"><span class="牌">前腔</span>这的是先生命悭。须不是红娘违慢。这缄帖儿做了招状。又是俺的公案。若不觑面颜。险把红娘来拖犯。休叹。云敛巫山。偷香手段今休惯。莫把从前风月担。</p>
        
        <p class="白">恐老夫人寻我。告别回去也。<span class="科">生</span>红娘姐。且住。你今番去了。更有谁与小生做主。必须再寻个道理。救小生一命。<span class="科">生跪介贴</span>张先生请起来。你是读书之人。岂不知礼。此事再休想了。<span class="科">生</span>若果不能成就。小生其实是死。</p>
        
        <p class="曲"><span class="牌">江头金桂</span><span class="科">贴</span>你是秀才家风范。休要呆里撒奸。待要恩情美满。教我骨肉摧残。<span class="夹白">老夫人呵。</span>手执棍儿摩挲看。这粗麻大线。怎透针关。直待拄着拐棒儿闲攒懒。缝着合口。送暖偷寒。两下里做人难。<span class="夹白">待去呵。小姐性儿如盖撒火。</span>消息儿踏着泛。<span class="夹白"><span class="科">生哭介</span>小生这条性命。都在红娘姐身上。乞可怜见。<span class="科">贴</span>我待不去呵。</span>怎禁他甜话赞。</p>
        
        <p class="白"><span class="科">贴丢书介</span>你的书在此。不知小姐写甚么在后面。你自去看。<span class="科">生拾书看介</span>呀。有这场好事。圣旨到来。理当跪接。<span class="科">贴</span>小姐写甚么在上。你念与我听。<span class="科">生念书介</span>他道忽睹佳音。荷蒙绻恋。既有再生之恩。宁无特地之约。聊奉新诗。伏惟见教。待月西厢下。迎风户半开。隔墙花影动。疑是玉人来。红娘姐。此事成了。<span class="科">贴</span>买干鱼放生。不知死活。他把我打骂焦躁中写来的。又说事成了。<span class="科">生</span>你若不信。我就解说与你听。<span class="科">贴</span>你解与我听。<span class="科">生</span>他说待月西厢下。着我月上时来。迎风户半开。他开着门儿等我。隔墙花影动。着我跳过墙来。疑是玉人来。说我到也。<span class="科">贴</span>他着你跳墙。怕无此语。<span class="科">生</span>我是猜诗谜的杜家。风流随何。浪子陆贾。那有差的勾当。<span class="科">贴</span>这小姐连我也瞒了。</p>
        
        <p class="曲"><span class="牌">小桃红</span>那曾见寄书的瞒鱼雁。小则小心肠转关。先写着西厢待月等更阑。着你去跳东墙女字边干。却原来。诗句包笼着三更枣也。缄帖儿里埋伏九里山。他紧处将人慢。会云雨闹中取静。我寄音书忙里偷闲。</p>
        
        <p class="曲"><span class="牌">蛮牌令</span><span class="科">生</span>纸光明玉版。字香喷麝兰。<span class="夹白"><span class="科">贴</span>这纸湿的为何。<span class="科">生</span></span>行儿边湿透非兼春汗。一缄情泪红犹湿。满纸春心墨未干。<span class="科">贴</span>从今后休疑难。放心学士。稳倩取金雀钗鬟。</p>
        
        <p class="曲"><span class="牌">前腔</span><span class="科">贴</span>他人行别样亲。我跟前取次看。更做道孟光接了梁鸿案。别人行甜言美语三冬暖。俺跟前恶语伤人九夏寒。回头看。你这离魂倩女。怎发付掷果潘安。</p>
        
        <p class="白"><span class="科">生</span>小生是读书之人。怎跳得这墙过。</p>
        
        <p class="曲"><span class="牌">前腔</span><span class="科">贴</span>隔墙花又低。迎风户半拴。偷香手段今番按。<span class="夹白"><span class="科">生</span>小生其实跳这粉墙不过。<span class="科">贴</span></span>怕墙高怎把龙门跳。<span class="夹白"><span class="科">生</span>这花树又密。<span class="科">贴</span></span>嫌花密难将仙桂攀。放心去休辞弹。<span class="夹白">你去不去。<span class="科">生</span>小生难去。<span class="科">贴</span>你若不去呵。</span>望断他盈盈秋水。蹙损了淡淡春山。</p>
        
        <p class="白"><span class="科">生</span>小生去两遭。不曾见一些好处。<span class="科">贴</span>今番不比往常了。</p>
        
        <p class="曲"><span class="牌">尾声</span>虽然是去两遭倒不如这一番。隔墙酬和都胡侃。证果在今番这一缄。</p>
        
        <p class="白">正是听琴酬和皆虚哄。证果全凭此一封。<span class="科">下生吊场介</span>可叹可叹。万事有分定。浮生空自忙。谁想小姐有此好处。如何等得到晚。</p>
        
        <p class="落诗">读书经晷怕黄昏。<br />不觉西沈又掩门。<br />欲赴海棠花下约。<br />太阳何苦强生根。</p>
        
        <h2 id=ch23 class="chapter"><span class="出题">第二十三出　乘夜逾垣</span></h2>
        
        <p class="白"><span class="科">贴上</span>花香绕径东风细。竹影横阶淡月明。今日小姐着俺送书与张生。当面有许多假意。原来诗内暗约他来相会。小姐也不对我说。我也不说破他。且到其间。看他怎么瞒我。今日晚妆。比别日不同了。更加十倍精神。只请他烧香便了。<span class="科">叫介</span>小姐。我和你烧香去。<span class="科">旦上</span></p>
        
        <p class="曲"><span class="牌">菊花新</span>东风寒透碧纱窗。控金钩绣帘不挂。门阑暮霭映残霞。对菱花晚妆初罢。</p>
        
        <p class="白">红娘。你看月朗风清。夜深人静。好景致也。</p>
        
        <p class="曲"><span class="牌">驻马听</span>不近諠哗。嫩绿池塘藏睡鸭。自然幽雅。新柳拖黄。暗隐栖鸦。金莲蹴损牡丹芽。玉簪儿抓住荼蘼架。苔径泥滑。露珠湿透凌波袜。</p>
        
        <p class="白"><span class="科">贴背介</span>我看那小姐与张生两下里含情巴不得到晚。看他怎么下落。</p>
        
        <p class="曲"><span class="牌">前腔</span>日落窗纱。两下含情看月华。风光潇洒。雨约云期。楚台巫峡。残霞影里噪归鸦。<span class="夹白">两下里</span>挨一刻似如一夏。风送飞花。纷纷乱扑香阶下。</p>
        
        <p class="曲"><span class="牌">前腔</span><span class="科">旦</span>玉兔无瑕。闷倚东风只自嗟。晚妆初罢。秋水凝眸。云鬓堆鸦。莺俦燕侣已曾约。心猿意马难拴下。闭月羞花。教人到处常萦挂。</p>
        
        <p class="白"><span class="科">贴</span>小姐。你在太湖石畔站着。待我把角门开了看一看。怕有人听我和你说话。<span class="科">旦</span>你去就来。<span class="科">贴看介</span>这涎脸好来了呵。</p>
        
        <p class="曲"><span class="牌">前腔</span>月照银纱。风动庭槐噪暮鸦。影分高下。<span class="夹白"><span class="科">生暗上贴见介</span>我只道是甚么东西。</span>却是多才。帽侧乌纱。一个潜身曲槛未撑达。一个背立湖山下。<span class="夹白"><span class="科">生赶上抱贴介</span>小姐。你在此了。<span class="科">贴</span>呸。你为何这般模样。早是妾身。若是老夫人时节。怎生是好。<span class="科">生</span>小生害得眼昏了。<span class="科">贴</span></span>休得谎咱。多应穷汉饿眼生花。</p>
        
        <p class="白"><span class="科">生</span>小姐在那里。<span class="科">贴</span>在太湖石畔。我且问你。今晚果然着你来么。<span class="科">生</span>小生是猜诗谜的杜家。岂不晓得诗中之意。<span class="科">贴</span>既是这等。你若从角门里来。只道我着你进来。你还跳过墙去。张先生。你看今夜好月。助你两人之兴。</p>
        
        <p class="曲"><span class="牌">集贤宾</span>淡云缥缈笼月华。似红纸护银蜡。丝丝嫩柳垂帘下。绿莎茵铺着绣榻。良宵美约。庭院静花枝低亚。<span class="夹白">张先生。</span>他是个女孩儿家。须索要温存摩弄。休猜做败柳残花。</p>
        
        <p class="曲"><span class="牌">画眉序</span><span class="科">生</span>他是娇滴滴玉无瑕。粉脸生春鬓堆鸦。<span class="夹白"><span class="科">贴</span>你不要惊他。连累着我。<span class="科">生</span>红娘姐。</span>你担惊受怕。图甚么浪酒闲茶。从今后打叠嗟呀。毕竟是心肠牵挂。<span class="科">贴</span>为你两下里情谦洽。<span class="夹白">张先生。</span>将指头儿告了消乏。</p>
        
        <p class="白">张先生。我去你便来。<span class="科">生</span>花园土地。保扶我跳过这墙去。大大的许个愿心。也罢。牡丹花下死。做鬼也风流。<span class="科">生跳抱旦介旦</span>曾见红娘么。<span class="科">生</span>方才见来。<span class="科">旦</span>红娘。不好了。</p>
        
        <p class="曲"><span class="牌">皂罗袍</span><span class="科">贴</span>为甚么心无惊怕。赤紧的夫妻。意不争差。俺这里蹑足潜形俏的听咱。一个羞惭一个怒发。张生无语。姐姐变卦。一个俏俏冥冥。一个絮絮搭搭。<span class="夹白">你看那张生不识羞的涎脸。</span>叉定着手儿妆聋做哑。</p>
        
        <p class="白"><span class="科">旦</span>红娘快来。有贼。<span class="科">贴</span>是谁。<span class="科">生</span>是小生。<span class="科">贴</span>姐姐。不要慌。是熟贼。<span class="科">旦</span>贱人。贼有甚生熟。<span class="科">贴</span>你道是谁。是张生。<span class="科">旦</span>不要管张生李生。拿去见老夫人。<span class="科">贴</span>拿他见老夫人。坏了他一生行止。待我叫他过来跪了。发落他一场。那时开了门。放他出去便了。<span class="科">旦</span>也罢。随你。<span class="科">贴</span>张先生。好个猜诗谜的杜家。<span class="科">生</span>明明写诗。着我今晚来。又变了卦。<span class="科">贴</span>姐姐。他说你写诗去叫他来。<span class="科">旦</span>诗在那里。<span class="科">生付诗介</span>这不是你写的。<span class="科">旦扯碎介生寻介贴</span>还好。不是我怎生开交。<span class="科">贴扯生耳介</span>犯人一名当面。<span class="科">生跪介旦</span>张先生。你既读孔圣之书。必达周公之礼。黄昏夜静。至此何干。</p>
        
        <p class="曲"><span class="牌">黄莺犯桂花</span>今日见何差。不是我一家乔坐衙。对伊说几句衷肠话。我只道你文学海样深。谁知你色胆天来大。不想去跳龙门。却原来学骗马。<span class="夹白"><span class="科">贴</span>姐姐看我面。饶了张生罢。<span class="科">旦</span>若不看红娘之面。拖去见老夫人。看你有何面目见江东父老。<span class="科">贴</span></span>谢姐姐贤达。看我面情干罢。若到官司详察。<span class="夹白">张先生</span>准备着精皮肤吃顿打。</p>
        
        <p class="白"><span class="科">旦</span>张先生。你虽有活命之恩。则当受报。既为兄妹。何生此心。万一老夫人知之。先生何以自安。今后再不可如此。若更为之。与足下决不干休。我是相国家声世所夸。妾身端比玉无瑕。<span class="科">贴</span>此情若到官司理。应是非奸作盗拿。<span class="科">旦贴下生吊场介</span>小姐。是你写帖儿着我来。如今又变了卦。却不闷杀我也。</p>
        
        <p class="曲"><span class="牌">普天乐</span>再休题春宵一刻千金价。准备着寒窗更守十年寡。猜诗谜羞了杜家。尤云殢雨休夸。莫指望西厢月下。山障了拂墙花枝低亚。偷香手做了话靶。参不透风流调法。淫词儿早已折罚。</p>
        
        <p class="落诗">桂子香中客。<br />槐花病里看。<br />襄王空有梦。<br />何日到巫山。</p>
        
        <h2 id=ch24 class="chapter"><span class="出题">第二十四出　回春柬药</span></h2>
        
        <p class="曲"><span class="牌">卜算子</span><span class="科">旦上</span>恹恹瘦损。那值残春时候。</p>
        
        <p class="白">事往情难断。恩深怨亦多。欲坚金石志。毕竟有差讹。老夫人闻知张生病体十分沉重。昨日着红娘去看他。在红娘跟前怨言怨语。句句声声。只怨着妾身。我想起来。是我前日将他奚落那场。因此病越重了。本待轻身救疗。只怕遗臭闺门。若有不测。乃吾母子害他性命。天理不容。如今暮春天气。好困人也。</p>
        
        <p class="曲"><span class="牌">绵搭絮</span>落红成阵。万点正愁人。早是伤情。无语凭栏怯素春。困腾腾。情思沉吟我有一腔春病。谁与我温存。<span class="夹白">张君瑞。</span>想是你分浅缘悭。雨打梨花深闭门。</p>
        
        <p class="白"><span class="科">贴</span>姐姐。说甚么雨打梨花深闭门。<span class="科">旦</span>红娘。你这等年纪。不去做些女工针指。只管随着我做甚么。</p>
        
        <p class="曲"><span class="牌">前腔</span>时时刻刻。不曾离身。<span class="夹白"><span class="科">贴</span>非干红娘之事。都是老夫人着我早晚跟随小姐。<span class="科">旦</span></span>好笑我的萱亲。着甚么来由防备人。<span class="夹白">当日兵围普救之时。</span>是你口许为亲。<span class="夹白">今日身安事妥呵。</span>背义忘恩。<span class="夹白">母亲。人人都道你是女中丈夫。</span>到做了言而无信。悔赖人婚姻。<span class="夹白">我若不守闺门时节呵。</span>总有铁壁铜墙。枉使机关拘禁得紧。</p>
        
        <p class="白"><span class="科">贴</span>姐姐。你这两日形容憔悴。何不把花钿重整一整。</p>
        
        <p class="曲"><span class="牌">前腔</span><span class="科">旦</span>花钿慵整。<span class="夹白"><span class="科">贴</span>我和你佛殿上耍一耍去。</span>我也懒去登临。<span class="夹白"><span class="科">贴</span>姐姐身子不快。我把被儿薰得香香的。去睡了罢。</span>总有兰麝馨香。有甚心情挨着枕。<span class="夹白">我这几日神思昏倦。</span>坐不安。睡不宁。<span class="夹白"><span class="科">贴</span>姐姐。张生有甚么好处。只管想他。<span class="科">旦</span></span>我爱他风流才俊。贯世聪明。<span class="夹白"><span class="科">贴</span>既爱他。何不成就了他。</span>谁肯向东邻。把我做针儿将线引。</p>
        
        <p class="白"><span class="科">贴</span>姐姐。我看你心事。大不比往常了。</p>
        
        <p class="曲"><span class="牌">前腔</span><span class="科">旦</span>没情没绪。闷倚帏屏。<span class="夹白"><span class="科">贴</span>姐姐。去绣房中做些针指罢。<span class="科">旦</span></span>心在他行。交颈鸳鸯绣不成。眼睁睁。天也不从人。<span class="夹白">张君瑞。</span>想是你前生负我。我负你今生。两下里影只形单。羞睹牵牛织女星。</p>
        
        <p class="曲"><span class="牌">前腔</span>思思想想。念念心心。普天下相思。是我和伊都占尽。休怪我萱亲。自古道好事难成。东君有意。花也留情。<span class="夹白"><span class="科">贴</span>老夫人寄书去叫郑生去了。<span class="科">旦</span></span>我岂肯惹浪蝶狂蜂。止许衔花美鹿行。</p>
        
        <p class="曲"><span class="牌">尾声</span>思思想想心不定。只为冤家病染成。恨杀萱亲背旧盟。</p>
        
        <p class="白">欲向花前寻旧约。云迷雾锁不堪行。张生病体沉重。不免写个药方送去与他。这病便好。红娘将纸笔过来。<span class="科">贴取纸笔介旦写介</span>你将此药方送去与他。<span class="科">贴</span>我的娘。你又惹事。我不送去。<span class="科">旦</span>为何不送去。<span class="科">贴</span>只怕像前番哄他。那张生被你哄得十生九死。<span class="科">旦</span>今番不哄他了。救人一命。胜造七级浮屠。须索替我走一遭。<span class="科">贴</span>我也不信你。只要罚一个誓。<span class="科">旦</span>若是哄他。自有天理。<span class="科">贴</span>不是这等罚誓。待我替你罚。若还这番说谎。姐姐那东西上生个脚盆大的疔疮。<span class="科">旦付贴书贴作难介</span>我不拿去。<span class="科">旦</span>我的亲亲姐姐没奈何。<span class="科">贴</span>不是这等叫。待我坐了。深深拜一拜。叫一声亲亲姐姐。<span class="科">旦依贴叫介贴</span>我的要老公的妹妹。</p>
        
        <p class="落诗">此药妙通仙。<br />依方用意煎。<br />夜深人静后。<br />一贴始安然。</p>
        
        <h2 id=ch25 class="chapter"><span class="出题">第二十五出　病客得方</span></h2>
        
        <p class="白"><span class="科">丑扶生上</span>赴约西厢月正明。百花深处见芳卿。红将书柬分明约。事到临期又背盟。小生自那晚花园中受了小姐这场气。染成此病。一命将危。长老与夫人要请太医治我。便是孙真人也医不得。若得那小姐美甘甘香喷喷凉渗渗甜蜜蜜娇滴滴一点唾津儿咽下去。管得就好了。<span class="科">丑</span>官人官人。你早说一两日。也不见得病体这等沉重。还有救。还有救。拿钵头来。我吐上一钵头你吃。<span class="科">贴上介</span>海上有方医杂症。人间无药治相思。张生病体越重。小姐思量。犹恐断送他性命。着我送医方去。救人一命。只索去走一遭。</p>
        
        <p class="曲"><span class="牌">尾犯序</span>鬼病厮相侵。<span class="夹白">小姐呵。</span>只为你彩笔题诗。回文织锦。待月烧香。隔墙听琴。颠窨。送得人卧床着枕。送得人忘餐失寝。这是夫人处。把恩山义海做了远水遥岑。</p>
        
        <p class="白"><span class="科">见生介贴</span>张先生病体如何。<span class="科">生</span>红娘姐。我不济事了。异乡易得离愁病。妙药难医肠断人。被小姐害杀我也。若死到阎罗殿前。少不得你做个证见。<span class="科">贴</span>普天下害相思的。不似你这般样饿鬼。</p>
        
        <p class="曲"><span class="牌">前腔</span>你心不存学海文林。梦不离柳影花阴。窃玉偷香。何曾得甚。难禁。只落得愁如宋玉。腰如病沈。思量起。自海棠开后思想到如今。</p>
        
        <p class="白">老夫人着我来看先生。小姐再三伸敬。有一药方送在此。<span class="科">生做慌介</span>在那里。<span class="科">贴</span>须要这几般制度方好。你听我说。</p>
        
        <p class="曲"><span class="牌">前腔</span>桂花摇影夜深沉。酸醋当归蜂蜜来浸。面靠湖山背阴饮。这片药方难寻。须审。<span class="夹白"><span class="科">生</span>要忌甚么。<span class="科">贴</span></span>忌的是知母未寝。怕的是红娘撒心。稳倩取。史君子一星人参。</p>
        
        <p class="白"><span class="科">贴递书介</span>张先生。这药方是小姐亲手写的。<span class="科">生笑起介</span>早知恩诏到来。理合远接。<span class="科">贴</span>却又怎么。诗上如何说。你念与我听。<span class="科">生念诗介</span>休将闲事苦萦怀。取次摧残天付才。不意当时完妾行。岂知今日作君灾。仰图厚德难从礼。谨奉新诗可当媒。寄语高唐休咏赋。今宵端的雨云来。红娘姐。这诗果是小姐写的。不似前番哄我么。<span class="科">贴</span>今番一定不哄你了。<span class="科">生</span>读罢此诗。不觉病症已减去一半。就精神起来了。倘若又像前番。这条性命着他手了。<span class="科">贴</span>端的不哄你了。<span class="科">生</span>这诗非前日之比。我那好小姐怎放得我下。</p>
        
        <p class="曲"><span class="牌">前腔</span><span class="夹白">你是</span>闺中女翰林。俊的是庞儿俏的是良心。体态温存。性格幽沈。如今。<span class="夹白">这诗呵。</span>须不是从前将人调引。须不是将人厮禁。端的是。知音君子诗向会人吟。</p>
        
        <p class="曲"><span class="牌">锦腰儿</span><span class="夹白"><span class="科">贴</span>小姐来时。</span>身盖着一条布衾。头枕着三尺瑶琴。他来时怎生和你一处寝。冻得人战战兢兢说甚么知音。</p>
        
        <p class="曲"><span class="牌">前腔</span>果若是他有心我有心。花有清香月有阴。春宵一刻值千金。端的是张君瑞大来福荫。</p>
        
        <p class="白"><span class="科">生</span>只怕老夫人拘紧。不能勾出来。<span class="科">贴</span>不愁夫人拘紧。只怕小姐不肯来。他若果是有意。你可放心</p>
        
        <p class="曲"><span class="牌">普天乐</span>虽然是老夫人晓夜将门禁。好共歹须教你称心。<span class="夹白"><span class="科">生</span>休似前晚不肯。<span class="科">贴</span></span>肯不肯怎由他。亲不亲尽在恁。</p>
        
        <p class="白"><span class="科">生</span>今晚千万同小姐早些来。正是。</p>
        
        <p class="落诗">好事完成全仗你。<br />今宵管取谐连理。<br />晴干拿伞着油衣。<br />一心要待云和雨。</p>
        
        <h2 id=ch26 class="chapter"><span class="出题">第二十六出　巫姬赴约</span></h2>
        
        <p class="曲"><span class="牌">临江仙</span><span class="科">旦上</span>针线无心倚绣床。那人闷在书房。封书曾约赴高唐。红轮西坠也。不觉又昏黄。</p>
        
        <p class="白">昨日着红娘送缄帖儿约张生今夜相会。待红娘来与他做个计较。<span class="科">贴上介</span>着意寻不得。有时还再来。小姐着我送书与张生。许他今晚相会。我只怕小姐又是说谎。断送他一命非当耍。且看他如何说。<span class="科">贴见旦介旦</span>红娘收拾卧房。我去睡也。<span class="科">贴</span>小姐。你睡了不打紧。怎生发付那人。<span class="科">旦</span>说甚么那人。<span class="科">贴</span>姐姐你又来了。送了人性命不是耍。你若今番又说谎。我去老夫人跟前出首。<span class="科">旦</span>这贱人倒会放刁。羞搭搭的教我怎么去<span class="科">贴</span>小姐有甚羞处。到那分际时。只把眼儿闭了便罢。</p>
        
        <p class="曲"><span class="牌">祝英台</span>玉精神。花模样。看他无倒断思量。一片志诚。今日方知。两下里赴约高唐。只为他窃玉偷香。勾引得春心飘荡。料襄王。先在阳台之上。</p>
        
        <p class="白"><span class="科">旦作难介</span>红娘。虽然如此实是懒去。<span class="科">贴推旦介</span>待我携了衾儿。去去去。老夫人睡也。<span class="科">旦走介贴</span>俺姐姐。</p>
        
        <p class="落诗">语言须是强。<br />脚步早先行。</p>
        
        <h2 id=ch27 class="chapter"><span class="出题">第二十七出　月下佳期</span></h2>
        
        <p class="曲"><span class="牌">供养引</span><span class="科">生上</span>竚立闲阶。夜深香霭。黄金界。潇洒书斋。闷杀读书客。</p>
        
        <p class="白">书当快意读易尽。客有可人期不来。小姐着红娘送来的缄帖儿。约今晚成事。这时候不见来。莫非又是说谎了。正是人间良夜静不静。天上美人来不来。</p>
        
        <p class="曲"><span class="牌">临镜序</span>彩云开。月明如水浸楼台。风弄竹声只道是金珮响。月移花影疑是玉人来。意孜孜双业眼。急攘攘那情怀。倚定着门儿待。只索要呆打孩。青鸾黄犬信音乖。</p>
        
        <p class="白">小生一日十二个时辰。无一刻放下小姐。你那里知道呵。</p>
        
        <p class="曲"><span class="牌">前腔</span>昏昏情思眼慵开。梦魂飞入楚阳台。早知道无明无夜因他害。想当初不如不遇倾城色。<span class="夹白">小姐这早晚不见来。</span>夫人行料应难离侧。多管冤家有些不自在。<span class="夹白">小姐若这一遭不来呵。</span>安排害。准备抬。异乡身强把茶汤挨。</p>
        
        <p class="白"><span class="科">旦贴上贴</span>姐姐。你在这里站着。待我去敲门。张先生。开门。开门。<span class="科">生</span>是谁。<span class="科">贴</span>是你家前世的娘。<span class="科">生</span>小姐来了么。<span class="科">贴</span>又不得来。<span class="科">生</span>若不来。你就替一替。<span class="科">贴</span>呸。放尊重些。休得惊了小姐。且接了衾枕进去。<span class="科">生</span>是。不敢。<span class="科">贴</span>张先生如何谢我。<span class="科">生</span>小生一言难尽。惟天可表。当以犬马报之。<span class="科">生见旦跪接介</span>张珙有何德能。敢劳神仙下降。<span class="科">旦</span>请起来。</p>
        
        <p class="曲"><span class="牌">罗香令</span><span class="科">生</span>先前见责。谁承望今宵欢爱。着小姐这样留心。张珙合当跪拜。<span class="科">生跪旦扶起介生</span>小生又无潘安貌。子建才。<span class="科">生回看旦介</span>觑着可憎模样。不胜感戴。<span class="夹白">小姐</span>只是可怜见我是孤身客。</p>
        
        <p class="曲"><span class="牌">前腔</span><span class="科">旦</span>见你多愁多害。其实难挨。只见你废寝忘餐。可怜你十分不快。<span class="科">贴</span>亏你真心耐。志诚挨。<span class="夹白">小姐的</span>心回意转。<span class="夹白">张生你</span>否极泰来。这其间留得形骸在。</p>
        
        <p class="白"><span class="科">旦</span>妾千金之躯。一旦弃之。此身托于君子。勿以他日见弃。使妾有白头之叹。<span class="科">生</span>小生焉敢如此。<span class="科">贴</span>你两人睡去罢。我去看老夫人醒也未醒。<span class="科">生旦携手介</span>双双携素手。款款入书斋。<span class="科">下贴吊场介</span>你看张生好歹。他两个公然进去了。径不理着红娘。教我独自在此。好闷杀人也。</p>
        
        <p class="曲"><span class="牌">十二红</span>小姐小姐多丰采。君瑞君瑞济川才。一双才貌世无赛。堪爱。他每两意和谐。花心轻摘。柳腰款摆。露滴枝头牡丹开。香恣蝶蜂采。一个斜欹云鬓。也不管堕却宝钗。一个掀翻锦被。也不管冻却瘦骸。好似襄王神女会阳台。一个半推半就。一个又惊又爱。一个娇羞满面。一个春意满怀。今宵勾却相思债。<span class="夹白">张生当初许说。事成之后。筑坛拜将谢我。如今两个携手儿竟自去了。</span>更不管红娘在门儿外待。教我无端春兴倩谁排。只得咬定罗衫耐。犹恐夫人睡觉来。将好事番成害。将门扣。叫秀才。莫耽余乐惹非灾。轻轻叫。叫姐姐。忙披衣袂把门开。看看月上粉墙来。莫怪我再三催。<span class="科">生旦披衣上</span></p>
        
        <p class="曲"><span class="牌">节节高</span>春香抱满怀。畅奇哉。浑身上下都通泰。无聊赖。难摆划。凭谁解。梦魂飞绕青霄外。只疑都是梦中来愁无奈。<span class="科">合</span>今宵相会碧纱幮。何时重解香罗带。</p>
        
        <p class="曲"><span class="牌">前腔</span><span class="科">合</span>花阴下藓阶。楚阳台。襄王云雨今何在。重欢爱。归去来。何时再。乍时相见教人爱。霎时不见教人怪。<span class="科">合前</span></p>
        
        <p class="曲"><span class="牌">尾声</span>风流不用千金买。贱却人间玉帛。<span class="夹白"><span class="科">生</span>小姐若不弃小生。</span>是必破工夫明夜早些来。</p>
        
        <p class="白"><span class="科">旦</span>回去也。怕夫人醒来寻我。<span class="科">贴</span>张先生。且喜且喜。你如今病医好了么。<span class="科">生</span>多谢红娘姐。我十分病已去九分了。还有一分不去。<span class="科">贴</span>这一分如何不去。<span class="科">生</span>这一分还在红娘姐身上。承你不弃。一发医了小生这一分何如。<span class="科">贴</span>呸。<span class="科">扶旦下</span></p>
        
        <p class="落诗">寄柬传书在用功。<br />听琴联句隔墙东。<br />今朝剩把银缸照。<br />犹恐相逢是梦中。</p>
        
        <h2 id=ch28 class="chapter"><span class="出题">第二十八出　堂前巧辩</span></h2>
        
        <p class="曲"><span class="牌">谒金门</span><span class="科">老旦上</span>凄凉萧寺空迤逗。故园不堪回首。争奈孩儿胡厮耨。想必是红娘引诱。</p>
        
        <p class="白">雕笼不解藏鹦鹉。绣幕何须护海棠。这几日窃见莺莺神思恍惚。精神倍加。腰肢体态。比旧日不同。莫不做下些事来。待我叫欢郎出来问他。欢郎那里。<span class="科">净上介</span>妳妳叫我怎么<span class="科">老旦</span>我儿过来。我问你。你这两日见你姐姐和红娘那里去么。老实说与我知道。与你菓子吃。</p>
        
        <p class="曲"><span class="牌">风入松</span><span class="科">净</span>秋千庭院夜迟迟。见红娘小姐相携。烧香只说花园去。多时不见他回。我潦倒先回睡也。不知他几时归。</p>
        
        <p class="白"><span class="科">老旦</span>我知道了。你去罢。<span class="科">净</span>闭口深藏舌。安身处处牢。<span class="科">下老旦</span>红娘那里。<span class="科">贴上介</span></p>
        
        <p class="曲"><span class="牌">谒金门</span>若不是红娘引诱。怎能彀两边成就。裙带腰儿掩过纽扣。比着旧时越瘦。</p>
        
        <p class="白"><span class="科">贴见老旦介贴</span>不知叫红娘有何话说。<span class="科">老旦</span>小贱人还不跪着。每日引小姐到花园中去烧香。你做下好事出来。还不对我从实供说。<span class="科">贴</span>我不晓得。不知有甚么好事。<span class="科">老旦打贴介</span>还不说。我着你</p>
        
        <p class="曲"><span class="牌">桂枝香</span>行监坐守。<span class="夹白">谁许你</span>胡行乱走。一任的握雨携云。常使我提心在口。<span class="夹白"><span class="科">贴</span>我都不知道。<span class="科">老旦又打贴介</span></span>休花言巧语。休花言巧语。将没做有。出乖露丑。</p>
        
        <p class="白">打你</p>
        
        <p class="诗">小丫头。不说与我始末根原事。如何索罢休。</p>
        
        <p class="白"><span class="科">老旦又打介贴</span>老夫人。听我说。</p>
        
        <p class="曲"><span class="牌">前腔</span>那日闲停针绣。细把此情穷究。道张生病染沉疴。<span class="夹白">他和我</span>到书房中问候。<span class="夹白">那张生天杀的呵。</span>着红娘暂回。着红娘暂回。<span class="夹白"><span class="科">老旦</span>那时小姐在那里。<span class="科">贴</span>教小姐</span>权时落后。<span class="夹白"><span class="科">老旦</span>罢了。落后却怎么。<span class="科">贴</span>两下里呵。</span>做了鸾交凤友。<span class="夹白"><span class="科">老旦掷杖介</span>气死我也。<span class="科">贴</span>老夫人休打红娘。<span class="科">合</span></span>谩追求。说与你始末根原事。如何索罢休。</p>
        
        <p class="白"><span class="科">老旦</span>都是你这丫头。送你到官去。<span class="科">老旦扯贴介贴</span>老夫人。非干张生小姐与红娘之事。都是老夫人之过也。<span class="科">老旦</span>这贱人。如何到扯在我身上来。<span class="科">贴</span>老夫人。信乃人之根本。人而无信。不知其可也。大车无𫐐。小车无𫐄。其何以行之哉。当初兵围普救之际。老夫人亲许退得贼兵者。以女妻之。张生非慕小姐颜色。岂肯区区建退兵之策。今日兵退身安。夫人悔却前言。既不成其亲事。只合酬之以金帛。令张生舍此而去。不合留请书院中。使怨女旷夫。早晚各相窥视。所以夫人有此一端差处。目下夫人若不息此事。一来辱了相国家声。二来张生名望不轻。既以施恩于人。忍令反受其辱。若到官司。夫人亦有治家不严之罪。忘恩负义之愆。反为不贤。红娘不敢多言。望夫人恕其小过。成其大事。则将其旧染之污而自新。岂不为长便乎。<span class="科">老旦</span>那张生有甚好处。把女孩儿配与他。<span class="科">贴</span>老夫人。且听我说那张生呵。</p>
        
        <p class="曲"><span class="牌">月上桂花</span>聪明俊秀。<span class="夹白">我小姐呵。</span>玲珑剔透。一个是仕女班头。一个是文章魁首。今经月久。今经月久。相厮守。两意相投。一心如旧。休。近日转风流。别样精神。把春光泄漏。</p>
        
        <p class="白"><span class="科">老旦</span>若依着你这小贱人说。一些事也没有。</p>
        
        <p class="曲"><span class="牌">前腔</span><span class="科">贴</span>当初叛贼草寇。请到蒲关故友。张解元起死回生。老夫人番言变口。你名门阀阅。名门阀阅。家声旧。终不然背义忘恩。出乖露丑。休。何必苦追求。常言道女大难留。苗而不秀。</p>
        
        <p class="白"><span class="科">老旦</span>这贱人倒也说得是。我自不合养下这不肖之女。待经官司。恐玷辱我相国家声。俺家无犯法之男。再婚之女。罢罢。与我唤那不肖的贱人出来。<span class="科">贴</span>小姐有请。<span class="科">旦暗上贴</span>小姐。且喜且喜。那棍儿在我身上滴溜溜滚。被我说得一些事也没有了。夫人如今叫你与张生成亲。<span class="科">旦</span>羞人搭搭。怎么去见那母亲。<span class="科">贴</span>娘的面前有甚羞处。照依前日见张生一般。把两只眼闭了便罢。<span class="科">老旦</span>红娘一发去叫那禽兽出来。<span class="科">贴</span>张先生有请。<span class="科">生暗上贴</span>张先生恭喜。我为你。老夫人把我打得十生九死。被我把你退兵之事一一说起。如今唤你二人成亲。<span class="科">生</span>多谢红娘姐成就。我张珙死于地下。不敢忘你。只是惶恐。怎生去见老夫人。<span class="科">贴</span>你休假意。放面皮老些过去。</p>
        
        <p class="曲"><span class="牌">临江仙</span><span class="科">生</span>自古来沉舟可补。如今覆水难收。<span class="科">贴</span>得干休处且干休。<span class="科">旦</span>见人犹腼腆。不敢强抬头。</p>
        
        <p class="白"><span class="科">老旦</span>张生。我怎么相敬你来。如何做出这等勾当。<span class="科">生</span>只这一遭。今后再不敢了。<span class="科">老旦</span>罢罢。今日把女儿就与你成亲。只一件。我家三代无白衣女婿。今晚成亲。明日就要你上京取应。求得一官半职。是我老身之幸也。<span class="科">生</span>谨依尊命。<span class="科">老旦</span>红娘一壁厢整理筵席。就叫宾相赞礼。<span class="科">贴</span>宾相有请。<span class="科">丑扮宾相上随意念介老旦</span>你二人拜了天地。然后拜我。<span class="科">生递酒介</span></p>
        
        <p class="曲"><span class="牌">锦堂月</span>再整鸾俦。重谐伉俪。心猿意马收留。且把从前。往事一笔都勾。再休题缄帖传情。惟愿取功名成就。<span class="科">合</span>从今后。看万里青云。早当驰骤。</p>
        
        <p class="曲"><span class="牌">前腔</span><span class="科">旦递酒介</span>绸缪。月满秦楼。珠还合浦。阳台雨散云收。春意徘徊。今朝自觉惭羞。再休题夜去明来。惟愿取天长地久。<span class="科">合前</span></p>
        
        <p class="曲"><span class="牌">侥侥令</span><span class="科">合</span>春山眉展皱。秋水谩凝眸。看镜里双鸾相回顾。似得水鱼儿逐水游。</p>
        
        <p class="曲"><span class="牌">尾声</span><span class="科">合</span>华堂箫鼓鸣春昼。摆一对鸾凰配偶。<span class="科">生旦谢贴介</span>才受媒红谢亲酒。</p>
        
        <p class="白"><span class="科">老旦</span>红娘。快收拾行李。明日送衙内赴选。就打点酒殽送行。<span class="科">贴</span>理会得。</p>
        
        <p class="落诗">一双鸾凤两相亲。<br />从此难忘夙世恩。<br />寄语河桥西岸柳。<br />安排青眼送行人。</p>
        
        <h2 id=ch29 class="chapter"><span class="出题">第二十九出　秋暮离怀</span></h2>
        
        <p class="曲"><span class="牌">临江仙</span><span class="科">生上</span>得效于飞乐未阑。谁知事有间关。<span class="科">旦上</span>人生自古别离难。可怜含泪眼。一步一回看。</p>
        
        <p class="白"><span class="科">生</span>水晶如意玉连环。着意收藏自古难。<span class="科">旦</span>红绽樱桃含白雪。断肠声里唱阳关。<span class="科">生</span>小生自与小姐一见之后。受无限之苦。今日得效于飞之愿。岂非天幸。不想夫人催促起程。此去功名唾手。即便回来。小姐自宜保重。休得为小生烦恼。瘦损花容。<span class="科">旦</span>官人此去。得官不得官。早早回来。休使妾倚门而望。<span class="科">生</span>小姐。你看这秋天好景致也。</p>
        
        <p class="曲"><span class="牌">普天乐</span><span class="科">生</span>碧云天。黄花地。西风紧。北雁南飞。晓来时谁染霜林。多管是别离人泪。恨相见得迟。怨疾归去。柳丝长情萦系。倩疏林挂住斜晖。去匆匆程途怎随。念恩情使人心下悲凄。</p>
        
        <p class="曲"><span class="牌">雁声犯</span><span class="科">旦</span>思之。不忍分离。见车儿马儿。不由人熬煎气。<span class="夹白"><span class="科">生</span>小姐今日如何不打扮。<span class="科">旦</span></span>有甚心情。打扮得娇娇媚。准备衾儿枕儿。则索要沉沉睡。从今后衫儿袖儿。都湿透相思泪。</p>
        
        <p class="曲"><span class="牌">倾杯序</span><span class="科">生</span>栖迟。顷刻间冷翠帏。寂寞添十倍。想前暮私情。昨夜成亲。今日别离。惟我知之。把腿儿相压。脸儿相偎。手儿相携。不由人猛然思省泪双垂。</p>
        
        <p class="曲"><span class="牌">山桃犯</span><span class="科">旦</span>湿锦袖。啼红泪。湛秋水。颦眉翠。执手未登程先问归期。别酒将倾未饮心先醉。鱼来雁去书频寄。免使人心下成灰。</p>
        
        <p class="曲"><span class="牌">尾声</span><span class="科">合</span>蜗角名。蝇头利。拆散鸳鸯两下离。话别临岐共惨凄。</p>
        
        <p class="白"><span class="科">生旦</span>远远望见老夫人来了。<span class="科">老旦贴上</span></p>
        
        <p class="曲"><span class="牌">贺圣朝</span>远送贤才取应。驰驱早到长亭。眼前秋色总关情。<span class="科">贴</span>愿攀仙桂去。云路快先登。</p>
        
        <p class="白"><span class="科">众见介老旦</span>张生。今日乃是吉日。特地安排酒馔。与你饯行。若到京师。䦶䦷一个状元回来。休要玷辱了我女孩儿。<span class="科">生</span>小生托老夫人福荫。取青紫如拾芥。不劳挂念。长老也来了。<span class="科">末上介</span></p>
        
        <p class="曲"><span class="牌">菊花新</span>雨歇新凉报早秋。山僧送客上皇州。但期一举登龙榜。琼林宴罢早归舟。</p>
        
        <p class="白">我老僧闻知张先生赴京取应。特办酒果送行。夫人小姐红娘早已在此了。<span class="科">见介末</span>老夫人曾送酒过么。<span class="科">老旦</span>还未曾。长老先请。<span class="科">末</span>岂敢。老夫人小姐敬过了。然后是小僧。<span class="科">老旦</span>这等老身僭了红娘将酒过来。</p>
        
        <p class="曲"><span class="牌">催拍</span>到京师水土自宜。趁程途当节饮食。慎时保体。慎时保体。野店风霜。早起眠迟。鞍马秋风。最要扶持。<span class="科">合</span>功名遂身挂荷衣。攀月桂。步云梯。<span class="科">旦递酒介</span></p>
        
        <p class="曲"><span class="牌">前腔</span>我但愿你文齐福齐。只怕你停妻娶妻。愁恨自知。愁恨自知。此去迢遥。黄犬青鸾有书频寄。花草他乡。休似此处栖迟。<span class="科">合前生</span></p>
        
        <p class="白">再有谁似小姐。敢生此念。小姐放心。小生也回敬一杯。</p>
        
        <p class="曲"><span class="牌">前腔</span>笑吟吟一同到此。哭啼啼独自散归。你归到罗帏。归到罗帏。翠被生寒。此恨谁知。无计留连。阁不住泪眼愁眉。<span class="科">合前末</span></p>
        
        <p class="白">贫僧如今奉张先生一杯。</p>
        
        <p class="曲"><span class="牌">前腔</span>下西风黄叶乱飞。染寒烟衰草自迷。看杯盘狼籍。杯盘狼籍。车儿投东。马儿向西。<span class="夹白">先生</span>金榜无名。誓不转归。<span class="科">合前贴</span></p>
        
        <p class="白">我也敬姐夫一杯。<span class="科">递生酒介</span></p>
        
        <p class="曲"><span class="牌">前腔</span>这忧愁欲诉与谁。这相思惟我自知。你前程万里。前程万里。一跃龙门。夺锦荣归。休恋红妆。使故人憔悴。<span class="科">合前</span></p>
        
        <p class="曲"><span class="牌">一撮棹</span><span class="科">生</span>山光暮。连古道接长堤。催行色。人影乱。夕阳低。<span class="科">旦</span>人去也。松金钏减玉肌。<span class="科">合</span>但愿封妻子耀门闾。</p>
        
        <p class="落诗">临行携手欲分离。<br />却把离愁两地悲。<br />莫道丈夫非无泪。<br />果然不洒别离时。</p>
        
        <h2 id=ch30 class="chapter"><span class="出题">第三十出　草桥惊梦</span></h2>
        
        <p class="曲"><span class="牌">挂真儿</span><span class="科">生丑同上</span>望蒲东萧寺暮云遮。惨离情半林黄叶。马迟人意懒。风急雁行斜。愁恨重叠。愁恨重叠。破题儿第一夜。</p>
        
        <p class="白">小生与小姐分手。行来又早二十里之外。前面就是草桥客店。不免安歇一宵。明日早行。我想昨夜受用。今夜凄凉。这马儿百般不肯行。正是行色一鞭催去马。离愁万斛引新诗。</p>
        
        <p class="曲"><span class="牌">步步娇</span>昨日翠被香浓薰兰麝。欹珊枕把身躯趄。脸儿厮揾者。仔细端详。几曾经别。乌云鬓玉钗斜。恰似半吐初生月。</p>
        
        <p class="白">早到店中。店主何在。<span class="科">净上</span>请官人就在里面安歇。官人吃酒饭么。<span class="科">生</span>酒饭俱不要吃了。琴童你吃饭。<span class="科">丑</span>我也不吃了。睡了罢。<span class="科">生</span>今夜如何睡得着。</p>
        
        <p class="曲"><span class="牌">江儿水</span>客馆欹单枕。秋蛩鸣四野。助人愁纸窗外风儿裂。这孤眠被儿薄衾又怯。冷清清几时温得热。有限姻缘方宁帖。无奈功名。何苦使人离别。</p>
        
        <p class="曲"><span class="牌">清河水</span>呆打孩店房中没话说。闷对如年夜。暮雨催寒蛩。晓风吹残月。今宵酒醒来。玉人儿他在何处也。</p>
        
        <p class="白">不觉睡思将来。且暂歇一宵。<span class="科">作睡介旦上</span></p>
        
        <p class="曲"><span class="牌">玩仙灯</span>别却情人。顿觉香消玉减。</p>
        
        <p class="白">奴家在十里长亭。别了张生回去。好放他不下。今喜得老夫人睡了。不免私奔出城。赶上了他。一同去罢。</p>
        
        <p class="曲"><span class="牌">香柳娘</span>走荒郊旷野。走荒郊旷野。把不住心娇怯。喘吁吁难将两气接。瞒过了能拘管夫人。稳住厮齐攒侍妾。疾忙赶上者。为恩情怎舍。为恩情怎舍。因此不惮路途赊。谁经这磨灭。</p>
        
        <p class="曲"><span class="牌">前腔</span>想临行上马。想临行上马。其实痛嗟。哭得我似呆痴。瘦得我似唓嗻。别离刚半晌。却是掩过绣裙儿。宽褪三四褶。看清霜满路。看清霜满路。高下路回折。我这里奔驰。他在何处睡歇。</p>
        
        <p class="白">我看前面想是草桥客店。他必然在内安歇。待我敲门则个。<span class="科">生问介</span>是谁。<span class="科">旦应</span>是奴家。开门。开门。<span class="科">生</span>是个妇人声音。这早晚到此做甚么。</p>
        
        <p class="曲"><span class="牌">前腔</span>是人可分说。是人可分说。是鬼速疾灭。<span class="夹白"><span class="科">旦</span>是我。老夫人睡了。想此去几时得见。特地赶上来与你同去。<span class="科">生</span></span>听罢语言儿将香罗袖儿拽。且停睛看者。且停睛看者。原来是小姐。你为人能为彻。将衣袂不藉。将衣袂不藉。绣鞋儿都被露泥惹。脚跟儿敢踏破也。</p>
        
        <p class="白"><span class="科">旦</span>我为你顾不得许多迢递。</p>
        
        <p class="曲"><span class="牌">前腔</span>想着你忘餐废寝。想着你忘餐废寝。放不下些。到如今香消玉减花开花谢。你衾寒枕冷。你衾寒枕冷。凤分与鸾拆。月圆被云遮。这牵肠割肚。到如今义断与恩绝。寻思来痛伤嗟。</p>
        
        <p class="曲"><span class="牌">前腔</span><span class="科">生</span>想人生在世。想人生在世。最苦是离别。关山万里独自跋涉。<span class="夹白">小姐。</span>休道一时。花残与月缺。瓶坠宝簪折。总春娇怎惹。总春娇怎惹。生则愿同衾。死则愿同穴。</p>
        
        <p class="白"><span class="科">内鸣锣旦下生抱丑介</span>小姐。你在这里。<span class="科">丑</span>呸。你好见鬼了。怎么把我抱住了叫小姐。<span class="科">生</span>呀。原来是一场大梦。开门看时。但见一天露气。满地霜华。晓星初起。残月犹明。正是无端燕雀枝头闹。一枕鸳鸯梦不成。好凄惨人也。琴童。收拾行李起程。</p>
        
        <p class="曲"><span class="牌">傍妆台</span>绛河斜。绿依依墙高柳半遮。静悄悄门掩清秋夜。昏惨惨云际穿窗月。惊觉了颤巍巍竹影龙蛇走。虚飘飘庄周梦蝴蝶。砧声响。不断绝。急煎煎好梦儿应难舍。</p>
        
        <p class="曲"><span class="牌">尾声</span>柳丝长情牵惹。冷清清独自嗟。娇滴滴玉人儿何处也。</p>
        
        <p class="落诗">草桥客店梦莺莺。<br />携手交懽叙旧情。<br />惊觉玉人空一叹。<br />可怜残月照窗棂。</p>
        
        <h2 id=ch31 class="chapter"><span class="出题">第三十一出　曲江得意</span></h2>
        
        <p class="白"><span class="科">扮考试随意照常做</span><span class="科">扮考试随意照常做</span></p>
        
        <h2 id=ch32 class="chapter"><span class="出题">第三十二出　泥金报捷</span></h2>
        
        <p class="曲"><span class="牌">似娘儿</span><span class="科">生上</span>天府快先登。题金榜名贯群英。风流人物才堪称。宫袍试着。琼林宴罢。游遍京城。</p>
        
        <p class="白">远挟琴书上帝畿。姓名今喜达金闱。鳌头独占词锋捷。听罢传胪日未西。小生去秋与小姐相别。倏忽半载。幸喜一举得中探花。今日在招贤馆。听御笔亲除官职。只怕俺小姐挂念愁烦。特修家书一封。着琴童赉去。以安其心。琴童何在。<span class="科">丑上</span>堂上呼名字。阶前听使令。覆相公。有何分付。<span class="科">生</span>我有书。着你赍到蒲东去。</p>
        
        <p class="曲"><span class="牌">一封书</span>初相见俊才。红雨纷纷点翠苔。别离后闷怀。黄叶萧萧凝暮霭。又见梅花刚半吐。幸喜文场得中魁。寄鸾笺。到妆台。管取多情笑满怀。</p>
        
        <p class="白">琴童。你见小姐时。说官人怕娘子忧虑。先着小人报知。<span class="科">丑</span>小人都晓得了。就此告别。</p>
        
        <p class="落诗">封书远寄到蒲东。<br />管取多情喜气浓。<br />一叶浮萍归大海。<br />人生何处不相逢。</p>
        
        <h2 id=ch33 class="chapter"><span class="出题">第三十三出　尺素缄愁</span></h2>
        
        <p class="曲"><span class="牌">折梧桐</span><span class="科">旦上</span>裙染榴花。睡损胭脂皱。纽结丁香。掩过芙蓉扣。<span class="科">贴上</span>线脱珍珠。泪湿香罗袖。杨柳眉颦。人比黄花瘦。</p>
        
        <p class="白"><span class="科">旦</span>红娘。自张生去京之后。不觉半载余矣。音书杳然。这几日神思困倦。好闷杀人也。<span class="科">贴</span>姐姐。虽然姐夫别去。终有再会之日。请自宽怀。不必挂念。</p>
        
        <p class="曲"><span class="牌">集贤宾</span><span class="科">旦</span>眼前闷怀浓似酒。一半在眉头。离了眉头又在心上有。恶思量无了无休。腰肢似柳。怎当他又添憔瘦。新愁旧愁。厮混了难分新旧。</p>
        
        <p class="白"><span class="科">贴</span>姐姐。你往常问也曾如此不快。不似这般清瘦。</p>
        
        <p class="曲"><span class="牌">前腔</span><span class="科">旦</span>曾经憔瘦担此忧。奈每徧闲由。不似今番情最陡。闷来时独倚危楼。帘垂玉钩。空目断山明水秀。谩凝眸。见衰草连天野渡横舟。</p>
        
        <p class="曲"><span class="牌">大圣乐</span>风流惹下相思。争奈相思无了期。西厢月下听琴后。离恨谱。断肠诗。只为你文章魁首青云客。休看做桃李春风墙外枝。<span class="科">旦</span>闷倚栏杆望也。空教人几回目断天涯。</p>
        
        <p class="曲"><span class="牌">前腔</span><span class="科">旦</span>自从那日分离。废寝忘餐减玉肌。<span class="夹白"><span class="科">贴</span>姐姐。请个问卦先生。占卜姐夫几时回来。<span class="科">旦</span></span>金钱暗卜全无准。空屈指数归期。<span class="夹白"><span class="科">贴</span>他若中了。必有书寄回来。<span class="科">旦</span></span>不愁他青鸾有信频须寄。只怕金榜无名誓不归。<span class="科">合前旦</span></p>
        
        <p class="白">红娘。我想起旧日之事呵。</p>
        
        <p class="曲"><span class="牌">不是路</span>暗想当时。将欲从军憔悴死。一封书。半万贼兵翦草除。<span class="夹白"><span class="科">贴</span>那时节只是老夫人背盟。<span class="科">旦</span></span>负佳期。闪得恩情两下离。<span class="夹白"><span class="科">贴</span>如今又是老夫人逼他应举去了。<span class="科">旦</span></span>只为蟾宫折桂枝。这相思。天涯海角心相似。此情难寄。</p>
        
        <p class="曲"><span class="牌">皂角儿</span>带围宽瘦减腰肢。<span class="夹白"><span class="科">贴</span>姐姐。做些针指消遣何如。<span class="科">旦</span></span>意悬悬懒拈针指。这相思病染恹恹。淋漓袖万千红泪。<span class="夹白"><span class="科">贴</span>姐姐。我晓得你了。</span>莫不是怕黄昏。挨白昼。象床闲。鸳被冷。这般滋味。<span class="科">合</span>冤家一去。归无定期。叹分离。天边月缺。也有圆时。</p>
        
        <p class="曲"><span class="牌">前腔</span><span class="科">旦</span>去时节黄叶乱飞。到如今落红堆砌。要相逢千难万难。不似俺别时容易。莫不是醉银筝。歌彩袖。恋秦楼。迷楚馆。把奴抛弃。<span class="科">合前</span></p>
        
        <p class="曲"><span class="牌">尾声</span><span class="科">旦</span>离愁万种千言语。<span class="夹白"><span class="科">贴</span>姐姐待姐夫回来时节。可备细对他说。<span class="科">旦</span></span>准备归来诉与。只恐相逢无一句。</p>
        
        <p class="白"><span class="科">丑上</span>一心忙似箭。两脚走如飞。奉相公命。赉书报与小姐。恰才见了夫人。着我入来见小姐。早至后堂了。<span class="科">咳嗽介贴见仆介贴笑介</span>呀。可知道昨夜灯花报。今朝喜鹊喧。姐姐正在此烦恼哩。你还是自来和官人来。<span class="科">丑</span>官人中了。特来报喜。<span class="科">贴</span>你且在这里等。我对姐姐说了。你入来。<span class="科">贴见旦笑介旦</span>这妮子怎么。<span class="科">贴</span>姐姐。恭喜贺喜。姐夫得了官了。<span class="科">旦</span>这妮子见我愁闷。故来哄我。<span class="科">贴</span>端的是实。琴童见在外面。见过夫人。使他进来见姐姐。<span class="科">丑进见旦介</span>妳妳。相公中了。有书在此。<span class="科">旦</span>且喜且喜。我也望得你日子久了。<span class="科">接书看介</span></p>
        
        <p class="曲"><span class="牌">琐寒窗</span>因他去减我风流。寄书来又添消瘦。<span class="夹白">我和他</span>别时节桂子新秋。盼书来又早梅花时候。闷来无语强抬头。书在手。泪盈眸。</p>
        
        <p class="曲"><span class="牌">醉香归</span><span class="夹白">我这里</span>开时有泪沾衣袖。<span class="夹白">他那里</span>修时未写泪先流闷时开拆闷时修。泪痕儿都把书湿透。正是一重愁番做两重愁。寄来书泪点从来有。<span class="科">念书介</span></p>
        
        <p class="白">张珙百拜。书奉芳卿可人妆次。自暮秋拜违。倏尔半载。上赖祖宗之荫下托贤妻之德。叨中中第。即日于招贤馆寄迹。以俟朝廷除授。惟恐老夫人与贤妻忧念。特令琴童驰报。庶几免虑。小生身虽遥而心常迩矣。恨不得如鹣鹣比翼。邛邛并躯。为功名而薄恩爱。诚有浅恩贪饕之罪。他日而会。自当请责。后成一绝。以奉请教。<span class="科">诗曰</span></p>
        
        <p class="诗">玉京仙府探花郎。寄与蒲东窈窕娘。<br />指日拜恩归锦画。定须休作倚门妆。</p>
        
        <p class="白">惭愧。探花郎乃第三名也。<span class="科">贴</span>他中了探花。不日衣锦归来。妾与姐姐贺喜。</p>
        
        <p class="曲"><span class="牌">前腔</span><span class="夹白"><span class="科">旦</span>当日</span>西厢月下曾相守。今日琼林宴上恣遨游。跳东墙却去占鳌头。惜花心养成折桂手。<span class="夹白">到如今</span>晚妆楼改作志公楼。朝阳鸟便是鸾凤友。</p>
        
        <p class="白">红娘取纸笔过来。写书回他去。<span class="科">写介</span>书已写完。无可表意。聊奉汗衫一领。裹肚一条。绵袜一双。瑶琴一张。玉簪一只。斑管一枝。分付琴童教他好好收拾。<span class="科">贴</span>姐姐。姐夫如今做了官。岂无这几件东西。将去何用。<span class="科">旦</span>你不知道。</p>
        
        <p class="曲"><span class="牌">红衲袄</span>这汗衫和他一处宿。想着他体温存贴着他皮肉。<span class="夹白"><span class="科">贴</span>这裹肚何用。<span class="科">旦</span></span>常不离了他前后。紧守着他左右。<span class="夹白"><span class="科">贴</span>这瑶琴何用。<span class="科">旦</span></span>当初五言诗谨趁逐。后来七弦琴成配偶。<span class="夹白"><span class="科">贴</span>这玉簪呵。<span class="科">旦</span></span>到如今功成名就也。只怕撇人在脑背后。</p>
        
        <p class="白"><span class="科">贴</span>这斑管怎么说。</p>
        
        <p class="曲"><span class="牌">前腔</span><span class="科">旦</span>湘江两岸秋。当日娥皇因虞舜愁。西厢两泪流。今日莺莺为君瑞忧。<span class="夹白">琴童。</span>你逐宵旅店房中宿。休将包袱儿做枕头。水浸雨湿休教扭。干来时熨不开折皱。一件件与我仔细收留也。<span class="夹白">你与相公说。</span>是必休忘旧。</p>
        
        <p class="白"><span class="科">丑</span>小人理会得。</p>
        
        <p class="落诗">燃灯雁足此时修。<br />情系人心早晚休。<br />此去长安千万里。<br />悔教夫婿觅封侯。</p>
        
        <h2 id=ch34 class="chapter"><span class="出题">第三十四出　回音喜慰</span></h2>
        
        <p class="曲"><span class="牌">风马儿</span><span class="科">生上</span>远别多情赴帝畿。怀念梦常归。关山缥缈人何处。甚日共枕鸳帏。</p>
        
        <p class="白">下官名登虎榜。身列鹓班。奉圣旨着俺在翰林院编修国史。未蒙除授。因此羁绊。不得还乡。前者着琴童寄书回去。又不见到来。这两日神思不宁。饮食无味。给假在邮亭中将息。医者虽来调治。我想这病候便是卢医扁鹊也医不好。除非是我那小姐一见。自然便好。</p>
        
        <p class="曲"><span class="牌">惜奴娇</span>从到京师。这相思心下。旦夕如是。心头横躺有莺儿。随侍。请得良医来诊视。一心说本意。待推辞。他察虚实。论来怎生回避。</p>
        
        <p class="曲"><span class="牌">锦衣香</span>他道医杂症。有方术。治相思。无药饵。莺莺知我为他。我也甘心儿死。飘零四海愧无居。一生客寄。半生将至。怪簷前灵鹊。垂帘幕。报喜蛛儿。昨夜灯结蕊。有何吉凶事。莫非他处。有书来至。<span class="科">丑上</span></p>
        
        <p class="曲"><span class="牌">尾声</span>关山岂敢辞迢递。离却蒲东崔小姐。讨得个音书来报喜。</p>
        
        <p class="白"><span class="科">见介生</span>琴童。你来了。<span class="科">丑</span>小人到普救寺中。见那小姐。为相公一发瘦了。见了书不胜懽喜。就回书打发我来了。只道官人除授上任。不想有病在此。<span class="科">生</span>小姐的书在那里。<span class="科">丑递书介</span>书在此。又有许多东西。一发收了。<span class="科">生接书念介</span>薄命妾崔莺莺。拜奉才郎君瑞文几。自别音容。不觉许久。正思念间。忽见华翰飞坠。始知文场高中。使妾喜之如狂。今承使便。聊奉瑶琴一张。汗衫一领。玉簪一只。斑管一枝。裹肚一条。绵袜一双。表妾真诚。伏惟笑纳。赓韵遂成一绝。以寄远怀。<span class="科">诗曰</span></p>
        
        <p class="诗">栏杆倚遍盼才郎。莫恋神京黄四娘。<br />病里得书知中选。窗前览镜试新妆。<br />我那风流小姐。我张珙死也得瞑目了。</p><p class="mw-empty-elt"></p>
        
        <p class="曲"><span class="牌">桂枝香</span>堪为字史。当从款识。端的有柳骨颜筋。恁般样佳人才思。千般用心。千般用心。怎不教张生爱你。世间无二。细寻思。寄物知情厚。一桩桩谩看取。</p>
        
        <p class="白"><span class="科">看介</span>休说他文章翰墨。则这女工针指。世间罕有。<span class="科">丑</span>官人。小姐寄来这些东西。有甚意思。要他何用。<span class="科">生</span>你不知道。一件件都有缘故。我都猜着了。</p>
        
        <p class="曲"><span class="牌">前腔</span>瑶琴意趣。教我闭门禁指。调养圣贤之心。洗荡巢由之耳。<span class="夹白"><span class="科">丑</span>这玉簪斑管何用。<span class="科">生</span></span>玉簪细巧。玉簪细巧。全无瑕疵。霜毫健美。细思之。今日淑女思君子。好似娥皇忆舜帝。</p>
        
        <p class="白"><span class="科">丑</span>这裹肚汗衫儿怎么说。</p>
        
        <p class="曲"><span class="牌">前腔</span><span class="科">生</span>裹肚精制。汗衫贴体。见他不离我身边。识尽他心中之事。<span class="夹白"><span class="科">丑</span>这绵袜呵。<span class="科">生</span></span>这绵袜样新。这绵袜样新。线如虮子。当遵道理。莫胡为。愿足下常如此。行时可三思。</p>
        
        <p class="白">琴童。小姐曾分付你甚么来。<span class="科">丑</span>小姐上覆相公。休得别结良缘。<span class="科">生</span>那小姐还不知我的心事哩。</p>
        
        <p class="曲"><span class="牌">前腔</span>与你新婚燕尔。只为功名到此。昨宵爱桃李春风。今日愁梧桐秋雨。我是个风流状元。我是个风流状元。肯折残花败蕊。你不须忧虑。细寻思。我梦到蒲东寺。归心十二时。</p>
        
        <p class="白">琴童。你将这东西与我好生收拾着。</p>
        
        <p class="落诗">病中喜得寄来书。<br />慰我心中不尽思。<br />和泪眼观和泪写。<br />断肠人送断肠诗。</p>
        
        <h2 id=ch35 class="chapter"><span class="出题">第三十五出　诡媒求配</span></h2>
        
        <p class="曲"><span class="牌">秋夜月</span><span class="科">净上</span>心性嚣。惯使风流钞。柳陌花街常时乐。偎红倚翠追欢笑。只愁易老。只愁易老。</p>
        
        <p class="曲"><span class="牌">梨花儿</span>我家累代是公卿。自我生来欠老成。终日奔波不暂停<span class="夹白">也么嗏。</span>风流态度人皆敬。</p>
        
        <p class="白">小子郑恒是也。前者姑娘崔老夫人附书来。着我到京搬丧还河中去。谁想到得迟。又起程去了。不得相会。一向在京院子里嫖耍。整整住了一年以上。今打听得老夫人见在蒲东普救寺守丧。又闻得孙飞虎领兵围了寺。要掳莺莺为妻。得一个洛阳秀才张珙。退了贼兵。夫人将小姐与他为妻。我今到此。若无这个消息。自去见姑娘不妨。既有这件事。我去也没意思。想起来这事都在红娘身上。已曾令人去唤红娘到下处来说话。只说才在京回。不敢造次相见姑娘。且在此等候着。红娘敢就来也。<span class="科">贴上</span>初离闺阁内。又向市廛行。郑恒哥哥着人来唤我说话。老夫人着我去走一遭。<span class="科">见介净</span>红娘姐来了。<span class="科">贴</span>哥哥万福。老夫人说你既到此间。为何不到我家来。<span class="科">净</span>我有甚么嘴脸来见姑娘。先请你来说话。姑夫存日。将小姐许我为妻。今已服满。特来央你与老夫人说。择个好日成亲。好与小姐一同扶丧回去还葬。不然一路上与小姐不稳便。若说得成就了。重重谢你。<span class="科">贴</span>这一节再休题。小姐已嫁与别人去了。<span class="科">净</span>胡说。道不得一马不跨双鞍。父在日许我亲事。今日父死。便要悔亲。那有此理。<span class="科">贴</span>当日孙飞虎领兵来时。哥哥你在那里。若不是张生。俺一家儿性命不保。今日太平了。你却来争亲。那时被贼掳去了。哥哥如何去争。<span class="科">净</span>我是富家子弟。却不挫了。倒与穷酸饿鬼。我偏不如他。仁者能仁。身里出身。根脚又是亲上做亲。况是父命。<span class="科">贴</span>你且禁声。他那些儿不如你。听我道来。</p>
        
        <p class="曲"><span class="牌">风入松</span>你卖弄仁者能仁。倚仗身里出身。到如今官上加官。不教你亲上做亲。你又不曾通媒问。如何的便结婚姻。</p>
        
        <p class="白"><span class="科">净</span>贼兵来时。他一个人怎生退得。都是说谎。</p>
        
        <p class="曲"><span class="牌">前腔</span><span class="科">贴</span>河桥飞虎那将军。叛蒲东劫掠人民。统贼兵半万来侵境。要莺莺做压寨夫人。<span class="夹白">那时慌遽之时。夫人和长老商议。拍手高叫。两廊不问僧俗。有能退得贼兵者。便将莺莺妻之。忽有游客张生应声而出。我有退兵之策。夫人大喜。请问其策安在。张生云。我有一故人白马将军。见统十万之众。镇守蒲关。我修书一封。着人报去。必来救我。果然书至兵来。其困即解。</span>若不是那张生善修书。谁去请白马将军。</p>
        
        <p class="曲"><span class="牌">急三鎗</span>他书到。施号令。精兵至。扫灭尽。那烟尘。老夫人将小姐甘心许。言而有信。因此上不敢慢于人。<span class="夹白"><span class="科">净</span>我素不闻他名。你这小妮子卖弄他许多。我有甚么不如他处。<span class="科">贴</span>你又便骂我。</span>你一分他值百余分。这萤火怎比月轮。高低远近都休论。我拆白道字与你辨清浑。<span class="夹白"><span class="科">净</span>这小妮子晓得甚么拆白道字。你说与我听。<span class="科">贴</span></span>张君瑞肖字边着个立人。你是个木寸马户尸巾。<span class="夹白"><span class="科">净</span>这小妮子骂我是村驴𡰯<a epub:type="noteref" href="#char01"><sup>注</sup></a>。我祖代是相国之子。到不如个穷秀才。穷的只是穷。做官到底做官。<span class="科">贴</span></span>他凭着师友务本。你倚着父势欺人。这厮乔立议论。官人的只合做官人。穷民到底是穷民。却不道将相出寒门。<span class="夹白"><span class="科">净</span>这都是姑夫的遗嘱。我择日牵羊担酒上门去。要他成亲。看姑娘怎么样发付我。<span class="科">贴</span></span>如何硬。做眷姻。不亲的。强谐秦晋。<span class="夹白"><span class="科">净</span>我不怕他不肯。<span class="科">贴</span></span>讪觔。发村。使狠。甚的个善温存。<span class="夹白"><span class="科">净</span>姑娘若坚执不肯。我着二三十人上门。强抢上轿。扛到下处。脱了衣。过了一宿恁明日急赶将来。还你一个婆娘去便了。<span class="科">贴</span></span>你须是郑相国亲舍人。须不是孙飞虎莽军。乔嘴脸腌臜身分。少不得有家难奔。<span class="夹白"><span class="科">净</span>这小妮子眼见得受了招安也。我也不对你说。明日定要娶。定要娶。<span class="科">贴</span>不嫁你。不嫁你。<span class="科">净</span></span>正是郎君俏佳人有心。<span class="夹白">你喝一声我听。<span class="科">贴笑介</span>看你这般顽嘴脸呵。</span>不喝采怎生忍。</p><aside epub:type="footnote" id="char01"><p>「⿸尸巾」：同屌</p></aside>
        
        <p class="白">正是闭门推出窗前月。堪笑梅花空自香。<span class="科">贴下净吊场介</span>这妮子拟定都和那酸丁演撒了。我明日自上门去。见俺姑娘。说个大谎。只说张生中了状元赘在卫尚书家做了女婿。俺姑娘最听是非。他自小又爱我。必有话说。休说别的。则俺这一套衣服。也冲动他。他若不肯。我便放起刁来。且看莺莺那里去。终不然到官司。断与张生做了夫妻不成。</p>
        
        <p class="落诗">且将压善欺良意。<br />权作尤云殢雨心。</p>
        
        <h2 id=ch36 class="chapter"><span class="出题">第三十六出　衣锦还乡</span></h2>
        
        <p class="曲"><span class="牌">金鸡叫</span><span class="科">老旦上</span>听得人传语。今科状元。少年君瑞。<span class="科">贴上</span>苍天不负男儿志。<span class="科">合</span>身着宫袍。手攀仙桂。</p>
        
        <p class="白"><span class="科">老旦</span>本待将心托明月。谁知明月照沟渠。昨日郑恒来说。张生中了状元。入赘在卫尚书府中。做了女婿。依前将女儿嫁与郑恒罢。着他择个好日。成亲便了。<span class="科">贴</span>昨日郑哥哥之言。未可便信。望老夫人三思而行。倘或张生无有此事。荣耀回来。两边怎生发付。<span class="科">生引众上</span></p>
        
        <p class="曲"><span class="牌">似娘儿</span>玉鞭骢马出皇都。畅风流人物。今朝三品贵。昨日一寒儒。御笔亲佥。除任在河中府。</p>
        
        <p class="白">一旦风雷动。成名天下知。如今将近普救寺了。左右疾忙与我趱上前去。</p>
        
        <p class="曲"><span class="牌">驻马听</span>张珙如愚。酬志三尺龙泉万卷书。莺莺有福。请了五花官诰。七级香车。身荣难忘借僧居。愁来犹记题诗处。取应分离。梦魂不离蒲东寺。</p>
        
        <p class="白">下官蒙圣恩除授河中府府尹。衣锦还乡。小姐凤冠霞帔。都请在此。若见俺小姐。双手捧将过去。迤逦行来。此间已是普救寺门首。不免径入。左右每回去罢。<span class="科">众应下老旦</span>红娘去看。外面甚么人嚷。<span class="科">贴出见生介贴</span>呀。原来是姐夫荣回了。且喜且喜。<span class="科">生</span>是小生回来了。与我报夫人知道。<span class="科">贴进报介</span>老夫人。张先生做官了。回在外面。<span class="科">老旦</span>请进相见。<span class="科">生进相见介</span></p>
        
        <p class="曲"><span class="牌">刮鼓令</span>重相见可喜。谨躬身。问起居。<span class="夹白"><span class="科">老旦</span>你是奉圣旨的女婿。我消受你拜不起。<span class="科">生</span></span>慈颜怒未知因甚。丫鬟各厮觑。莫不是怨别离。有人架起是和非。致令今日意参差。<span class="夹白">呀。</span>怎生不见我玉人儿。</p>
        
        <p class="曲"><span class="牌">前腔</span><span class="夹白"><span class="科">老旦</span>张生。</span>兵危困感伊。<span class="夹白"><span class="科">生</span>此乃往事。不必提起。<span class="科">老旦</span></span>许孩儿成伉俪。谁想你一朝折桂。又赘尚书卫相女。<span class="夹白"><span class="科">生</span>那里生出这话来。<span class="科">老旦</span></span>把恩义尽抛离。<span class="夹白">我孩儿虽是</span>残妆丑貌未必辱你。教人空自气长吁。<span class="夹白"><span class="科">生</span>那有此事。<span class="科">老旦</span></span>如何今日假踌蹰。</p>
        
        <p class="白">红娘。你去问他。</p>
        
        <p class="曲"><span class="牌">前腔</span><span class="科">贴</span>含容去拜启。望慈颜免怒起。<span class="夹白"><span class="科">生</span>红娘姐。如何叫我不恼。<span class="科">贴</span></span>试问你京中缘故。转教人轻贱你。从别后喜无虞。新夫人姿容必丽美。比咱小姐料清奇。绣球儿打着做夫妻。</p>
        
        <p class="白"><span class="科">生</span>红娘姐。连你也葫芦提了。小生为小姐忘餐失寝。受无限之苦。别人不知道。你难道不晓得。</p>
        
        <p class="曲"><span class="牌">前腔</span>丝鞭那仕女。满章台觅眷叙。我怀着旧时恩爱。肯怜新弃旧娶。岂不闻君子断其初。是那个畜生行妒嫉。走将来说间阻。致令今日意生疎。</p>
        
        <p class="白"><span class="科">老旦</span>当日兵围普救时。感君一诺献神机。蒲关故友解重围。酬恩谐淑女。送别赴春闱。一旦从新忘旧念。卫尚书府别娶娇姿。今朝表出是和非。胡欲断弦再娶。<span class="科">生</span>小生既入赘了卫尚书府中。做了女婿。如何又请小姐的凤冠霞帔诰命在此。<span class="科">贴</span>却原来。老夫人。我道张生不是这等人。则索请小姐出来。自问他。<span class="科">老旦</span>你去请。<span class="科">贴</span>小姐。张姐夫回来了。请出来相见。<span class="科">旦上介</span></p>
        
        <p class="曲"><span class="牌">哭相思</span>衣锦还乡事虽美。谁知道喜成悲。别后教人每忆你。将美事变为非。</p>
        
        <p class="白"><span class="科">生旦相见介生</span>小姐。且喜别来无恙么。<span class="科">旦作不语介贴</span>小姐有甚么言语。对他说破了罢。</p>
        
        <p class="曲"><span class="牌">啄木赶黄莺</span><span class="科">旦</span>不见时。准备着千言万语。<span class="夹白"><span class="科">贴</span>小姐。今日见了姐夫。却又如何不说。<span class="科">旦</span></span>得相逢变作气长吁。他急攘攘却才归来。我羞答答怎生相觑。欲将愁恨来伸诉及至相逢无一语。叹别离。今朝会你须辨出是和非。</p>
        
        <p class="白"><span class="科">旦</span>张生。我有何负于足下。却见弃妾身。赘在卫尚书府中为婿。于理何堪。<span class="科">生</span>你听那个人说来。<span class="科">旦</span>郑恒在夫人行说来。<span class="科">生</span>小姐如何听那厮。我张珙之心。惟天可表。</p>
        
        <p class="曲"><span class="牌">前腔</span>从离了蒲东路。早来到京兆府。见个佳人不敢睹。硬扯个卫尚书家。孩儿为眷属。<span class="夹白">小姐。</span>我若见他影儿灭一户。是何人嫉妒刬地里把人装诬。</p>
        
        <p class="白"><span class="科">贴</span>张姐夫。你若果没有此事。待郑恒来与他面证便了。<span class="科">老旦</span>呀。杜将军来了。红娘扶小姐进去。<span class="科">旦下外上介</span></p>
        
        <p class="曲"><span class="牌">仙灯近</span>离却蒲东。幸喜故人相见。</p>
        
        <p class="白"><span class="科">外见生介生</span>有劳仁兄光降。愚弟有失迎接。<span class="科">外</span>且喜贤弟高擢巍科。官拜府尹。愚兄特备菲礼。而来拜贺。<span class="科">生</span>愚弟托赖仁兄福荫。谬登甲第。今已回来。不料老夫人听信郑恒诽谤。道愚弟入赘卫尚书府中。将小姐改嫁郑恒。望仁兄张主。<span class="科">外</span>老夫人差矣。君瑞一者有退兵之功。二者是尚书之子。况今见在河中府府尹。老夫人有言。三代不招白衣女婿。今日番悔亲事。于礼有碍。<span class="科">老旦</span>先夫在日。果将小女许下舍侄郑恒。不料遭此大变。亏张先生请将军杀退贼兵。老身不负初言。以成其事。忽然郑恒来说。因此欲悔其亲。<span class="科">外</span>老夫人焉可听其诽谤之言。有伤风化。况且郑恒与小姐是姑舅之亲。岂可配为夫妇。决行不得。<span class="科">老旦</span>且待郑恒来。当将军面前。明白此事。<span class="科">净上</span></p>
        
        <p class="曲"><span class="牌">前腔</span>喜气匆匆。今做了东床娇客。</p>
        
        <p class="白">今日是个良辰吉日。姑娘许我成亲。请这两位官陪我。做了亲。待张生回来时。着他一个忽地笑。这是姑娘家里。不免进去。<span class="科">见老旦介</span>姑娘拜揖。请问这位尊亲大人上姓。好称呼。<span class="科">老旦</span>是镇守蒲关杜将军大人。<span class="科">净</span>此一位尊亲。<span class="科">老旦</span>是新府尹张大人。卫尚书的女婿。<span class="科">净</span>决撒了。张大人在此。有何尊干。<span class="科">生</span>你便是郑恒。到此何干。<span class="科">净</span>这是我姑娘家里。小姐是我妻子。倒问我何干。<span class="科">外</span>老夫人。这就是郑恒么。左右与我拿了。你不仁不义。诓骗人妻。奏过官里。明证其罪。<span class="科">净</span>老大人。是我姑夫在日前许下我为妻。如今倒说我是诓骗人妻。<span class="科">外</span>既与崔小姐姑舅之亲。律有明条。岂做得夫妻。左右与我押送官司。明日问他。<span class="科">净</span>大人不必发怒。小人情愿退亲便了。只是怎生回去见人。罢罢。妻子空争不到头。风流自古惜风流。假饶掬尽湘江水。难洗今朝一面羞。<span class="科">下老旦</span>多谢大人主张亲事。料无差矣。红娘请小姐过来。戴了凤冠霞帔。先谢了恩。然后拜谢杜大人。<span class="科">贴</span>小姐有请。<span class="科">旦上同生谢恩拜外介</span></p>
        
        <p class="曲"><span class="牌">大环着</span><span class="科">生旦</span>谢恩人相助。谢恩人相助。力解兵围。成就今生。一对夫妻。得意也当时题柱。不负了少年豪气。门阑喜迎驷马高车。新状元花生满路。<span class="科">合</span>今日里逢圣治。四海无虞。皆称臣庶。</p>
        
        <p class="曲"><span class="牌">前腔</span><span class="科">老旦</span>痛先夫亡世。痛先夫亡世。萧寺孀居。忽遇强梁。困逼无计。谢张生特施奇策。请将军大兴师旅。退贼兵救寡妇孤儿。把前盟怎肯抛弃。<span class="科">合前</span></p>
        
        <p class="曲"><span class="牌">前腔</span><span class="科">外</span>念平生交谊。念平生交谊。亲同骨肉。间别经年。颜范不睹。喜兄弟官封文武。食天禄愧无报补。绝狼烟威震三边。登庙廊政夸五袴。<span class="科">合前</span></p>
        
        <p class="曲"><span class="牌">前腔</span><span class="科">贴</span>想花前奇遇。想花前奇遇。两意踌蹰。待月迎风。书传缄递。还得遂并头连理。美恩情团圆到底。又叨赐夫人封号。五花官诰凤冠霞帔。<span class="科">合前</span></p>
        
        <p class="曲"><span class="牌">越恁好</span><span class="科">合</span>永承宗嗣。永承宗嗣。治中堂人怎比。风流才思。容娇媚世应稀。<span class="科">合</span>开筵庆赏春风里。笙歌满耳。麝兰香霭围珠翠。春花秋月长如此。</p>
        
        <p class="曲"><span class="牌">前腔</span>夫荣妻贵。夫荣妻贵。办行程临府治。黄堂善政。传千里抚安黎庶。<span class="科">合前</span></p>
        
        <p class="曲"><span class="牌">尾声</span>西厢待月成佳配。金榜题名衣锦归。留与人间作话儿。</p>
        
        <p class="落诗">谢得将军成始终。<br />多承老母意从容。<br />夫妻荣贵今朝足。<br />愿得鸳帏百世同。</p>
        
    </body> 
</html>