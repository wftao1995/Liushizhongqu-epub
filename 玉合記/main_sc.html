<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/玉合记</title>
        <meta name="author" content="明　梅鼎祚　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">玉合记</span></h1>

        <p class="作者">明　梅鼎祚　著</p>
        
        <h2 id=ch1 class="chapter"><span class="出题">第一出　标目</span></h2>

        <p class="曲"><span class="牌">玉楼春</span><span class="科">末上</span>画堂春色浓于酒。花插盈头杯到手。百年三万六千场。人世难逢开笑口。　　青天高朗闲搔首。眼底英雄谁更有。试歌垂柳觅章台。昔日青青今在否。</p>
        
        <p class="曲"><span class="牌">满庭芳</span>才子韩翃。名姬柳氏。多情打得成双。参军出塞。鼙鼓起渔阳。暂向禅林寄迹。遭番将强逼专房。还朝后。香车绮陌。邂逅各沾裳。　　雄威看许俊。立时飞马。夺取孤凰。把当年玉合。再整新装。为问王孙侍女。重相会下界仙乡。章台咏。风流节侠。千古播词场。</p>
        
        <p class="落诗">李王孙仙游浊世。<br />许中丞义合良缘。<br />柳夫人章台名擅。<br />韩君平禁苑诗传。</p>
        
        <h2 id=ch2 class="chapter"><span class="出题">第二出　赠处</span></h2>
        
        <p class="曲"><span class="牌">绕池游</span><span class="科">生韩君平唐巾服上</span>云和日灿。着眼春浓淡。展青旛玉田初暖。娇鸟华林。杂英芳甸。尽行吟风流少年。</p>
        
        <p class="白"><span class="科">韩诗</span>时辈已争先。书躭守太玄。绛纱儒客帐。丹诀羽人篇。魏阙心犹恋。周才道岂捐。一丘自无逸。三府会招贤。小生姓韩。名翃。字君平。本贯邓州南阳人也。棨戟门墙。何止朱轮十乘。诗书户牖。真看缥帙千函。自家穆穆天成。轩轩霞举。幼叨文笔。抉二酉之珍藏。长学阴符。占六庚之害气。一向来风花寄胜。婚宦无心。即今天宝十载。正陆机入洛之年。应贾谊对廷之荐。暂违乡国。留寓帝京。季布名高。楚人重百金之诺。君卿舌在。汉世食五侯之鲭。这长安城中。有个李王孙。散财结客。置驿邀宾。与小生契合云霞。游同山泽。屡迁幸舍。不劳弹铗冯驩。信美他乡。颇似登楼王粲。只他却不肯道出名来。也曾闻希知则贵。多管是有托而逃。目下二月中旬。春和景丽。残梅洒雪。细柳餐风。好约李王孙携他家乐。郊外一游。正是红笺色夺风流座。白纻词倾翰墨场。道犹未了。王孙早到。<span class="科">小生李王孙上</span></p>
        
        <p class="曲"><span class="牌">前腔</span>年光瞥换。草色青袍乱。问春在几家庭院。<span class="科">生接合介</span>游镳早办。好趁韶华半。愿岁岁花前相见。</p>
        
        <p class="白"><span class="科">见礼介生</span>年光遍原隰。<span class="科">小生</span>春色满汀洲。<span class="科">生</span>飞轩结良驷。<span class="科">小生</span>宝剑拥轻裘。韩兄。花朝在迩。缇琯渐和。愿整游骖。一开吟兴。<span class="科">生</span>小生正有此心。至期敬当如约。李兄。君才如干将镆鎁。陆则破驷。水则歼蛟。能忘一割之司。久作双函之秘。</p>
        
        <p class="曲"><span class="牌">黄莺儿</span>三尺字龙泉。影含星。气烛天。芙蓉溢水精光变。<span class="夹白">这时节那贵妃专宠。禄山擅兵。眼见得天下将乱也。</span>妖狐在前。长蛇在边。五都名价君当献。<span class="科">合</span>问苍天。学成文武。遇主是何年。</p>
        
        <p class="白"><span class="科">小生</span>韩兄。你雄谭非马。禅世雕龙。以君之才。有如圭璧。须荐明堂清庙。可终怀宝迷邦。</p>
        
        <p class="曲"><span class="牌">前腔</span>双璧产荆山。望如虹。气吐烟。悠悠抱璞空流怨。<span class="夹白">你看朝廷之上呵。</span>璠玙在轩。琼琚在悬。连城重价君当献。<span class="科">合前丑牵马上</span></p>
        
        <p class="白">骏马绣障泥。红尘扑四蹄。归时何太晚。日照杏花西。启郎君。马在此了。<span class="科">小生</span>韩兄。小生不惜千金。市得此马。你试一赏者。<span class="科">生</span>是好马。那竹批双耳。镜夹方瞳。灭没权奇。追风蹑影。小生虽乏鸿章。敢扬骏骑。<span class="科">小生</span>愿闻。<span class="科">生读诗介</span>鸳鸯赭白齿新齐。晚日花中散碧蹄。玉勒乍回初喷沫。金鞭欲下不成嘶。<span class="科">小生</span>佳作佳作。马愧龙媒。诗称凤采。就捐匹练。代报双珠。<span class="科">生</span>自非千里之材。何当太一之况。多谢了。小生今有此马呵。</p>
        
        <p class="曲"><span class="牌">琥珀猫儿坠</span>骄嘶喷沫。玉勒控金韀。处处春风醉管弦。章台晚出半笼鞭。<span class="科">合</span>翩翩。向绮陌香尘。拾取遗钿。</p>
        
        <p class="白"><span class="科">小生</span>韩兄。你如马斯良。与龙为友。但愿早窥金马。入侍铜龙。</p>
        
        <p class="曲"><span class="牌">前腔</span>鸳鸯赭白。紫艳镜双悬。大宛龙驹汗血传。赠君快着祖生鞭。<span class="科">合</span>翩翩。管万里横行。所向无前。</p>
        
        <p class="白">苍头。把这马送到韩相公廐中去。<span class="科">丑应介</span>车马原堪共。金兰久定交。<span class="科">牵马下净外众执乐器上</span></p>
        
        <p class="曲"><span class="牌">六么令</span>帝城春暖。看千红万紫争妍。传声御驾幸名园。排卤簿。设宫悬。<span class="科">合</span>太平时节天家宴。<span class="夹白"><span class="科">生小生</span>你们那里去的。<span class="科">众</span>我们是御前供奉人。皇帝爷与贵妃娘娘要往乐游园赏春。如今去教坊司点名哩。<span class="科">生小生</span>原来如此。<span class="科">众</span>相公方便。我们去也。</span>太平时节天家宴。<span class="科">下丑末众执乐器上</span></p>
        
        <p class="曲"><span class="牌">前腔</span>天街游衍。看千门万户争先。来朝相国出秦川。鸣鼓吹。闹喧阗。<span class="科">合</span>太平时节侯家宴。<span class="夹白"><span class="科">生小生</span>你们那里去的。<span class="科">众</span>我们是杨相国家乐人。相国爷与诸姨们要游秦川。如今去府中点名哩。<span class="科">生小生</span>却又如此。<span class="科">众</span>相公自在。小人们别了。</span>太平时节侯家宴。</p>
        
        <p class="白"><span class="科">下小生</span>往年天子行幸。赐长安士民大酺三日。我们虽不得侍驾。也去游翫一番。<span class="科">生</span>便是。</p>
        
        <p class="落诗">蓬莱阙下是天家。<br />上路新回白鼻䯄。<br />急管昼催平乐酒。<br />春衣夜宿杜陵花。</p>
        
        <h2 id=ch3 class="chapter"><span class="出题">第三出　怀春</span></h2>
        
        <p class="曲"><span class="牌">祝英台近</span><span class="科">旦柳氏上</span>柳笼烟。花蘸雨。春色已如许。<span class="科">贴轻蛾持妆盒上</span>绣户罗帏。探取起还未。<span class="科">旦</span>我待娇倩人扶。懒嗔人唤。<span class="科">合</span>是何处流莺双语。</p>
        
        <p class="诵"><span class="牌">临江仙</span><span class="科">旦</span>幽闺欲曙闻莺啭。红窗月影微明。好风频谢落花声。<span class="科">贴</span>隔帏残烛。犹照绮屏筝。　　<span class="科">旦</span>绣被锦裀眠玉煖。炷香斜袅烟轻。淡蛾羞敛不胜情。<span class="科">贴</span>暗思闲梦。何处逐云行。</p>
        
        <p class="白"><span class="科">旦</span>奴家柳氏。长安人也。从小养育在李生家。李生他本籍天潢。藏身地肺。交游任侠。声色自污。奴家生来二八。方且待年。长在绮罗。尽堪永日。轻蛾。我女侍数人。只有你粗通文义。颇识人情。却也那晓我心事来。<span class="科">贴</span>姐姐。你朝云含笑。春旭扬辉。绕梁雅足清歌。长袖由来善舞。标梅将及。夺花队之金篦。芳草堪怜。拾蘅皋之翠羽。有甚么心事来。<span class="科">旦</span>我性厌繁华。情躭藻翰。合欢裁扇。班婕妤彤管齐名。素手缝裳。薛夜来神针可数。况且我郎君暂称豪俊。每托仙游。咏夭桃虽则有时。叹匏瓜终当无匹。这些时日暖风恬。花明柳媚。好恼人的春色也。<span class="科">贴</span>姐姐。曙色初高。晓妆久待。双鸾镜。九凤钗。写颊胭脂。拂眉螺黛。已都在此了。我看你星眸半掩。笑靥慵开。还像是春梦未醒哩。</p>
        
        <p class="曲"><span class="牌">绵搭絮</span><span class="科">旦</span>梦魂无赖。山枕印红腮。<span class="科">对镜介</span>顾影徘徊。片玉寒生玉镜台。<span class="夹白"><span class="科">贴</span>姐姐。</span>拭纤埃。粉腻轻揩。则见你鬓云光绕。怕溜金钗。<span class="夹白"><span class="科">旦</span>待我把眉来重描一描。<span class="科">贴</span></span>便做道翠黛重描。那两道春愁扫不开。<span class="科">旦</span>我有甚春愁扫不开</p>
        
        <p class="白"><span class="科">贴</span>姐姐治妆已毕那杏子衫。茱萸带。凌波罗袜。镂麝金裙。已都在此了。可试穿一穿。</p>
        
        <p class="曲"><span class="牌">前腔</span>冰纨舒彩。巧趁身裁。画约香煤。拂袖花秾误蝶来。<span class="夹白"><span class="科">旦</span>我且下阶行行。看可好么。</span>步摇阶。浅印苍苔。则见那一钩罗袜。半露弓鞋。<span class="夹白"><span class="科">贴</span>姐姐。你带围宽了些。<span class="科">旦</span></span>便做道锦带围宽。我半点春心锁不开。<span class="科">贴</span>你半点春愁锁不开。</p>
        
        <p class="白"><span class="科">旦</span>轻蛾。那画阑干外簇簇摇摇的。甚么东西。<span class="科">贴</span>这是云影和那花阴。</p>
        
        <p class="曲"><span class="牌">前腔</span><span class="科">旦</span>花阴云霭。翠影斜筛。眼慢惊回。几度风摇却暗猜。<span class="夹白"><span class="科">贴</span>这豆蔻花就是我姐姐。</span>嫩红催。豆蔻含胎。<span class="夹白">我近来弦管都生疎了。</span>为甚的满床丝竹。月冷烟埋。<span class="科">旦</span>消受那一种闲情。把门掩梨花昼不开。<span class="科">贴开门介</span>你门掩梨花且半开。</p>
        
        <p class="白">姐姐。这两日不到门前。那银塘上草都青了。且随你步几步去。</p>
        
        <p class="曲"><span class="牌">前腔</span>王孙空待。草遍天涯。紫陌青台。风暖银塘绿绉回。<span class="科">旦整髻倚贴贴扶介</span>髻儿歪。忽地相挨。这的是昼长人静。不奈幽怀。<span class="夹白"><span class="科">贴</span>姐姐。</span>几时得玉管偷香。把孔雀金屏选日开。<span class="夹白"><span class="科">旦</span>我便是李家人丁。</span>那望金屏选日开。</p>
        
        <p class="白">天色薄暮。且与你回绣阁去者。</p>
        
        <p class="落诗">细树含残影。<br />深闺散晚香。<br />羞令白日暮。<br />车马郁相望。</p>
        
        <h2 id=ch4 class="chapter"><span class="出题">第四出　宸游</span></h2>
        
        <p class="诗"><span class="牌">集唐</span><span class="科">末高内侍上</span><br />天子春游动地来。黄金瑞榜绛河隈。<br />微臣昔忝方明御。长命先添献寿杯。</p>
        
        <p class="白">自家唐朝内使高力士的便是。本冯盎之曾孙。冒延福之养子。幼经给事今上皇帝。佐平中难。启属内坊。累功做到右监门卫将军。只今画袴悬鱼。朱扉施马。殿头供奉。名挂著紫微垣中。班首传宣。位列在黄门郎上。说起今上。是神尧皇帝五代玄孙。践祚三十余载。朔更天宝。讳曰隆基。武戢圣功。一怒风霆迅扫。文成睿藻。片言云汉昭回。试看万国咸宾。平尧柳。通舜梧。梯山航海。若问四灵毕至。献玉环。出银瓮。援契应图。况兼那天纵多能李三郎风流得数。合配这春生百媚杨太真秀色可餐。他果然降自瑶台。却好的贮来金屋。神光离合。灿灿烂烂。乍阴乍阳的五采并驰。骨法秾纤。闪闪烁烁。似远似近的万方希见。怎显得名花倾国。沉香亭北。一枝芍药露华浓。曾说个宿酒凝妆。宝镜台前。并蔕海棠春睡足。播羯鼓。拨琵琶。调弦弄管。靡靡新声。又何减神童抚瑟。皇娥䜩戏穷桑。鬭百草。盘五木。蹴踘弹棋。纤纤曲伎。却一似天帝投壶。玉女㗨嘘闪电。更有那马仙期。李龟年。张野狐。贺怀智。宜春苑嘈嘈杂杂。雍雍肃肃。奏九成威凤来仪。千尺竿。半仙戏。衔杯马。距芥鸡。长秋宫亭亭袅袅。玲玲珑珑。呈百戏游龙角觝。有时节六跸巡游。步辇飞轮。天回地转。听历历碌碌。空中抛下阿香车。近日来五家分队。明妆袨服。云簇霞鲜。看的的雰雰。河边织出天孙锦。红尘奔一骑。六宫争笑。无人知道荔枝。清夜发明驼。千里兼程。有使私遗瑞脑。云开需宴。愿陛下永固南山。亿万岁遥承露掌。雷占豫乐。祈海内常依北斗。三千界尽上春台。今日花朝之日。圣上同着贵妃娘娘有幸曲江。闻得杨国舅和那虢国夫人们也去游赏。敢或者中道相逢。又不知几多恩泽。正是男不封侯女作妃。君看女却是门楣。幸愿一生同草树。年年岁岁乐于斯。道犹未了。只见有两个宫娥笑嘻嘻走将来。却是怎的。<span class="科">净丑宫女上</span></p>
        
        <p class="曲"><span class="牌">字字双</span><span class="科">净</span>调脂弄粉学宫妆。<span class="科">丑</span>娇养。<span class="科">净</span>扫地金莲尺八长。<span class="科">丑</span>加两。<span class="科">净</span>寻来个内监摸空汤。<span class="科">丑</span>不长。<span class="科">净</span>好风揭起绣裙香。<span class="科">丑</span>白鲞。</p>
        
        <p class="白"><span class="科">末收介</span>此时对雪遥相忆。这不是白想。<span class="科">净</span>你想起我们来。我们也多想你几想。我就要一个红想。<span class="科">末</span>梦为蝴蝶也寻花。这不是红想。<span class="科">丑</span>我要一个黑想。<span class="科">末</span>月隐青林人未归。这不是黑想。<span class="科">丑</span>我要一个黄想。<span class="科">末</span>丛菊两开他日泪。这不是黄想。<span class="科">丑</span>我要一个绿想。<span class="科">末</span>不堪芳草思王孙。这不是绿想。<span class="科">丑</span>我要一个青想。<span class="科">末</span>柳色如今深未深。这不是青想。<span class="科">丑</span>我要一个紫想。<span class="科">末</span>遍插茱萸少一人。这不是紫想。<span class="科">净</span>我曾伏事娘娘诵佛经。记得两句。就要一个非想。<span class="科">末</span>庭花含笑似无情。这不是非想。<span class="科">净</span>我要一个非非想。<span class="科">末</span>半是思郎半恨郎。这不是非非想。<span class="科">净</span>我要一个非非非想。<span class="科">末</span>野人心地都无著。这不是非非非想。<span class="科">丑</span>我要一个非非非非想。<span class="科">末</span>诨不过三。<span class="科">净</span>着手毕竟吃我们想倒了。<span class="科">末</span>宫娥。御驾今日游春。此时贵妃娘娘象还未动身。你道圣上如何却这般宠他。<span class="科">净</span>高公公。怪他不得。去年重阳。我随去绣岭宫登高。娘娘醉了。我也就戴他在头上哩。<span class="科">末</span>调谎。娘娘若醉了。好少人扶。你怎么戴在头上得。<span class="科">丑</span>听他扯淡。他折得一枝醉杨妃菊花。戴在头上。说是娘娘一般<span class="科">末</span>这算不得。美人半醉朱颜酡。<span class="科">丑</span>我前几日春色困人。略与娘娘睡一睡。委的是好。<span class="科">末</span>一发胡柴。娘娘如何与你睡。<span class="科">净</span>他赖风月。前日在御几上偷得本郭舍人壶谱。投了个杨妃春睡。就说是娘娘一般。<span class="科">末</span>只好道当时求梦不曾眠。呀。隐隐的闻得跸声。想是圣驾来了。我在此伺候。你们且速避去。<span class="科">净丑下小生明皇小黄门引上</span></p>
        
        <p class="曲"><span class="牌">女冠子</span>金宫玉沼。祥云丽日初韶。绛阙神霄。黄图光运。紫霞觞里。升平新调。<span class="科">小旦贵妃宫女引上</span>稀闻清漏报。殢人锦帐留春。辘轳传晓。<span class="科">末引众跪介</span>试宸游趁早。莫待南陌莺残。上林花老。</p>
        
        <p class="诵"><span class="科">行礼介</span><span class="牌">小重山</span><span class="科">小生</span>春入神京万木芳。禁林莺语滑。蝶飞忙。<span class="科">小旦</span>晓桃凝露妒啼妆。红日永。风和百花香。　　<span class="科">末</span>烟锁柳丝长。御沟澄碧水。转池塘。时时微雨洗风光。<span class="科">合</span>天衢远。到处引笙簧。</p>
        
        <p class="白"><span class="科">小生</span>妃子。朕与卿玉琯方调。金环有序。臣民欢忭。夷夏宴安。遇此月夕花晨。正好天行云从。<span class="科">小旦</span>臣妾职在当熊。容非落雁。金符宝册。多惭象月称尊。霓裳羽衣。略配归风送远。愿同牛女。永莫参商。<span class="科">末进花介</span>百花院采得千叶绯桃进献。<span class="科">小生</span>妃子。此花既可消恨。又足助娇。何止萱草忘忧。钵罗善笑。朕与你亲戴者。<span class="科">簪花介末</span>奴婢奏上。早已传旨。銮驾司列仗。光禄寺排筵。金吾卫清道。宜春苑演乐。俱各齐备。<span class="科">小生</span>启驾前行。<span class="科">行介众合</span></p>
        
        <p class="曲"><span class="牌">好事近</span>缥缈五云高。万点龙鳞飞耀。<span class="夹白"><span class="科">内呼万岁介小生</span>金吾官。不得惊动都人。由他瞻仰。<span class="科">众应介</span></span>翠华临幸。都人共瞻天表。攀花践草辗宫车。处处雷霆绕。<span class="夹白"><span class="科">小生</span>高力士传旨。到曲江南苑去。<span class="科">末</span>领旨。<span class="科">传介</span></span>御离宫汉寝椒涂。开别院曲江蓬岛。<span class="科">众下净杨国忠旦贴虢国秦国夫人众引上合</span></p>
        
        <p class="曲"><span class="牌">前腔</span>神皋。丽色破花朝。尽游处绮薄珠丛春早。<span class="夹白"><span class="科">净</span>奴客们俺们五家。每家一队。不要混杂。<span class="科">应介</span></span>笼丝串辔。都来五家争巧。风流队里簇歌尘。暗杂衣香袅。<span class="夹白"><span class="科">净</span>那一片绿的是何处。<span class="科">众</span>是秦川。</span>望函关紫气经天。对秦川绿波萦绕<span class="科">下小生小旦众上</span></p>
        
        <p class="曲"><span class="牌">千秋岁</span>护妖韶。匝路春先到。一片片红凝青了。凤吹鸾舆。凤吹鸾舆。隐约那半面芙蓉花貌。霓裳奏。云光耀。海棠醉香魂轻俏。并辇招摇。好似鸳鸯碧沼。翡翠兰苕。<span class="科">下净旦贴众上</span></p>
        
        <p class="曲"><span class="牌">前腔</span>索春饶。看掩映长杨道。急穰穰来去多少。百宝阑前。百宝阑前。争窥翠㔩红渠光照。花心动。黄蜂闹。草色引青骢频跃。绮宴酲犹恼。更纷纶象筯。缕切銮刀。<span class="科">下小生小旦众引左行上贴右行上净旦合</span></p>
        
        <p class="曲"><span class="牌">越恁好</span>绮罗深处。绮罗深处。约翩翩拂袖招。一群儿闹咳齐打哄娇还小。忽铮铮射毛。忽铮铮射毛。听哔崩崩琵琶儿拨着紫槽。吉支支笛儿骨冬冬羯鼓儿间着玉箫。凌波曲。得宝词。谱入梨园了。遇良辰美景。趁取年少。</p>
        
        <p class="白"><span class="科">众遇介小生</span>高力士。何处喧嚷。<span class="科">末</span>是杨丞相大姨八姨们游春到此。朝见圣驾。<span class="科">见介净</span>臣杨国忠见。<span class="科">旦贴</span>臣妾虢国秦国见。<span class="科">小生</span>卿等少礼。今日之游乐乎。<span class="科">净旦贴</span>陛下恩波。俯及臣等。乐事仰同。<span class="科">小生</span>今春乍雨乍晴。不寒不暖。真好天气也。<span class="科">净旦贴</span>陛下玄德格天。圣母徽仪应地。自当雨师效驾。风伯扫尘。<span class="科">小生</span>高力士。可命梨园子弟。与谢阿蛮王大娘辇。各随本技。一路承应前去。<span class="科">末应传介合</span></p>
        
        <p class="曲"><span class="牌">前腔</span>酝寒仍勒暖。酝寒仍勒暖。渐融融雨点消。柘枝儿砑光花作帽绣缠腰。颤巍巍锦标。颤巍巍锦标。见翠亭亭戴竿儿挺着细腰。皎团团月儿艳腾腾火蛾儿簇着绛绡。遗朱履。堕翠翘。御道烟花绕。近天颜有喜。莫惜欢笑。</p>
        
        <p class="白"><span class="科">末</span>日御暂停。夜筵已启。请圣驾回宫。<span class="科">净旦贴</span>臣等趋送。<span class="科">合</span></p>
        
        <p class="曲"><span class="牌">红绣鞋</span>羡太平天子风骚。风骚。看大家极乐逍遥。逍遥。逐乌栖。咏鱼藻。珠斗直。卿云飘。斟圣酒。进仙韶。</p>
        
        <p class="白"><span class="科">净旦贴</span>臣等告退。年光陌上发。香辇禁中游。<span class="科">下小生小旦众合</span></p>
        
        <p class="曲"><span class="牌">前腔</span>握雨携云妖娆。妖娆。青缯彩纛飘萧。飘萧。缕鲸飞。影蛾照。金波丽。爟火烧。归月殿。驾虹桥。</p>
        
        <p class="曲"><span class="牌">尾声</span>莲壶漏促星榆燿。愿万岁千秋玉烛调。屏缸腻晓只恐春寒花睡了。</p>
        
        <p class="落诗">秦地山川似镜中。<br />紫云香驾御微风。<br />古来徒羡横汾赏。<br />今日宸游圣藻雄。</p>
        
        <h2 id=ch5 class="chapter"><span class="出题">第五出　邂逅</span></h2>
        
        <p class="曲"><span class="牌">薄幸</span><span class="科">旦上</span>薄曙妆凝。生烟梦杳。对玲珑玉树。琐窗萦照。问春何似。又添多少。<span class="科">贴上</span>春多少。试看你修蛾慢脸。更一搦腰肢渐小。</p>
        
        <p class="诵"><span class="牌">河满子前</span><span class="科">旦</span>无语残妆淡薄。含羞亸袂轻盈。<span class="科">贴</span>几度香闺眠过晓。绮窗疎日微明。<span class="科">旦</span>云母帐中偷惜。水晶枕上初惊。</p>
        
        <p class="白">轻蛾。我曾许法灵寺绣幡一挂。前几日绣得大半。没情没绪。又丢下了。今早红楼妆罢。好不清问。乘此春和。须要趱完前件。你再注些香。去烹茶来。<span class="科">贴</span>姐姐。牙尺翦刀。金针彩线。俱安在阁子上。沈水香也注在博山罏了。我自去烹茶来了。焚香修正果。汲水煮新茶。<span class="科">下旦绣幡介</span></p>
        
        <p class="曲"><span class="牌">香遍满</span>红楼春晓。金针彩线闲自挑。一缕心香还细袅。绕身珠珞摇。垂头宝盖飘。<span class="夹白">奴家如此虔心。或有显应。也不见得。</span>倘然现白毫。仗诸品圆明照。</p>
        
        <p class="白"><span class="科">贴持茶上</span>螺甲烟犹篆。龙团月有痕。姐姐。茶在此。你旛绣完了。挂起来看。<span class="科">挂幡介</span>呀。你看星粲色丝锦麝。月圆法相华鬘。一任劫灰难烬。管他佛日常瞻。是好一挂旛也。<span class="科">旦</span>轻蛾。后日是黄道吉日。你可去法灵寺寻悟空老师。办些香水。挂在佛前。<span class="科">贴</span>晓得。<span class="科">旦</span>我前日教你的曲儿。可记得么。<span class="科">贴</span>这几时姐姐不去理会。轻蛾也失记了。<span class="科">旦</span>绣倦无聊。试再教你一番。<span class="科">贴合介</span></p>
        
        <p class="曲"><span class="牌">北二犯江儿水</span>歌喉清俏。听百啭歌喉清俏。似啼莺风外晓。要唇朱不动。黛绿轻挑。掩桃花团扇小。白雪调须高。白雪调须高。幽兰曲自操。声振林皋。响入云霄。恰正是羡骊珠一串巧。梁尘暗消。绕华堂梁尘暗消。当筵懽笑。图得个当筵欢笑。最宜人是悠扬逸韵乍飘。</p>
        
        <p class="白"><span class="科">贴</span>多谢教道。姐姐。春气余寒。闲愁转逼。那红楼之外。香车宝马。秾李落梅。都是些长安士女。与你倚阑遥望则个。<span class="科">旦行介</span>轩车映日过。<span class="科">贴</span>箫管逐风来。<span class="科">旦</span>若非邯郸梦。<span class="科">贴</span>便是洛阳才。</p>
        
        <p class="曲"><span class="牌">懒画眉</span><span class="科">旦</span>绿鬟云散袅金翘。双钏寒生玉粟娇。<span class="夹白"><span class="科">贴</span>待我把帘儿卷起。<span class="科">旦</span></span>画帘高轴望春遥。<span class="夹白"><span class="科">内马嘶介贴</span>姐姐。那西郊头一个少年郎。骑着匹马。敢打从此间过哩。<span class="科">旦望介</span>是那骑紫骝的白面郎么。把帘儿放下来。</span>花源怕有渔郎棹。检点流波莫泛桃。<span class="科">生骑马丑仆随上</span></p>
        
        <p class="曲"><span class="牌">前腔</span>紫骝珠勒骤四郊。绿水回通宛转桥。<span class="科">内吹箫介</span>玉人何处教吹箫。<span class="夹白">这是章台之下。适方那楼上的人儿。想在此了。<span class="科">下马介</span>你且控马回去。我随后步来。<span class="科">丑</span>香来知骤近。汗敛觉风吹。<span class="科">牵马下生</span>门开在此。待我窥看。呀。有这般好楼阁哩。</span>雕阑十二春寒峭。<span class="夹白"><span class="科">贴</span>姐姐。那碧桃花开得烂熳也。<span class="科">笑介生</span></span>一笑东风放碧桃。</p>
        
        <p class="白"><span class="科">贴</span>门外为何犬吠。我去看来。</p>
        
        <p class="曲"><span class="牌">前腔</span>金铃小犬吠哰哰。莫不是风送花阴隔院摇。<span class="夹白">是谁郎君辄敢到此。</span>儿家楼阁倚重霄。<span class="夹白"><span class="科">生</span>便是瑶池蓬岛。也须有路。<span class="科">贴</span>谁引你来。</span>纵瑶池有路无青鸟。<span class="夹白"><span class="科">生</span>小娘子就是王母使者了。<span class="科">贴</span>呸。</span>你错认三偷阿母桃。</p>
        
        <p class="白"><span class="科">生</span>小娘子。岂不闻青青子衿。悠悠我心。<span class="科">贴</span>我又不是郑康成家婢。谁与你调今弄古。<span class="科">生</span>小生寻春郊外。迷路到此。愿借琼浆。以慰消渴。<span class="科">贴</span>且不要忙。我去问姐姐。肯时擎一瓯与你。姐姐。门外便是那骑马的少年郎在此。你嫁得这般一个。也勾了。<span class="科">旦</span>这丫头是甚说话来。<span class="科">贴</span>你常则如此说。难将无限意。虚度可怜宵。</p>
        
        <p class="曲"><span class="牌">前腔</span><span class="科">旦</span>可怜人度可怜宵。柔晕香魂付寂寥。冰心那肯逐春消。<span class="夹白"><span class="科">贴</span>他道是青青子衿。悠悠我心。<span class="科">旦</span>他可知道岂不夙夜。谓行多露。</span>夜行多露愁霑草。<span class="夹白"><span class="科">贴</span>茶借他一杯也无妨。<span class="科">旦</span>你与他甚往来。</span>难道是琼瑶报木桃。<span class="夹白"><span class="科">贴对生</span>快去快去。偏你会说诗。我姐姐道。岂不夙夜。谓行多露。</span>夜行多露愁霑草。<span class="夹白"><span class="科">生</span>借茶何如。<span class="科">贴</span>也说了。你与他有甚往来。</span>难道琼瑶报木桃。</p>
        
        <p class="白">姐姐。我们掩上门自去也。<span class="科">旦</span>日暮且归去。江城未可邀。<span class="科">贴旦下生吊场</span></p>
        
        <p class="曲"><span class="牌">朝天子</span>日暮江城未可邀。笑倚东窗下。眼色娇。就中闲处暗相招。系心苗。谁禁晓夜魂摇。逐惊花乱飘。逐惊花乱飘。</p>
        
        <p class="白">这是我邻近人家。到不知有这般绝色。好生惊魂动魄也。</p>
        
        <p class="落诗">倡楼对三道。<br />吹台临九重。<br />谁能暂留客。<br />解珮一相从。</p>
        
        <h2 id=ch6 class="chapter"><span class="出题">第六出　缘合</span></h2>
        
        <p class="曲"><span class="牌">诵子令</span><span class="科">净尼姑上</span>身如杨柳面如花。削发披缁学出家。道是佛胎容易结。年年生个小呱呱。<span class="夹白">南无阿弥陀佛。师弟来了。<span class="科">丑上</span></span>方便人开方便门。菩提枯树就盘根。雪山见火应须化。水底灯明也要昏。</p>
        
        <p class="白"><span class="科">净收介</span>好一个十方普照。<span class="科">丑</span>讨便宜。我才寻得一个孤老。你就要十方普照。<span class="科">净</span>那水底灯也是昏的。<span class="科">丑</span>师兄稽首。<span class="科">净</span>师弟到来。我们一向在此。不曾说出各人行径。今日试说一说。小妮唤做法云。糊涂投入空门。不晓参禅面壁。可知说咒看经。沙弥原称眷属。行者就是魔君。弄得出生入死。那管倒裤翻裙。说甚五禅五蕴。只做不见不闻。湼槃去见阎老。下阶接礼殷勤。<span class="科">丑</span>他为甚的殷勤你。<span class="科">净</span>道我救苦救难。灵山会上观音。<span class="科">丑</span>怪道你身边常有个善才童子哩。待我来说。小妮唤名慧月。生来有些劣撇。替人指点迷方。自己积成冤孼。遇酒饿虎投岩。好色苍蝇见血。前门婆子收生。后户情人作别。撮合幼男少女。就中吹个木屑。死去若见阎君。真道不生不灭。<span class="科">净</span>却怎的来。<span class="科">丑</span>十八地狱何方。准准送君拔舌。<span class="科">净</span>这个是口业报了。师弟。我这法灵寺是先朝长孙娘娘盖造的。香火最盛。如今春明景和。多有那烧香士女。随喜官员。都要来此。师父下山去了。且与你打扫殿堂。开门伺候则个。<span class="科">贴上</span></p>
        
        <p class="曲"><span class="牌">出队子</span>皇都佳丽。皇都佳丽。十里香风紫陌吹。蘼芜水暖泛铜池。榆荚春残叠绣闱。何处钟声遥出翠微。</p>
        
        <p class="白">僧腊阶前树。禅心江上山。疎帘看雪卷。深户映花关。迤逦行来。此间已是法灵寺。只听得鸣钟击鼓。想禅师们都在殿上了。不免迳入。<span class="科">见介</span>列位师父万福。<span class="科">净丑</span>呀。柳娘子家轻蛾姐。为何到此。<span class="科">贴</span>我姐姐向日许下佛前绣幡一挂。今日特还前愿。命我来此。拜上老师父。酌水焚香。通个意旨。<span class="科">净</span>家师不在荒山。我们就此行事。<span class="科">动法器介合</span></p>
        
        <p class="曲"><span class="牌">诵子令</span>巍巍妙品紫莲台。法鼓金铙动地雷。四万八千降伏尽。玉毫光里见如来。</p>
        
        <p class="白">轻蛾姐拈香。待我宣疏。<span class="科">跪读介</span>窃以金仙出世。启震旦于东方。宝律披文。衍恒河于西界。仰凭法力。缔结良缘。南赡部洲大唐国长安李门柳氏。向许本寺世尊座下绣幡一挂。今遣侍女轻蛾。特赉信香。拜还前件。伏愿韦驮尊者主盟。忍辱仙人普化。过去未来兼见在。明证三生。多福多寿以多男。消除百难。又愿轻蛾就为厮养妇。也偕鸾凤之欢。若近主人翁。常踮鹭鹚之步。<span class="科">贴</span>佛前休得取笑。<span class="科">丑</span>好好。幡挂起了。顺星转灯。<span class="科">贴同转介合</span></p>
        
        <p class="曲"><span class="牌">前腔</span>金灯照彻宝花开。日主星君顺序排。愿得法身常不坏。杨枝甘露洒千灾。</p>
        
        <p class="曲"><span class="牌">前腔</span>四天神女献花来。八部龙王大会斋。小姐今年还促对。轻蛾明岁定怀胎。</p>
        
        <p class="白"><span class="科">贴</span>经上那里说怀胎。<span class="科">丑</span>我念的是胎骨经。礼佛已毕。师兄。你去收拾。我陪轻蛾姐阁上廊下行行。<span class="科">净下贴丑行介</span></p>
        
        <p class="曲"><span class="牌">孝南歌</span>龙池远。鹫岭巍。鸣钟罢斋停午时。<span class="夹白"><span class="科">丑</span>这是潮音阁。<span class="科">贴</span></span>梵语出林稀。潮音向空起。<span class="夹白"><span class="科">丑</span>这是诸位禅院。那是回廊。<span class="科">贴</span></span>暂来随喜。诸院逶迤犹傍回廊倚。几曲云连。一片如秋水。<span class="夹白">呀。你看</span>花影移。日影迟。鸟乱啼。归路恐成迷。</p>
        
        <p class="白"><span class="科">丑</span>山门下又有人来也。</p>
        
        <p class="曲"><span class="牌">前腔</span><span class="科">生上</span>生衣试。步履迟。禅林借栖双树枝。<span class="夹白">看那浮图直上。朱户半开。已到法灵寺了。</span>宝铎听风吹。珠扉破云启。<span class="科">贴惊避介生</span>乍逢高髻。一道行光初见惊还避。半面低回。似恼还如喜。<span class="夹白">我那里曾见他。好似红楼下那女子一般。</span>是也非。<span class="夹白">且住。天下少甚厮像的。</span>信也疑。<span class="夹白"><span class="科">贴背介</span>这郎君像曾见来。<span class="科">生</span></span>他也费寻思。俊人儿像是谁。</p>
        
        <p class="白"><span class="科">见介</span>小娘子。拜揖。<span class="科">贴</span>相公。万福。<span class="科">丑</span>韩相公。荒山募缘。疏头要请大笔。古人道。不看僧面看佛面。就是你家孔圣人也重我们。<span class="科">生</span>怎见得。<span class="科">丑</span>你不见孔圣人叫做仲尼。<span class="科">生</span>使不得呵佛骂祖。<span class="科">丑</span>师兄取茶。再不见来。我催一催去。你们坐坐。枕簟入林僻。茶瓜留客迟。<span class="科">下生</span>小娘子。记得小生那里相遇来。莫是采桑城南。曾遣使君之吏。或者挹流阿谷。尝抽孔子之琴。<span class="科">贴</span>贱妾名在下陈。职参中馈。将命言虽出阃。送客足不过门。今偶相逢。原无半面。<span class="科">生</span>数日前寻春郊外。章台之下。红楼之上。曾遇小娘子来。</p>
        
        <p class="曲"><span class="牌">醉罗歌</span>当日当日曾逢你。今日今日我为谁。<span class="夹白"><span class="科">贴</span>你曾到章台。便说此间从何处去。<span class="科">生</span></span>何劳夹毂问华居。柳市南头去。<span class="夹白">小生那日借一杯茶。兀自不肯。就把门儿锁上了。忒下得</span>琼浆无分。蓝桥转迷。葳蕤暗锁。帘旌半垂。惺惺那惜惺惺的。<span class="夹白">小娘子何事来此。<span class="科">贴</span>为挂幡而来。<span class="科">生</span>小生代小娘子佛前祈祷。<span class="科">拜佛介</span></span>慈云庇。佛日辉。<span class="夹白">佛啰。保佑小娘子早招风流俊雅似韩君平的个郎君。</span>愿他做莲花会上并头枝。</p>
        
        <p class="白">宅上小姐无恙么。<span class="科">贴</span>承问何为。<span class="科">生</span>小生居止。颇与章台相近。虽非西第之宾。实慕东家之子。<span class="科">贴</span>相公差了念头。只似想做春梦也。</p>
        
        <p class="曲"><span class="牌">前腔</span>梦远梦远春迢递。眼饱眼饱肚中饥。<span class="夹白">我姐姐呵。</span>清冰彻底不霑泥。莫认东邻女。<span class="夹白"><span class="科">生</span>小生马上遥望。尚未分明。像也不见何如。<span class="科">贴</span>你唐突西子了。</span>纤腰束素。随风渐欹。双眉写翠。和烟渐舒。<span class="夹白"><span class="科">生</span>果然这般好。敢是未成人哩。<span class="科">贴</span></span>章台弱柳三眠未。<span class="夹白">妾身也与相公佛前祈祷。<span class="科">拜佛介</span></span>慈云庇。佛日辉。<span class="夹白">保佑这位相公急收妄想。早建功名。</span>愿他早攀仙桂最高枝。</p>
        
        <p class="白"><span class="科">生</span>扳话良久。到不曾动问小娘子谁家宅眷。<span class="科">贴</span>妾是万岁街李王孙家女郎。<span class="科">生</span>呀。原来是我好友家。失敬了。<span class="科">贴</span>适间长老叫韩相公。敢是与我郎君相契的韩君平么。<span class="科">生</span>就是小生。<span class="科">贴</span>郎君常道相公才貌来。<span class="科">生</span>多承奖借。那红楼上小姐是谁。<span class="科">贴</span>便是李王孙柳姬。因他性好幽闲。别居在此。<span class="科">生</span>是人传的那章台柳么。<span class="科">贴</span>正是。<span class="科">生</span>如此小生枉劳心了。</p>
        
        <p class="曲"><span class="牌">好姐姐</span>罗敷知他有夫。不着紧目成心许。虽多梦见。此生应见稀。春何处。从今打叠香魂死。飞絮游丝无定时。</p>
        
        <p class="白">小姐年也在时了。李郎怎生只放闲他。<span class="科">贴</span>相公又来劳神。他好事也只在这早晚了。</p>
        
        <p class="曲"><span class="牌">前腔</span>亭亭十三有余。这早晚破瓜将及。野鸳休学。难教彩凤随。春何处。声声杜宇催归去。流水桃花又一时。</p>
        
        <p class="白"><span class="科">净上</span>竹径通幽处。禅房花木深。你们在此话长哩。<span class="科">生</span>长老。小生有一个小玉合。原是族中韩林相国家的。欲托令师换数百文钱。以为杖头之费。<span class="科">净接介</span>好玉合。轻蛾姐。你看气吐白虹。文雕彩凤。虽然径寸。便是连城。<span class="科">贴</span>我姐姐妆奁中玉导金篦都已有了。正少个玉合儿。<span class="科">生</span>便奉小姐。聊充膏沐。<span class="科">贴</span>自当奉价。</p>
        
        <p class="曲"><span class="牌">尾声</span><span class="科">生</span>这是蓝田白璧无瑕器。<span class="科">贴</span>你莫猜做云英玉杵。<span class="夹白"><span class="科">生</span>小娘子好多心。</span>我只换三百青钱佐酒赀。</p>
        
        <p class="白">小娘子告别了。长老拜上令师。改日相访。<span class="科">净</span>多慢多慢。</p>
        
        <p class="落诗">细蕊秾花满目斑。<br />忽闻春尽强登山。<br />因过竹院逢僧话。<br />偷得浮生半日闲。</p>
        
        <h2 id=ch7 class="chapter"><span class="出题">第七出　参成</span></h2>
        
        <p class="曲"><span class="牌">西地锦</span><span class="科">旦上</span>细雨闲销香烬。微风暗揭帘琼。雕梁语燕惊残梦。呢喃春恨难平。</p>
        
        <p class="诵"><span class="牌">天仙子</span>柳色披衫金镂凤。纤手轻拈红豆弄。翠蛾双脸正含情。桃花洞。瑶台梦。一片春愁谁与共。</p>
        
        <p class="白">奴家这几日身子不快。轻蛾去法灵寺挂幡未回。我且到绣帘下候他。想是来也。<span class="科">末冠带小末便服引众上</span></p>
        
        <p class="曲"><span class="牌">窣地锦裆</span>龙楼凤阁绕秦城。一片轻烟望里生。垂鞭残照踏花行。<span class="夹白">韩君平家那里去。<span class="科">众</span>柳营西去。</span>夹路春阴十里营。</p>
        
        <p class="白"><span class="科">下旦窥介</span>这去访韩君平的。<span class="科">外冠带引众上</span></p>
        
        <p class="曲"><span class="牌">前腔</span>铜駝草色映空明。长乐花枝拂曙轻。同官载酒出郊行。<span class="夹白">问他们去不曾。<span class="科">众问介</span>我们是高常侍。去访韩相公。王摩诘员外孟浩然山人去了么。<span class="科">内应介</span>有两个过柳营去了。<span class="科">众</span></span>柳下停车遥问津。</p>
        
        <p class="白"><span class="科">下旦</span>这又去访韩君平的。那韩生十年作客。未有鸾栖。末路依人。还同燕幕。所幸门如流水。犹多长者之车。笔可凌云。定献子虚之赋。但今日下方困泥中。想起我李郎。珠围翠拥。何在一姬。我虽惭司马之琴。愿举梁鸿之案。只是此事。我却怎生好说来。早见那飞絮横空。香尘扑地。好春光都则孤负也。</p>
        
        <p class="曲"><span class="牌">宜春令</span>空中絮。陌上尘。笑春光何曾恋人。残云没定。乘风目断东墙影。<span class="夹白">吾闻士羞自献。女愧无媒。</span>假饶他碧玉多情。也须要明珠为聘。<span class="夹白">罢罢。我终是笼中物了。</span>算分明围鸾槛凤倩谁着紧。<span class="科">睡介贴上</span></p>
        
        <p class="曲"><span class="牌">前腔</span>金屏晚。画阁春。料他们临风待人。<span class="夹白">姐姐晚妆未毕。怎生睡了。</span>梨云梦冷。阑珊翠壁窥妆影。<span class="夹白"><span class="科">旦起介</span>轻蛾。你回来了。<span class="科">贴</span>是回来。幡已挂完。</span>早收拾半捻檀痕。好问取一枝梅信。<span class="夹白"><span class="科">旦</span>有甚梅信问得。<span class="科">贴</span>你道向日红楼下那郎君是谁。就是东邻的韩君平。<span class="科">旦</span>早知是他。借杯茶与他也罢了。<span class="科">贴</span>如今也尚未迟。<span class="科">旦</span>他认得你么。<span class="科">贴</span>他一双俊眼儿就认得。再三问姐姐起居。<span class="科">旦</span>这丫头。问我则甚。<span class="科">贴</span>姐姐。还有一件东西儿。谢了我。方与你看。<span class="科">旦</span>我也不要看他。<span class="科">贴</span>姐姐好乔作衙。<span class="科">出玉合介</span></span>这分明是温家勾凤引鸾的玉镜。</p>
        
        <p class="白"><span class="科">旦</span>好个玉合儿。温家玉镜。是结姻的故事。你说他怎的。<span class="科">贴</span>姐姐。我家李郎。虽则豪侠。你在此也不过选伎征歌。分行逐队。那里是到头的勾当。倘随着韩君平。早讨个夫荣妻贵。纵不然。郎才女貌。却也相当。<span class="科">旦</span>李郎负气爱才。素重韩生。无所吝惜。只是我原非斥女。他也难同弃妻。如何使得。<span class="科">贴</span>姐姐。事不可知。<span class="科">旦</span>哎。这话也休提了。李郎说今日来看我。还不见到。你且去门前伺候。<span class="科">贴</span>他来想看你温习歌管哩。正是丈人且安坐。调丝方未央。<span class="科">下</span></p>
        
        <p class="曲"><span class="牌">太师引</span><span class="科">小生上</span>少年场几载曾驰骋。且藏身珠围锦屏。<span class="夹白">前几日邀得念奴来教柳姬唱。他是内家人。又走去了。我待看柳姬如何。</span>试探他明妆金屋。还按取镂字瑶笙。<span class="夹白"><span class="科">见介</span>柳姬。</span>你香罗半亸春烟暝。镇日里粉殷脂剩。<span class="夹白">你好生妆裹。数日后要会客哩。</span>华堂宴裙钗绣裀。多情处要殷勤翠勺银缾。</p>
        
        <p class="白"><span class="科">旦</span>天气困人。这早晚好生体倦。有的是他们一班弦管。好省我了。<span class="科">小生</span>我这番宴客。不是他们好应承的。<span class="科">旦</span>是谁。<span class="科">小生</span>是韩君平秀才。<span class="科">旦</span>韩君平一穷士耳。<span class="科">小生</span>你怎晓得。他虽穷士。是当今一个大才子哩。近有寒食诗。都谱入御前供奉了。<span class="科">旦</span>可是那春城无处不飞花的诗么。<span class="科">小生</span>便是。<span class="科">旦</span>清新俊逸。庾子山鲍明远也只如此。<span class="科">小生</span>你在此数载。一向深藏。但这般人也须一见。<span class="科">旦</span>豪客贵人。郎君不以妾一见。而见一穷士。真高义也。那韩秀才呵。</p>
        
        <p class="曲"><span class="牌">前腔</span>家徒四壁如悬磬。况没个当垆丽人。<span class="夹白">郎君所不足者非财也。况且那后房玉立。有女如云。</span>少甚么黄金结客。可教他白云窥臣。<span class="夹白">韩生所与游多名士。必非久贫贱者。</span>那雕轮画毂游豪俊。想多缘席上堪珍。<span class="夹白"><span class="科">小生背介</span>这妮子到是个女英雄。自古道凌霄之姿。安能作人耳目之玩乎。我有道理。<span class="科">转身介</span>柳姬。韩君平仆马之费。我尽输与他。只是一件。凭他这般才貌。必须得个丽人。只今谁有似你的。<span class="科">旦</span>呀。郎君不用多疑。</span>也终须石见水清。今日且休猜有女怀春。</p>
        
        <p class="白"><span class="科">小生</span>你且安心。还是去么。<span class="科">旦</span>郎君有命。妾须强行。<span class="科">小生</span>如此我去。其日你到春明园来。不要送了。正是桂山留上客。兰室命媱妖。<span class="科">下贴上</span></p>
        
        <p class="曲"><span class="牌">三学士</span>隔户春催花信紧。<span class="夹白">姐姐。你听得郎君说么。</span>试听叶底流莺。他开笼拟放凌霄翼。你出峡应输梦雨情。<span class="夹白"><span class="科">旦</span>轻蛾。你好轻信。</span>倚玉蒹葭须分定。那辨取假共真。</p>
        
        <p class="白"><span class="科">贴</span>大丈夫一言为定。那有不真的理。只是韩郎忒贫些。<span class="科">旦</span>这何足病。你且看他人地。岂有韩夫子而长贫贱者乎。</p>
        
        <p class="曲"><span class="牌">前腔</span>北海鹏程终一奋。又何方食鷇衣鹑。<span class="夹白">我只虑他两件来。</span>纵多情桃叶羞相接。怕薄幸青楼浪得名。<span class="夹白"><span class="科">贴</span>敢或有大娘子。也不可知。料他不做薄幸。</span>倚玉蒹葭多分定。还辨取假共真。</p>
        
        <p class="白"><span class="科">旦</span>轻蛾。适间那玉合做甚。我不曾问你。<span class="科">贴</span>这也是韩君平的。他客囊羞涩。将来托悟空师父转卖。是我袖来与姐姐。韩君平说道。就奉姐姐。聊充膏沐。<span class="科">旦</span>那有这话。你可送钱十千。为取酒之赀。<span class="科">贴</span>轻蛾有计了。只做送钱与他。因便探他事体何如。<span class="科">旦</span>你总来闲在此。这也使得。</p>
        
        <p class="落诗">何用识夫婿。<br />难言夫婿殊。<br />取妇得如此。<br />齐姜亦不如。</p>
        
        <h2 id=ch8 class="chapter"><span class="出题">第八出　除戎</span></h2>
        
        <p class="曲"><span class="牌">番卜算</span><span class="科">外侯节度戎装引众军上</span>手握赤麟符。坐镇卢龙府。桓桓上将挺雄图。戮力酬明主。</p>
        
        <p class="白">漠南春色到滹沱。边柳青青塞马多。万里江山今不闭。汉家频许郅支和。下官姓侯。名希逸。营州人也。身长七尺。敌学万人。陷阵登先。论功居后。以此从戎十载。只得副将平卢。一月前因那王玄志之子殒身。部下共推我为节度。押衙许俊。义烈超群。骁腾绝世。他道是六师无主。众意所归。劝我权且俯从。以安反侧。我就遣他具表奏闻去了。此地东连渤海。西握长安。又闻安禄山这厮善得虏情。将窥神器。不时窃发。须要预防。目下羽檄稍闲。狼烟暂静。把军士们操练一番。中军官那有。<span class="科">小生中军官戎装上</span>星月开天阵。山川列地营。中军官见。<span class="科">外</span>今日开操。你好去将台上传令中军。操鼓搴旗。四面分营结队。务要首尾相应。步伐整齐。违者以军法从事。<span class="科">小生</span>得令。<span class="科">照前传介合</span></p>
        
        <p class="曲"><span class="牌">倒拖船</span>排阵势。按营图。按营图。风云变化在须臾。只须臾。好把蛇蟠联虎翼。休将鹅鹳混鱼丽。混鱼丽。<span class="科">合</span>试看骠姚新出塞。管教一鼓灭强胡。</p>
        
        <p class="白"><span class="科">外</span>中军官再传令。务要旗帜鲜明。戈矛犀利。弓弯满月。马逐奔虹。违者以军法从事。<span class="科">小生</span>得令。<span class="科">传介合</span></p>
        
        <p class="曲"><span class="牌">前腔</span>攒画戟。佩雕弧。佩雕弧。星流电转耀云衢。耀云衢。阃外先威明号令。军中杀气满旌旗。满旌旗。<span class="科">合前末许俊冠带捧敕上</span></p>
        
        <p class="曲"><span class="牌">番卜算</span>三锡剖金符。后命加茅土。盈盈又向府中趋。紫凤衔天语。</p>
        
        <p class="白">圣旨已到。跪听宣读。皇帝敕摄平卢节度使侯希逸。顷者祸降平卢。变生肘腋。共戕若主。归命于卿。尔即暂摄本官。抚兹狂校。虽少嫌于专制。实有利于国家。尔奏以闻。朕心加悦。今就拜尔为平卢节度使。兼御史大夫。尔其益懋忠贞。作先敌忾。乃眷西顾。守在四邻。押衙许俊。面阙之日。进阶二级。别有敕行。钦哉毋忽。谢恩。<span class="科">外谢恩介末见介</span>许俊久违麾下。恭喜主帅玉节光临。彤弓宠锡。<span class="科">外</span>下官暂借权宜。处非其据。荐膺恩锡。罪浮于功。私惧方深。何喜之有。</p>
        
        <p class="曲"><span class="牌">奈子花</span>念微臣暂摄铜符。荷皇恩竟掌平卢。愧干城心腹。折冲樽俎。誓捐躯奋先戎伍。<span class="科">合</span>文武。好诵取万邦吉甫。</p>
        
        <p class="白"><span class="科">外</span>许押衙。一路生受你了。<span class="科">末</span></p>
        
        <p class="曲"><span class="牌">前腔</span>远騑騑四牡驰驱。<span class="夹白"><span class="科">外</span>朝廷之上。也谈兵么。<span class="科">末</span></span>振堂堂九伐谋谟。<span class="夹白"><span class="科">外</span>范阳声息。颇自不佳。<span class="科">末</span>范阳与此处地相接踵。灾近剥肤。有俺主帅在上。料不患他。</span>笑春生组练。夜高笳鼓。拥罴貅临边都护。<span class="科">合前外</span></p>
        
        <p class="白">许押衙。军士们今日我已操演一场。自后你可常监督他。定要精强。须同甘苦。其不用命者。付军政司治之。<span class="科">末</span>领钧旨。</p>
        
        <p class="落诗">王师非乐战。<br />之子慎佳兵。<br />莫负卢龙塞。<br />归邀麟阁名。</p>
        
        <h2 id=ch9 class="chapter"><span class="出题">第九出　诇约</span></h2>
        
        <p class="曲"><span class="牌">唐多令</span><span class="科">生上</span>心折大刀头。咸阳客几秋。床头金尽敝貂裘。又见青梅赠柳。春欲暮。岁空流。</p>
        
        <p class="白">高田种小麦。终久不成穗。男儿在他乡。焉得不憔悴。我韩君平从来慷慨。不会凄凉。却怎生说出这般话来。想我的平生。风流出众。才气无双。管讨个一顾倾城。片言入彀。到如今孤身久客。四海空囊。有赋声金。未许看花立仗。其人如玉。空教掷果盈车。当此春景融和。不奈乡心迢递。正是自在飞花轻似梦。无边丝雨细如愁。</p>
        
        <p class="曲"><span class="牌">醉扶归</span>叹西归难把秦乌守。向南栖空教越鸟留。隔园桃枉却要攀头。道傍李料不能甘口。更长安花落送春愁。正风风雨雨清明候。</p>
        
        <p class="曲"><span class="牌">不是路</span><span class="科">贴上</span>试觅风流。曲曲桥西百尺楼。<span class="科">扣门介</span>把双环扣。<span class="夹白">为何没人应门。</span>敢垂杨何地玉骢游。<span class="科">生</span>滴浏浏。听他百啭莺求友。<span class="夹白">待我开门看。<span class="科">见介</span>呀。原来是李家女郎。<span class="科">贴</span>相公。</span>管你迁乔在上头。<span class="夹白">你在此何干。<span class="科">生</span></span>眠清昼。<span class="科">贴</span>想梦为蝴蝶和花瘦。莫非中酒。<span class="科">生</span>那些中酒。</p>
        
        <p class="白"><span class="科">贴</span>非关中酒。定是伤春。<span class="科">生</span>我那得春伤来。<span class="科">贴</span>前者玉合。姐姐奉钱十千。为取酒之赀。<span class="科">生</span>这平乐价了。女郎请坐。<span class="科">贴</span>相公是郎君契友。怎生好坐。<span class="科">生</span>女郎原是大人家风范。况且柳夫人有命。道不得个敬主及使么。<span class="科">贴</span>僭了。相公客舍萧条。何以娱日。<span class="科">生</span>归思甚浓。马首东矣。<span class="科">贴</span>一向与我郎君相处。到不曾晓得相公行藏。</p>
        
        <p class="曲"><span class="牌">红衲袄</span>你甚的困新丰似马周。<span class="夹白"><span class="科">生</span>是久留在此。<span class="科">贴</span></span>敢只为出函关寻李叟。<span class="夹白"><span class="科">生</span>李郎也只倾盖相与。承他顾盼。<span class="科">贴</span></span>可轻抛举案的齐眉偶。<span class="夹白"><span class="科">生</span>室中无人。<span class="科">贴</span></span>想贪他倚门的献笑流。<span class="夹白"><span class="科">生</span>不欺女郎说。闲花野草。也不到小生眼底。<span class="科">贴</span>呀。久别故园。又无妻室。你</span>怎免得雉朝飞在野愁。更教那乌夜啼临霜候。<span class="夹白"><span class="科">生</span>只是松楸在望。况且雨露既濡。小生青年。不愁佳丽。<span class="科">贴</span>相公少说。</span>只恐你韶颜不久留春也。露湿荷裳已报秋。</p>
        
        <p class="曲"><span class="牌">前腔</span><span class="科">生</span>我只为误看花帝里游。<span class="夹白"><span class="科">贴</span>原来为春试到此。<span class="科">生</span></span>却讨个结如兰豪侠友。<span class="夹白"><span class="科">贴</span>是与我李郎厚了。<span class="科">生</span></span>恨生平种璧在蓝田后。那里去怀珠向汉浦求。<span class="夹白"><span class="科">贴</span>纵有个人儿缝裳缀绽。难得你一心哩。<span class="科">生</span></span>怎拚得赋凄凄怨白头也。不得弄掺掺缝素手。<span class="夹白"><span class="科">贴</span>你这等会看待。怕没有人么。<span class="科">生</span></span>只恐那仙宫锁定嫦娥也。斟酌天寒奈九秋。</p>
        
        <p class="白"><span class="科">贴</span>细看月轮还有意。定知丹桂近嫦娥。<span class="科">生</span>你小姐到似嫦娥。谁近得他来。<span class="科">贴</span>韩相公。你未必近得他。他却也说得你不远哩。<span class="科">生</span>愿闻。<span class="科">贴</span>姐姐常对我说。韩夫子岂长贫贱者乎。<span class="科">生</span>这般说。李王孙有孟尝君之贤。柳夫人也就是僖大夫之妇。<span class="科">贴</span>他还说得你好哩。<span class="科">生</span>一发见教。<span class="科">贴</span></p>
        
        <p class="曲"><span class="牌">解三酲</span>美词华天垂列宿。<span class="夹白"><span class="科">生</span>小生也是识得几字。<span class="科">贴</span></span>好风神水湛清秋。<span class="夹白"><span class="科">生</span>天生如此。<span class="科">贴</span>你好不识夸。<span class="科">生笑介</span>小生就话答话。休要认真。<span class="科">贴</span></span>当垆没个人偎守。更临邛四壁堪愁。<span class="夹白"><span class="科">生</span>四壁堪愁。不在话下。小姐也想到当垆上了。<span class="科">贴</span></span>那瑶姬判夜归巫岫。我驿使传春到陇头。双星凑。双星凑。似盈盈一水。织女牵牛。</p>
        
        <p class="白"><span class="科">生</span>此是小姐美意。知你郎君何如。<span class="科">贴</span>料我郎君虽无粉黛三千。不少金钗十二。尚堪换马。何况赠君。<span class="科">生</span>女郎。虽然如此。只是小生与李郎。礼周宾主。契洽弟昆。极欲揽子之袪。无奈据人之席。这事也多难了。</p>
        
        <p class="曲"><span class="牌">前腔</span>只赢他提心在口。早难言有鹊巢鸠。累累已似忘家狗。谁承望燕侣莺俦。怕桃花烂熳迷仙岫。教柳眼安排怨陌头。<span class="科">合前生</span></p>
        
        <p class="白">女郎多多致谢小姐。只恐此生无以为报。<span class="科">贴</span>相公耐心。就是李郎也有几分在意了。</p>
        
        <p class="落诗">柳色参差隐画楼。<br />远书归梦两悠悠。<br />春风无限潇湘思。<br />欲采苹花不自由。</p>
        
        <h2 id=ch10 class="chapter"><span class="出题">第十出　怀仙</span></h2>
        
        <p class="曲"><span class="牌">粉蝶儿</span><span class="科">小生李王孙上</span>瑟懒琴慵。一曲怀仙堪弄。</p>
        
        <p class="诗"><span class="牌">集唐</span><br />心期仙诀意无穷。十载青春不负公。<br />歌舞教成心力尽。一时回首背西风。</p>
        
        <p class="白">俺李王孙。想起那浮生易往。先路难期。练色徵声。都归欲界。轻财任侠。也属微尘。虽已变迹埋名。还要弃家访道。只是我室称金穴。座有玉人。难道是斥如犬羊。弃同沟壑。那柳姬众中最少。才色绝伦。前对我说。韩君平目今暂在泥中。必不久居人下。这妮子所见。略与我同。我今日设酒春明园。就把这妮子配与他。先遂室家之愿。后寄筦钥之司。其余女侍。驱他出阁。亦有何难。此时且不须提起。苍头那里。<span class="科">末上</span>招之则来。麾之则去。请郎君差遣。<span class="科">小生</span>昨日分付你庖人乐部。想俱齐备。可去接柳娘子先到春明园。我自寻韩相公。由宣阳里一路来。<span class="科">末</span>领命。小山丛桂初招客。东阁观梅欲待人。<span class="科">下小生</span>俺便从天街上去。想柳姬年貌也在时了。</p>
        
        <p class="曲"><span class="牌">普天乐</span>丽华浓。芳尘动。须有个人儿共。<span class="夹白">只是我自要游仙。谁顾得你。今就与韩君平。恰好相称。</span>春归急。春归急。掷翠抛红。双双的宛转玲珑。似珠连璧融。<span class="夹白">人生都只为这个情字。管多少无明烦恼。俺早已打破也。</span>从今把多情付与东风。</p>
        
        <p class="落诗">闲云不系东西影。<br />野鹤宁悲去住心。<br />兰渚苍苍春欲暮。<br />落花流水怨离琴。</p>
        
        <h2 id=ch11 class="chapter"><span class="出题">第十一出　义姤</span></h2>
        
        <p class="曲"><span class="牌">一江风</span><span class="科">贴上</span>怯春寒。绿衬芳茸浅。娇护金莲倦。<span class="夹白">我还了韩君平玉合钱。又透出他实信来。回复姐姐去。</span>做蜂媒着意花间。逗得花心乱。东家望眼穿。东家望眼穿。西楼好梦圆。<span class="夹白">说话之间。不觉已到。呀。如何锁上门在此。试问一声。柳娘子今在何处。<span class="科">内应介</span>李家接去春明园了。<span class="科">贴</span>姐姐。你去则去。只恐你乘兴而来。兴尽而返。</span>怕啼鹃洒血空成怨。<span class="夹白">行来此间。是韩君平门首。如何也锁上门。想是我们郎君请去。韩郎。韩郎。你事多难成。到不见姐姐也罢了。</span>怕啼鹃洒血空成怨。</p>
        
        <p class="白">这便是春明园。那花径中遮遮掩掩走来的。多是我姐姐也。</p>
        
        <p class="曲"><span class="牌">前腔</span><span class="科">旦上</span>惜春残。径踏飘红遍。簇蝶香裙散。<span class="夹白">轻蛾。你来了。我今日妆束好么。<span class="科">贴</span>鬓儿梳得绝精。只是安黄不正些。<span class="科">旦</span></span>问安黄不正纤纤。鬓墨光浮渲。<span class="夹白"><span class="科">贴</span>韩郎好生致意。早承鸾信。愿协凤占。<span class="科">旦</span></span>飞鸾信早还。飞鸾信早还。<span class="夹白"><span class="科">贴</span>姐姐。他并未新婚。亦无外宅。<span class="科">旦</span>住口。</span>轻蛾口暂缄。怕金笼鹦鹉能传怨。<span class="夹白">前话只好你知我知。</span>怕金笼鹦鹉能传怨。</p>
        
        <p class="白">郎君自去邀韩相公。想必就到。我们一壁厢候他。<span class="科">生小生众作乐同上</span></p>
        
        <p class="曲"><span class="牌">海棠春</span><span class="科">小生</span>开林选胜贪游衍。着罨画楼台当眼。阴洞宿烟迷。曲槛余寒浅。<span class="科">生</span>北斗城边。南山掌畔。承露金茎霄汉。<span class="科">合</span>把酒送春归。万点春零乱。</p>
        
        <p class="诵"><span class="牌">归国遥</span><span class="科">小生</span>春欲暮。满地落花红带雨。<span class="科">生</span>惆怅玉笼鹦鹉。单栖无伴侣。　　<span class="科">旦</span>南望去程何许。问花花不语。<span class="科">贴</span>早晚得同归去。恨无双翠羽。</p>
        
        <p class="白"><span class="科">小生</span>柳姬过来。见韩相公。<span class="科">旦</span>相公万福。<span class="科">生</span>柳娘子拜揖。这就是章台柳么。<span class="科">小生</span>他久已深居。今特荐上客耳。<span class="科">生</span>李兄。名园不殊金谷。丽人何减绿珠。仗此花神。愿得青春无恙。白首同归。<span class="科">旦</span>相公与郎君同心联璧。可参骑省之游。贱妾涩指缝丝。良愧石家之妇。<span class="科">小生</span>叫乐人们承应。轻蛾拂席。柳姬把盏。<span class="科">众作乐旦送酒介</span></p>
        
        <p class="曲"><span class="牌">桂枝香</span>押帘银蒜。拂缨珠串。啼妆半贴钿蝉。手语斜飞金雁。看花期渐阑。花期渐阑。露条香溅。风心红绽在长安。人远天涯近。春归客路先。</p>
        
        <p class="白"><span class="科">小生</span>韩兄。你寒食佳篇。柳姬近来颇习。试歌侑酒。<span class="科">旦</span></p>
        
        <p class="曲"><span class="牌">北寄生草</span>催风雨愁中节怨。龙蛇原上田。那花飞细蕊胭脂绚。门垂御柳金丝颤。宫传蜡烛青烟变。知何方火向客心然。便禁烟也不禁侯家宴。</p>
        
        <p class="白"><span class="科">生</span>李兄。绮庭玉树。声声自合鸾歌。绣幌金荃。字字偏谐凤律。不数四时子夜。绝胜举国阳春。<span class="科">小生</span>小生手奉一卮。</p>
        
        <p class="曲"><span class="牌">桂枝香</span>风回雕扇。春催檀串。璇题梓泽高鶱。玉柱梁州低按。<span class="夹白">韩兄请酒。</span>把金樽再拈。金樽再拈。羞蛾偷换。清矑流盼。笑嫣然。引凤停歌拍。惊鸿试舞筵。</p>
        
        <p class="白">柳姬。我久不见你舞了。好一折腰。试他垂手。</p>
        
        <p class="曲"><span class="牌">北对玉环带过清江引</span><span class="科">旦舞众合介</span>碧玉珊珊。罗裳风外单。紫燕翻翻。纤腰掌上安。顿趾却仍前。回身断复还。飞雪流波。盈盈舒媚眼。余姿逸态张犹掩。障袂惊香散。急鼓会繁弦。白纻萦清弹。乍犹矜忽如疑中似幻。</p>
        
        <p class="白"><span class="科">生</span>看他矫若游龙。超逾集鸟。春风香径。花前翠带从风。夜月红楼。树下霓裳出月。是好舞也。<span class="科">小生</span>当直。把酒移到瑶光台。我们从金波桥过去。<span class="科">移席介合</span></p>
        
        <p class="曲"><span class="牌">烧夜香</span>金波荡影弄云鲜。织女桥回几曲联。洞口花源别有天。<span class="科">合</span>别有天。邀客尽留连。向晚。扇月斜窥。绳河半展。</p>
        
        <p class="白"><span class="科">到介生</span>王孙别舍拥朱轮。<span class="科">小生</span>不羡空名乐此身。<span class="科">旦</span>门外碧潭春洗马。<span class="科">贴</span>楼前红烛夜迎人。<span class="科">小生</span>酒到。<span class="科">送生酒介</span></p>
        
        <p class="曲"><span class="牌">梁州序</span>瑶台新列。金波虹瞰。十二屏山不断。笼香拈翠。临春笑揽韶年。<span class="夹白">韩郎。你名士无虚。柳姬。你佳人独立。一个赤绳未系。一个玄的犹存。自合双飞。真难再得。便相配偶。不必迟疑。<span class="科">指生介</span></span>看你词华掞日。<span class="科">指旦介</span>丽彩升霞。绝世俱堪羡。玉笙吹彻也会双仙。一任天风驾紫鸾。<span class="夹白">轻蛾掌烛。柳姬送酒。<span class="科">合</span></span>然锦烛。开罗荐。把玄浆合卺频频劝。</p>
        
        <p class="白">酒来。我代你们一祝。<span class="科">对天酬酒介</span>祝此二人。佳期之后。天长地久。夫贵妻荣。期百岁结良缘。<span class="科">生</span>李兄。他虽未抱衾裯。已在小星之列。小生后来乌鹊。敢分明月之栖。况你玉牒名流。合配金屏艳质。</p>
        
        <p class="曲"><span class="牌">前腔</span><span class="科">指小生介</span>天潢贵种。<span class="科">指旦介</span>星桥仙媛。掩映金辉玉璨。丝萝乔木。根株岂合缠绵。<span class="夹白"><span class="科">小生</span>咳。大丈夫相遇。杯酒间一言道合。尚许以死。何况一女子乎。<span class="科">生</span>大德不报。知己诚难。安得复勤子之施。夺人之好。</span>况我穷林赋鸟。幸舍歌鱼。涸辙波非浅。褰裳何处也隔蓬山。敢望文箫逐彩鸾。<span class="科">合前旦</span></p>
        
        <p class="白">郎君。妾方待岁。不止周星。弄管持觞。既免蒸梨之过。称诗守礼。何来唾井之嫌。</p>
        
        <p class="曲"><span class="牌">前腔</span>捧琼苏醉压银蝉。点松肪光飞玉茧。更沉香火底。秾李花前。<span class="夹白"><span class="科">小生</span>柳姬差了。你就是仙女。也有个吹箫碧落。怕不做悔药青天。<span class="科">旦</span></span>可是嫦娥奔月。帝女乘云。觌面将人闪。<span class="科">悲介</span>谩怜双笑也镜空圆。翠影羞窥旧舞鸾。<span class="科">合前贴</span></p>
        
        <p class="白">姐姐他相女配夫。韩郎为君择妇。佳人才子。真如二曜经天。吉日良宵。试看三星带月。</p>
        
        <p class="曲"><span class="牌">前腔</span>道新人琬琰名𫔔。问才郎金华时彦。看花房低缀。黼帐高悬。<span class="夹白">郎君。</span>这是推云出岫。掇月移宫。好事行方便。<span class="夹白">姐姐。</span>今朝迁次也笑啼难。一曲离鸿杂引鸾。<span class="科">合前小生</span></p>
        
        <p class="白">韩郎柳姬。你们当此星月之前。花烛之下。誓同结发。都莫负心。<span class="科">生旦拈香介</span></p>
        
        <p class="曲"><span class="牌">节节高</span>名香炷博山。瑞罏烟。<span class="科">拜天介</span>深深拜发低低愿。凭天鉴。交颈鸳。双飞燕。春光到处常相见。风波纵有休轻散。<span class="科">合</span>一日长安遍看花。管教早晚魁金殿。</p>
        
        <p class="白"><span class="科">小生</span>苍头们。将鼓乐花烛。送到园中西洞房去。<span class="科">众行介</span></p>
        
        <p class="曲"><span class="牌">前腔</span>兰房笑语喧。拥婵娟。银缸隐见桃花面。香鬟乱。宝唾沾。灵犀泮。游蜂细簇幽黄淡。啼莺暗度惊鸿散。<span class="科">合前</span></p>
        
        <p class="曲"><span class="牌">尾声</span>铜龙午夜催银箭。障溶溶香氲梦暖。<span class="夹白"><span class="科">生揖小生介</span>小生奉谢。<span class="科">小生</span>意气相与。何所可谢。<span class="科">生</span></span>你海样恩深石样坚。</p>
        
        <p class="白"><span class="科">小生</span>韩兄。三日之后。同柳姬到俺宅中。一言相告。<span class="科">生</span>领教。</p>
        
        <p class="落诗">仙史高台十二重。<br />巧将花木占春风。<br />可怜今夜千门里。<br />银汉星回一道通。</p>
        
        <p class="白"><span class="科">小生下生旦吊场介生</span>柳娘子。向者紫陌闲游。红楼乍遇。山陂相隔。恐成千里之遥。蓬梗还逢。喜遂同根之愿。我想起当日呵。</p>
        
        <p class="曲"><span class="牌">啄木儿</span>纱窗倚。绣陌游。不是从前相识久。猛偷传一缕柔情。却空抛万种闲愁。想今生没路投机彀。东风怕不堪回首。可料浮槎替入舟。</p>
        
        <p class="白"><span class="科">旦</span>那日绿柳烟匀。才堪系马。碧桃春老。似误停舟。将无永绝今生。何意为欢此夜。</p>
        
        <p class="曲"><span class="牌">前腔</span>瑠璃榻。翡翠楼。手卷真珠上玉钩。掷年光几树杨花。跃春风甚处骅骝。记初窥薄怒頳相逗。将辞转盼精堪授。今日蒙羞载鄂舟。<span class="科">贴持烛上</span></p>
        
        <p class="曲"><span class="牌">三段子</span>绵藤话兜。算从前相思尽勾。香甜味投。趁新来风流上头。<span class="夹白">呀韩郎。你那得闲坐。<span class="科">生</span></span>他防身宝袜牢牢扣。躭惊翠黛轻轻绉。兀那一段销魂乍喜乍羞。</p>
        
        <p class="白"><span class="科">贴</span>好不即溜的相如。</p>
        
        <p class="曲"><span class="牌">归朝欢</span>留心的。留心的紧偎慢抽。<span class="夹白">姐姐。</span>恰好处些儿着手。<span class="夹白">你们到要紧时莫丢了我。</span>针和线。针和线计他引头。<span class="夹白">韩郎。</span>你如今真唤个章台折柳。<span class="夹白">姐姐。这替不得你的。你怕他待怎生。<span class="科">旦</span></span>怕他灯前光眼将人𥉳<a epub:type="noteref" href="#char01"><sup>注</sup></a>。床头絮语将人搆。<span class="夹白"><span class="科">贴</span>韩郎走来。我教你个七字经儿。<span class="科">引生携旦手介</span></span>做道是软款温柔不识羞。</p><aside epub:type="footnote" id="char01"><p>「⿰目留」</p></aside>
        
        <p class="白"><span class="科">生旦下贴</span>他两个洋洋去了。却怎生发付我来。你看。</p>
        
        <p class="落诗">春风拂槛露凝香。<br />花烛荧荧照洞房。<br />一样玉壶传漏出。<br />南宫夜短北宫长。</p>
        
        <h2 id=ch12 class="chapter"><span class="出题">第十二出　译宾</span></h2>
        
        <p class="曲"><span class="牌">夜游朝</span><span class="科">净番将众上</span>击鼓吹螺分别部。捧毡槃酥酪酣呼。饮马黄河。射雕赤岭。西日近长安何处。</p>
        
        <p class="白">平沙落日大荒西。陇上明星高复低。孤山几处看烽火。战士连营候鼓鼙。自家吐蕃大将沙咤利的是也。蒙赞普擢我镇守河陇。令严金箭。名缀银涂。近日来被唐朝哥舒翰攻拔诸城。尽收故地。郡浇河于积石。军神策于临洮。这国中苏毗彊部。又以归降。封王赐姓。我想起那日䃅辞胡助汉。由余从戎入秦。这都是用夏变夷。到落得画图标史。俺身留番地。心慕华风。愿备外藩。将称内属。且待俺部将乞力斤到来。把都儿们。唤乞力斤来帐中议事。<span class="科">众应唤介末乞力斤上</span>鹫翎金仆姑。燕尾绣蝥弧。独立扬新令。千营共一呼。乞力斤见。<span class="科">净</span>乞力斤。俺意欲散离戎部。归附唐朝。倘列雁臣。犹胜鸟使。你道如何。<span class="科">末</span>大唐统接帝王。西戎亲本甥舅。合有金鹅之献。以代铜马之图。只是要力修表章。得预朝请方好。<span class="科">净</span>俺正意如此。你听我道。</p>
        
        <p class="曲"><span class="牌">琐窗郎</span>喜天王抚有舆图。筑降城彻拂庐。和戎赐乐。拜表平胡。还呈玉马不劳银鹘。<span class="科">合</span>试看他河源东注陇头路。随碣石片鸿度。</p>
        
        <p class="曲"><span class="牌">前腔</span><span class="科">末</span>望中朝紫气黄图。蚀星旄偃月弧。好教簉鹭。莫耻垂狐。汉官今日威仪重睹。<span class="科">合前净</span></p>
        
        <p class="白">俺一面修表。收拾玉带金皿。作贡献之物。劳你前去长安。<span class="科">末</span>小将便须速行。此时长安已是三月了。</p>
        
        <p class="落诗">秦中花鸟已应阑。<br />塞外风沙犹自寒。<br />夜听胡笳折杨柳。<br />教人气尽忆长安。</p>
        
        <h2 id=ch13 class="chapter"><span class="出题">第十三出　醳负</span></h2>
        
        <p class="白"><span class="科">小生上</span>转知名宦是悠悠。分付空源始到头。待送妻儿下山了。便随云水一生休。俺一向不乐人间。意欲寻仙方外。只有柳姬。撇他不下。又已配与韩君平。前约他夫妇。三日之后。过俺宅中。早已着轻蛾请去。待他来时。这几十万家计。尽付与他。俺便飘然长往了。韩郎。韩郎。你怎知俺数十年前曾为名将。北征突厥。西讨吐蕃。后来却混迹屠沽。逃名花酒。到今日都似做一场大梦也。</p>
        
        <p class="曲"><span class="牌">双调北新水令</span>一生尘土梦初醒。几年来隐名留姓。乌飞和兔走。虎鬭与龙争。谁是惺惺。百忙里难提省。<span class="科">生旦贴上</span></p>
        
        <p class="曲"><span class="牌">南步步娇</span>晓帐沉沉茱萸冷。鸟唤东风醒。香肩并影行。一抺生烟。柳昏花冥。何处把车停。<span class="夹白"><span class="科">贴</span>此间是李郎宅子了。</span>试看人在瑶台境。</p>
        
        <p class="白"><span class="科">见介小生</span>韩兄。你们都来了。来得恰好。俺检点些小家赀。大约有数十万。家僮数百人。都已在此。今日就交付你们。俺从此逝矣。<span class="科">生旦</span>呀。却为何这般说起。<span class="科">小生</span>韩兄。俺与你都是英雄辈。一诺无双。不必再让。<span class="科">旦</span>怎好受这许多。<span class="科">小生</span>柳姬。你知俺是豪爽的人。怎做得守钱的虏。年来费用。其实不多了。</p>
        
        <p class="曲"><span class="牌">北折桂令</span>则空怜一事无成。尽家缘一诺都倾。稳趁着一介书生。今日这绣户银屏。鸦青兽锦。婢织奴耕。一任你支分管领。伴他们袅娜娉婷。早成个锦片前程。<span class="夹白"><span class="科">生</span>李兄纵要寻仙。再住几时。去未迟也。<span class="科">小生</span>迟了迟了。</span>俺可待无钱断酒。折末也垂老修行。</p>
        
        <p class="曲"><span class="牌">南江儿水</span><span class="科">生</span>一片英雄气。三年客旅情。疎财仗义交曾订。<span class="夹白">李兄。我那件不受你惠来。</span>骑来匹练穿花影。偎将双袖临妆靓。况复倾家相赠。三匝堪栖。到教你南枝孤另。</p>
        
        <p class="白"><span class="科">小生</span>韩兄。你道俺仗这几贯腐物了。你听俺道。</p>
        
        <p class="曲"><span class="牌">北雁儿落带得胜令</span>俺也曾脚蹬将日窟平。俺也曾手撼得天关应。俺也曾指河山带砺盟。俺也曾驱虎豹风云阵。<span class="夹白"><span class="科">生</span>原来李兄身曾为将。到头来却何如。<span class="科">小生</span></span>到头来长揖谢公卿。暗妆孤花柳情。打灭下粗豪性。做幽居不用名。<span class="夹白"><span class="科">旦</span>你如今却又怎生。<span class="科">小生</span></span>盈盈。渐白发飘明镜。泠泠。我则待驾鸾骖上玉京。驾鸾骖上玉京。</p>
        
        <p class="曲"><span class="牌">南侥侥令</span><span class="科">旦</span>佳期空自定。别恨转多萦。纵有日相邀云路迥。料环珮只空归月下声。</p>
        
        <p class="曲"><span class="牌">北望江南</span><span class="科">小生</span>呀。你子道环珮只空归月下声。谁待会到蓬瀛。可知那飞梭日月一棋枰。更茫茫欲海几千层。俺虚飘飘此行。虚飘飘此行。甚的是东风回首不堪情。</p>
        
        <p class="曲"><span class="牌">南园林好</span><span class="科">贴</span>听金鸡云中共鸣。看青鸟筵头共行。<span class="夹白">郎君。轻蛾虽则婢子。性亦有灵。</span>愿傍着蓬山芝岭。随子晋学吹笙。捣灵药兔长生。捣灵药兔长生。</p>
        
        <p class="白"><span class="科">小生</span>轻蛾肯从我去么。你纵不是仙才。亦非凡骨。好做个秦宫毛女。梁家玉清。数年之内。到是你先会俺哩。<span class="科">贴</span>郎君此去。云水浮踪。虽无定所。蘧庐寄迹。亦在何方。<span class="科">小生</span>俺多在终华二山了。</p>
        
        <p class="曲"><span class="牌">北沽美酒带太平令</span>莲峰矗紫阁横。莲峰矗紫阁横。仙露掌白云庭。<span class="夹白"><span class="科">生旦悲介</span>你定要去了。相见之期。今生未卜。待将一杯。渭城相别。<span class="科">小生</span></span>这杯酒殷勤唱渭城。叠阳关你送行。正垂柳怨青青。<span class="夹白">俺此去呵。</span>早除却花魔酒病。惯闻他鹤唳猿声。守清夜药罏丹鼎。张碧落粉图霞㡠。你呵若问俺今生。试听一待满千龄再经。呀怕难寻旧家门径。</p>
        
        <p class="白">俺就此去也。仰天大笑出门去。却伴青霞入翠微。<span class="科">下旦</span>他就长揖而去。你何不追及。还让与他。<span class="科">生</span>不是。此豪达者。适已备言之矣。勿复致谢。我想起人生呵。</p>
        
        <p class="曲"><span class="牌">南尾</span>风花聚散真无定。<span class="科">旦</span>忆岁岁王孙草色青。<span class="科">贴</span>空掷下千金结客名。</p>
        
        <p class="白"><span class="科">旦</span>相公资用颇给。家室有人。日月蹉跎。功名在意。<span class="科">生</span>天子行幸将归。尚须春试。礼部侍郎杨渡。他常知我才名。至期自当努力。</p>
        
        <p class="落诗">人无回意似波澜。<br />琴有离声为一弹。<br />纵使空门再相见。<br />还如秋月水中看。</p>
        
        <h2 id=ch14 class="chapter"><span class="出题">第十四出　逆萌</span></h2>
        
        <p class="曲"><span class="牌">北点绛唇</span><span class="科">净安禄山众军引上</span>掌握河山。部兼蕃汉。鸿图建。地覆天翻。稳坐那黄金殿。</p>
        
        <p class="白">营州少年厌原野。狐裘蒙茸猎城下。虏酒千钟不醉人。胡儿十岁能骑马。自家东平郡王安禄山的是也。俺本营州胡人。姓康。名轧荦。幼蒙张守珪养为己子。后来累官做平卢节度。兼柳城太守。天宝初年。入朝称旨。唐天子坐俺金鸡大障。起第京师。又拜杨贵妃为儿。出入宫掖。即今总领范阳三道。进封东平郡王。恩宠极矣。想起俺生多异相。难道只位极人臣。况且那海内无兵。朝中多故。正是天与不取。反受其殃。俺帐下番汉各兵之外。又有那契丹曳落河八千人。家奴善弓矢者数百人。日前曾遣人筑雄武城于范阳之北。又遣人买锦绣数万。以佐军赀。想俱完备。叫曳落河。你们近来勇力何如。俺指日就要渡河入洛了。<span class="科">众</span>大王听禀。<span class="科">外</span></p>
        
        <p class="曲"><span class="牌">浪淘沙</span>一鼓奋争先。帐卷胡天。黄河似带可投鞭。管取军威如破竹。饮马三川。</p>
        
        <p class="白"><span class="科">净</span>家奴等。你们近来弓矢何如。<span class="科">末</span></p>
        
        <p class="曲"><span class="牌">前腔</span>破的听鸣弦。一箭双穿。惊鸿虚发下平原。管取射人先射马。七札谁坚。</p>
        
        <p class="白"><span class="科">净</span>叫筑雄武城的。那城果是何如。<span class="科">小生</span></p>
        
        <p class="曲"><span class="牌">前腔</span>千仞看高骞。雉堞言言。秦城北斗料空传。管取金汤成保障。百万当关。</p>
        
        <p class="白"><span class="科">净</span>那群贾们。前买的锦绣服色何如。<span class="科">丑</span></p>
        
        <p class="曲"><span class="牌">前腔</span>霞𣱁<a epub:type="noteref" href="#char02"><sup>注</sup></a>共霜毡。日耀云鲜。戎衣一着白旗悬。管取春温如挟纩。组练三千。</p><aside epub:type="footnote" id="char02"><p>「⿺毛叠」</p></aside>
        
        <p class="白"><span class="科">净</span>你们成功之日。都有重赏。<span class="科">众谢介净</span>数日前何千牛与俺说。平卢一带。虽则属俺节制。那侯希逸是个不良的人。倘或俺直入中原。哥舒翰提潼关之众。以冲其前。侯希逸统河北之兵。以蹑其后。却不做腹背受敌。进退无门。俺已命高尚修一书。遣中人韩朝敭去说他连和便了。</p>
        
        <p class="落诗">昼暗狐狸得势。<br />天阴魑魅持权。<br />不能流芳百世。<br />亦当遗臭万年。</p>
        
        <h2 id=ch15 class="chapter"><span class="出题">第十五出　逢世</span></h2>
        
        <p class="曲"><span class="牌">一翦梅</span><span class="科">旦贴上</span>胪传三殿日华重。满眼英雄。谁识英雄。<span class="科">贴</span>花明十里晓烟笼。满眼春风。谁领春风。</p>
        
        <p class="诵"><span class="牌">小重山</span><span class="科">旦</span>正是神京烂熳时。群仙初折得。上林枝。乌巾白纻最相宜。精神出。御陌袖鞭垂。　　<span class="科">贴</span>柳色展愁眉。管弦分响亮。探花期。光阴占断曲江池。<span class="科">合</span>新榜上。名姓彻丹墀。</p>
        
        <p class="白"><span class="科">旦</span>轻蛾。韩郎今日里南宫引奏。北阙敷言。不知他文福何如。<span class="科">贴</span>姐姐。相如献赋。犹幸同时。主父陈书。方嗟见晚。你也曾说来。似韩郎才貌。那得长贫贱么。少刻就有佳音了。<span class="科">旦</span>说便这般说。你见那显达的。几个有才貌来。我想此时呵。</p>
        
        <p class="曲"><span class="牌">赏宫花</span>桃花浪融。风雷百道通。乘流妨点额。一跃可成龙。<span class="科">合</span>但愿泥金飞喜信。应知剖璧遇良工。</p>
        
        <p class="白"><span class="科">末上</span>才子已为金殿客。好音速报玉楼人。报夫人。相公喜得高第了。<span class="科">旦</span>奚奴。你见谁来。<span class="科">末</span>小人亲在午门外见来。只有俺相公年少。主上赐名探花。使特敕京兆府。仪从鼓乐送归第里。<span class="科">旦</span>他如今在那里。<span class="科">末</span>如今赴琼林宴。到曲江题名去了。<span class="科">旦</span>你还去接相公。<span class="科">末</span>小人就去。曲江院里题名处。十九人中最少年。<span class="科">下贴</span></p>
        
        <p class="曲"><span class="牌">前腔</span>芙蓉紫宫。春光醉九重。祥云看五色。女婿近乘龙。<span class="夹白">姐姐。你好喜了。<span class="科">旦</span>也只偶然。何足为喜。时世人得个科名。便似做惊天动地。着甚来由。<span class="科">合</span></span>已见泥金飞喜信。真教剖璧遇良工。</p>
        
        <p class="白"><span class="科">旦</span>你且去排个夜筵。待相公回来作庆。<span class="科">贴</span>知道。阙下开金榜。闺中肆夜筵。<span class="科">下生冠带众仪从鼓乐上</span></p>
        
        <p class="曲"><span class="牌">黄龙衮</span>宫袍柳色浓。宫袍柳色浓。乌帽花枝重。簇出神仙左右飞鸾凤。<span class="科">合</span>天门日拱。香街绣拥。夸得意。马蹄归。东风送。<span class="夹白"><span class="科">生</span>劳列位了。<span class="科">众</span></span>夸得意。马蹄归。东风送。</p>
        
        <p class="白"><span class="科">下见介生</span>独受主恩归。<span class="科">旦</span>当朝似者稀。<span class="科">生</span>玉壶分御酒。<span class="科">旦</span>金殿赐春衣。相公。你遇主已收东箭。许身好比南金。幸无一第为多。须要孤忠自献。<span class="科">生</span>小生偶膺凤举。夫人与有鸾封。愿致警于齐风。得倾心于尧日。</p>
        
        <p class="曲"><span class="牌">大圣乐</span>大罗天蕊榜朣胧。奏芳名禁籍通。凌云一赋龙颜动。歌湛露荷天工。只今那琼林赐出皇风重。准备你玉殿新颁紫诰崇。<span class="科">合</span>鸡鸣可讽。好趁取金门待漏。长乐闻钟。</p>
        
        <p class="曲"><span class="牌">前腔</span><span class="科">旦</span>羡才华锦绣蟠胸。策临轩过贾董。箫韶奏引虞廷凤。看咫尺觐重瞳。分明是连枝红杏依云种。还效那一点丹葵捧日忠。<span class="科">合前</span></p>
        
        <p class="白">相公。可惜李郎不见你有今日。<span class="科">生</span>我正此念他。只是他已尘垢浮名。糠粃浊世。看着我们。就如浮沤在海中。鹓雏视腐鼠了。<span class="科">旦</span>正是。早已命轻蛾设宴后阁。且自少叙一回。</p>
        
        <p class="落诗">万年枝影转斜光。<br />三道先成君激昂。<br />谷永直言身不顾。<br />郤诜高第转名香。</p>
        
        <h2 id=ch16 class="chapter"><span class="出题">第十六出　拒间</span></h2>
        
        <p class="曲"><span class="牌">挂真儿</span><span class="科">外侯节度末许俊引众上</span>笑谈功成膺上赏。藉王灵捍御边疆。<span class="科">末合</span>燕寝香凝。平安火报。好图取文修武讲。</p>
        
        <p class="白"><span class="科">外</span>分阃仍推毂。援桴且训车。风扬旌斾远。雨洗甲兵初。许虞侯。俺在此节镇数年。所喜胡尘不动。日羽停飞。苔卧绿沈。花明画戟。此皆主上之威。及诸将校之力也。<span class="科">末</span>许俊闻得安禄山招军买马。积草储粮。又闻得多进骆駝犬马。以蛊上心。日前献媚玉乐器。以谄妃子。真个是狐媚方深。豕心难化。肘腋之变。只在旦夕了。<span class="科">外</span>他必有细作往来傎候。俺们须要谨防。<span class="科">末</span>有如高见。<span class="科">丑中官韩朝敭上</span>曾盗张仪璧。还装陆贾金。悬河吾有口。篡位尔何心。自家中人韩朝敭的便是。领俺东平王之命。来说平卢侯节度。定约连兵。共举大事。此间是他辕门了。牙门官可通报。东平王有使人在此。<span class="科">报介外</span>我们方才议他。却好就有人来。着他进见。<span class="科">丑</span>中人韩朝敭见。<span class="科">末</span>你是东平王差来的。有书么。<span class="科">丑</span>先曾有书。生怕军情漏泄。遣小官口代天言。<span class="科">外</span>怎么叫做天言。大意何如。<span class="科">丑</span>大意欲兴晋阳之师。以清军侧之恶。元帅若能互相掎角。效力櫜鞬。则天下不足平矣。<span class="科">外</span>差了差了。当今天衢清朗。社稷灵长。女谒虽行。王纲犹振。何损桓公之霸。敢借晋阳之名。俺说你那禄山呵。</p>
        
        <p class="曲"><span class="牌">八声甘州</span>三方保障。似群星拱北。睿日当阳。<span class="夹白"><span class="科">丑</span>俺大王功高赏薄。以此不安。<span class="科">外</span></span>天恩浩荡。怎做得反戈相向。<span class="夹白"><span class="科">丑</span>他有这般勇略。怎肯置身人下么。<span class="科">外</span></span>他噬人乳虎威难抗。似负主饥鹰饱即飏。<span class="夹白"><span class="科">丑</span>古今霸王之主。也都是及时成功。<span class="科">外</span>哎。他已封东平王了。</span>试详。少甚么列土分王。</p>
        
        <p class="曲"><span class="牌">前腔</span><span class="科">丑</span>腾骧。兵彊马壮。要亲提霜甲。一扫天狼。<span class="夹白"><span class="科">外</span>他自作孼罢了。怎的污及于我。<span class="科">丑</span></span>辅车相仗。况总是楚弓得丧。<span class="夹白"><span class="科">外</span>他既废人伦。又昧天道。<span class="科">丑</span>元帅。你要问天道么。</span>那气占沸粉晨空望。月晕围参夜少光。<span class="夹白"><span class="科">外</span>便是霸王之业。岂就容易成得。<span class="科">丑</span></span>诚量。管教成定霸图王。</p>
        
        <p class="白"><span class="科">末</span>中官。俺元帅呵。</p>
        
        <p class="曲"><span class="牌">前腔</span>忠良。金符玉帐。看妖摧太白。士列中黄。<span class="夹白"><span class="科">丑</span>唐家多少功臣宿将。有甚明白处。</span>贤劳鞅掌。怕不做鸟尽弓藏。<span class="夹白"><span class="科">外</span>唗。闲说。</span>我从军白发三千丈。报国丹心一寸长。<span class="夹白"><span class="科">丑</span>你若不见从。他一定移兵相击。怕当他不过哩。</span>敢当。定须教斩馘擒王。</p>
        
        <p class="曲"><span class="牌">前腔</span><span class="科">外</span>猖狂。阴谋妄想。看鼎鱼暂息。幕燕终亡。<span class="夹白"><span class="科">丑</span>识时务者为俊杰。请元帅三思。</span>云移日荡。笑当车怒奋螳螂。<span class="夹白"><span class="科">外怒介</span>唗。这厮好无状。叫群刀手推出辕门袅首示众。<span class="科">众应绑丑下末</span>元帅。这厮斩讫。贼必先加兵我了。</span>这相持势已拚鹬蚌。一战功须净犬羊。<span class="科">合</span>誓当。取前茅讨贼勤王。</p>
        
        <p class="白"><span class="科">外</span>许虞侯。俺如今幕下少人。闻得金部员外韩君平。文武兼资。才力俱壮。遣人去长安把禄山反状奏闻。就辟他为书记。<span class="科">末</span>如此极好。</p>
        
        <p class="落诗">家散黄金詶士死。<br />身留一剑答君恩。<br />渔阳老将多回席。<br />鲁国诸生半在门。</p>
        
        <h2 id=ch17 class="chapter"><span class="出题">第十七出　言祖</span></h2>
        
        <p class="诗"><span class="科">丑童子上</span><span class="科">集句</span><br />花气浑如百和香。不辞啼鴂妒年芳。<br />楼台深锁无人到。绿树阴浓夏日长。</p>
        
        <p class="白">俺是韩相公家小园丁。相公官授金部员外郎。夜来入直去了。今日是赐沐之期。分付俺在此打扫园亭。你看这烟中蝉咽凉柯。燕雏午幕。新桐饮露。密柳眠风。却就是初夏景象。俺打扫已毕。待相公回来。与夫人到此。尽着他春宫秘戏。真可爱夏阁微凉。呀。只见那轻蛾姐也走来了。我且闪在左厢。看他说甚。<span class="科">做虚避介贴上</span></p>
        
        <p class="曲"><span class="牌">驻云飞</span>玉树琼葩。帝苑春来第一家。<span class="夹白">这园中春去夏来。又是一般了。</span>朱果累累亚。荷叶些些大。<span class="夹白"><span class="科">内鸟鸣介</span>嗏。</span>何物叫喳喳。<span class="科">做打鸟介</span>把青梅闲打。<span class="夹白">原来是一个鹊儿两个鸦儿飞去了。我想那乌鹊也会填桥。织女一年一度。谁似我们。</span>纵有乌鹊填桥。织女还空踏。<span class="科">丑出介</span>我是牛郎你是他。<span class="夹白"><span class="科">贴</span>呸。</span>谁是牛郎谁是他。</p>
        
        <p class="白">这小厮。你是牛郎。可曾沾一滴天河水儿。<span class="科">丑</span>你那天河水。赐我一滴儿。也是你阴骘。<span class="科">贴收介</span>一滴何曾到九泉。<span class="科">丑</span>你就骂我。又说起诗来。我唱一个曲儿赠你。<span class="科">贴</span>使得。<span class="科">丑</span></p>
        
        <p class="曲"><span class="牌">北清江引</span>小梅香百样相勾搭。眼挫将人抹。筵头谎没查。櫈角忙凹轧。几番儿眼巴巴想着那光踢遢。</p>
        
        <p class="白"><span class="科">贴</span>这小厮到会抓人痒处哩。我也唱个曲儿赠你。<span class="科">丑</span>也好也好。<span class="科">贴</span></p>
        
        <p class="曲"><span class="牌">前腔</span>小哥哥后庭花早发。背地和人刮。好处把头抓。忍处将胸掐。几番儿吹地灰坌得双眼瞎。</p>
        
        <p class="白"><span class="科">丑倒地哭介</span>你赃污我。我死了。<span class="科">贴</span>痴孩子。你起来。我打桃子你吃。<span class="科">丑</span>要你吃半个。我吃半个。<span class="科">贴</span>你还要啖我以余桃哩。<span class="科">旦内叫介</span>轻蛾。天色大晓。把银缸灭了罢。<span class="科">贴</span>夫人来了。<span class="科">丑慌下旦上</span></p>
        
        <p class="曲"><span class="牌">驻云飞</span>帘幕重遮。破晓膏凝髻半髽。春与东风嫁。梦怯余寒压。<span class="夹白">嗏。</span>画省正随衙。待归来花下。<span class="夹白">相公此时还不见回。<span class="科">做弄花介</span></span>只把细蕊轻挼。立倦秋千架。耳听鸣珂眼盼他。<span class="夹白"><span class="科">内马鸣介</span>相公回也。去看茶来。</span>试听鸣珂管是他。<span class="科">贴下生冠带末仆随上</span></p>
        
        <p class="曲"><span class="牌">驻马听</span>下直金华。紫马春残踏落花。<span class="夹白">当直的。把朝衣解去。<span class="科">末应解衣下生</span>我方乘月出朝。到家却早见日了。</span>只见星移阁道。月转勾栏。日动窗纱。<span class="夹白"><span class="科">进见介</span>夫人。你晓妆毕了。<span class="科">旦</span>鬓儿好么。<span class="科">生</span></span>那流波入鬓向人夸。<span class="夹白"><span class="科">生</span>你为何双眉未画。<span class="科">旦</span>留待君归。作京兆故事。<span class="科">生</span>我与你画。<span class="科">画眉介</span></span>远山横黛邀郎画。<span class="科">抱旦介</span>试约裙靫。趁背人深处妆初罢。</p>
        
        <p class="白"><span class="科">旦</span>这是甚样子。可象个官人们么。<span class="科">生</span>依你说。纱帽到会俗了人。<span class="科">贴上</span>逢时方燕喜。退食且从容。相公。夫人。茶来了。<span class="科">旦</span>我们去园子边行行。<span class="科">同生行介</span></p>
        
        <p class="曲"><span class="牌">前腔</span>景湛清华。问信风吹到楝花。可是南薰渐引。嫩紫轻淹。慢绿交加。<span class="夹白"><span class="科">生</span>穿着这洞过去。<span class="科">做穿洞旦整头介</span></span>低穿花洞翠翘斜。<span class="夹白"><span class="科">生</span>天气乍暄。待脱衣着。<span class="科">脱衣介</span></span>半褰萝薜𫄨衣挂。昼永无哗。正困人天气莺啼罢。</p>
        
        <p class="白"><span class="科">住介旦</span>轻蛾。可将酒移到水楼上去。<span class="科">贴应介</span>楼似阳台上。池如洛水边。<span class="科">下旦</span>相公。妾有一言。愿效左右。<span class="科">生</span>试说何妨。<span class="科">旦</span>荣名及亲。昔人所尚。岂宜以濯泥之贱。稽采兰之美乎。日器具资用足。以俟君之来也。<span class="科">生</span>夫人。桑梓久违。扮榆系念。无奈春光殢客。难教秋气将归。<span class="科">旦</span>我和你俱系少年。为欢有日。请无内顾。决意前行。<span class="科">生</span>如此再当卜日起程。<span class="科">末上</span>西羌荣汉将。白起佐军威。相公。那安禄山意欲谋反。使人去说平卢节度侯希逸。侯节度斩了来使。奏闻圣上。要请相公为书记。圣上就着相公去参他军事。因便体察安禄山反状。即日就要动身了。<span class="科">生</span>呀。如何是好。你可去打点行装。领着随行军校。都到青门外俟候。<span class="科">末应下旦</span>相公。方言昼锦。又历星轺。却不是两得其便。大丈夫正当立功边陲。安可系情儿女。你此去呵。</p>
        
        <p class="曲"><span class="牌">胜如花</span>清和近。紫塞赊。一路烟花飘洒。道参军妙算前筹。管成功先声震瓦。<span class="夹白">妾有玉剑一口。赠君佩之。<span class="科">送剑介</span></span>赠玉剑莲花妆靶。<span class="科">合</span>理愁踪纷然似麻。问来期还当及瓜。白艸黄沙。指长安日下。盼不到片心无那。好翩翩结束辞家。懒翩翩结束辞家。</p>
        
        <p class="白"><span class="科">生</span>我此番虽属壮行。终多别恨。想我与你呵。</p>
        
        <p class="曲"><span class="牌">前腔</span>连枝树。并蔕花。衬着风流俊雅。是谁教荡子从军。虚撇下嫦娥守寡。<span class="夹白">我把别物来赠你。也都是闲。只有这帕上几点眼泪儿。是痛肠中出的。<span class="科">出帕拭泪介</span></span>赠泪点传情罗帕。</p>
        
        <p class="白"><span class="科">旦</span>轻蛾。置酒到青门外去。<span class="科">内应介旦</span>相公。送你到青门外别者。<span class="科">合前末持冠带贴持酒上</span>功名万里外。心事一杯中。<span class="科">末</span>相公。冠服在此。<span class="科">贴</span>夫人。酒在此。<span class="科">旦</span>黄云断春色。画角起边愁。不识阳关路。新从定远侯。古今送别。多唱阳关。我便歌阳关送酒也。<span class="科">送酒介</span></p>
        
        <p class="曲"><span class="牌">榴花泣</span>阳关一曲。幽恨写琵琶。<span class="科">悲介</span>和泪雨注流霞。魂随芳艸绕天涯。似东西沟水争差。<span class="夹白"><span class="科">生</span>适方何等慷慨。到如今也泪下了。<span class="科">旦</span></span>蝉联岁华。怕游丝到处将春罣。闪孤眠帐额芙蓉。可重逢人面桃花。</p>
        
        <p class="白"><span class="科">生</span>听你的歌儿。虽是娇娇滴滴。多少切切凄凄。正是思声应带别。声断似兼秋。岐路风将远。关山月共愁。古今边塞多唱关山。我也歌关山一曲。劝你一杯。<span class="科">送酒介</span></p>
        
        <p class="曲"><span class="牌">前腔</span>关山一曲。万里逐轻车。看折柳听吹笳。离肠枨触断无些。怎支吾一捻香娃。红颜自嗟。怕行云早趁东风化。倘相逢肯咏蘼芜。或归来好觅菱花。</p>
        
        <p class="白"><span class="科">旦</span>归觅菱花。莫不是徐德言与乐昌公主么。你不须过虑。自后妾当罢妆。一意相待。</p>
        
        <p class="曲"><span class="牌">急板令</span>断冰弦鸳鸯柱斜。减香肌茱萸带赊。<span class="夹白"><span class="科">生</span>你决不要消瘦了。<span class="科">旦</span>我还有几句话祝付你。</span>你奉使乘槎。奉使乘槎。只恐白碛沙寒。绿鬓霜华。龙剑休离。貂锦时加。<span class="科">合</span>从今去出塞还家。张大纛拥高牙。<span class="科">生</span></p>
        
        <p class="曲"><span class="牌">前腔</span>想鼓鼙渔阳几挝。料王师出征有嘉。<span class="夹白">我不久就回。少要想忆。</span>且休教忆咱。休教忆咱。<span class="夹白">此时天气渐暑了。</span>办取透骨龙绡。拭汗蝉纱。<span class="夹白">若到秋来呵。</span>玉琬双缠。宝褋交叉。<span class="夹白"><span class="科">旦</span>我还送你一程。到渭河相别。<span class="科">行介</span></span>从今去出塞还家。张大纛拥高牙。</p>
        
        <p class="白"><span class="科">生</span>临河濯长缨。<span class="科">旦</span>念子怅悠悠。<span class="科">生</span>行人怀往路。<span class="科">旦</span>何以慰我愁。<span class="科">末</span>已到渭河。相公行了罢。</p>
        
        <p class="曲"><span class="牌">一撮棹</span>垂柳渡隔水促骄䯄。<span class="夹白"><span class="科">贴</span>日色将晚。夫人别了罢。</span>桑柘影依。斜日数栖鸦。<span class="夹白"><span class="科">生旦拜介生</span>我们就此别了。</span>尊前路室迩处觉人遐。<span class="科">旦</span>红愁并绿惨镜无华。<span class="科">合</span>清秋里思归似边马。飞梦也一点暮云遮。<span class="夹白"><span class="科">众捧敕旗队上</span>万里鸣刁斗。三军出井陉。小的们随老爷去河北。在此久等。<span class="科">生</span>叫捧敕官先行。众军校们照队前进。</span>飞梦也一点暮云遮。<span class="科">下</span></p>
        
        <p class="曲"><span class="牌">尾声</span><span class="科">旦</span>那临邛驷马车高驾。<span class="科">贴</span>看谕蜀争传司马。<span class="夹白"><span class="科">丑军官上</span>韩爷差小官拜上夫人。请就回车。<span class="科">旦</span>拜上韩爷。边庭之事。务必留心。不须念我。<span class="科">丑应下旦</span></span>拚白首文君不怨他。<span class="科">下</span></p>
        
        <h2 id=ch18 class="chapter"><span class="出题">第十八出　悟真</span></h2>
        
        <p class="白"><span class="科">外道妆张果上</span>紫烟衣上绣春云。青隐山书小篆文。明月在天将凤管。夜深吹向玉宸君。吾乃九霄仙伯张果的便是。生本尧时。历经唐代。名题仙籍。职掌天曹。寓身汾晋之间。栖志蓬瑶之上。三晨默运。邢和璞不见其形。万劫常通。师夜光莫穷其算。放驴曾戏朝元殿。真看挥手如神。骑驴每过赵州桥。须信回头即道。俺一向隐在中条。这几时云头起处。望见那长安城中。有个李王孙。原系仙都散吏。到今来谪限将满。功行未圆。他已弃家到此。指点他去西岳华山金天部下修真炼性。又还须虔诚度物。来往人间。方可上升。复归本位。且分付山神土地。多设魔难。试他一番。正是欲寻仙路近。须办道心坚。<span class="科">下小生李王孙道妆上</span>生在儒家遇太平。繁缨重滞布衣轻。谁能世上争名利。臣事玉皇归上清。自家李王孙。弃家求道。云游到此。闻得那通玄先生张果。向隐中条。意要访他。一路来千峰蔽日。万嶂凌云。或闻牧唱樵歌。只有兽蹄鸟迹。这是中条山了。呀。忽律律的无影无形。半明半暗。好一阵怪风也。<span class="科">做虎上叫舞介</span>呀。却原来一只金精白额虎来了。怎生是好。</p>
        
        <p class="曲"><span class="牌">刬锹儿</span>凄凄树杪风生雾。萧萧岭外日临晡。中途乍逢虎。惊魂半无<span class="夹白">我闻昔人投岩喂虎。不过为道。还向前去也。则凭他</span>张牙怒呼。摇头肆舞。访道投岩。拚教喂汝。</p>
        
        <p class="白"><span class="科">虎舞下小生</span>谢得灵圣。虎到去了。呀。又见那阴云四合。腥风满耳。却为何来。<span class="科">净丑二鬼上叫舞介生</span>呀。是山中神鬼都来了。怎生的好。</p>
        
        <p class="曲"><span class="牌">前腔</span>三头六臂神惊顾。朱睛绀发鬼群趋。冥冥望难数。纷纷载车。<span class="夹白">我闻山鬼伎俩有尽。至人不闻不见无穷。也则凭他</span>穿林乱呼。吹灯暗舞。秉正驱邪。须教任汝。</p>
        
        <p class="白"><span class="科">外张果上鬼惊下</span>李生。你来了么。要寻通玄先生。则我便是。<span class="科">小生拜地介</span>既蒙圣恩。使弟子枯骨复见光明。刻骨铭心。愿随云驾。<span class="科">外</span>李生。你道心虽固。仙骨未全。更须炼性修真。还要虔诚度物。<span class="科">小生</span>愿赐一言。终身佩服。<span class="科">外</span>你试听者。夫大道守真。三品为则。以一为度。以正为德。子能知道。万事将毕。<span class="科">小生</span>敬领真言。<span class="科">末金童小旦玉女持节众作乐上</span>云卧留丹壑。天书降紫泥。<span class="科">见外介</span>群僊已集蓬莱上宫。请先生赴天池会。论五元真人神游记事。<span class="科">外</span>如此俺就去也。<span class="科">众行介合</span></p>
        
        <p class="曲"><span class="牌">江头送别</span>鹅笙导。鹅笙导。妙音低度。蜺旌送。蜺旌送。庆云深护。<span class="夹白"><span class="科">小生</span>弟子拜送。<span class="科">外</span>还有两言。你再听者。待后应验。又来访我。<span class="科">小生</span>弟子愿闻。<span class="科">外</span>遇华则止。遇侯则行。后会有期。珍重珍重。<span class="科">众行介</span></span>不久洞天还重聚。管有日扈驾玄都。</p>
        
        <p class="白"><span class="科">外末小旦先下小生</span>你看玉盖金铃。朱裳翠佩。乘云西去。冉冉如飞。<span class="科">望介</span></p>
        
        <p class="曲"><span class="牌">前腔</span>飞鸾御。飞鸾御。月中归去。飞凫望。飞凫望。道傍空竚。只恐洞天难重聚。可有日侍宴仙都。</p>
        
        <p class="白">俺本意要往终南太华。今日先生说遇华则止。一定是华山了。又说是遇侯则行。这却不晓其意。想后必有验处。闻得华山是金天氏所掌。云台道观。好生灵异。俺须索那里去也。</p>
        
        <p class="落诗">得道从来相见难。<br />又闻东去幸仙坛。<br />先生去后身须老。<br />乞与贫儒换骨丹。</p>
        
        <h2 id=ch19 class="chapter"><span class="出题">第十九出　发难</span></h2>
        
        <p class="曲"><span class="牌">梁州令</span><span class="科">净安禄山末丑二将众卒上</span>雄兵百万拥天骄。骤胡马风飙。初颁正朔是燕朝。<span class="科">合</span>铙鼓奏。金镫响。宝鞭敲。</p>
        
        <p class="白">鸾旗掣曳拂云回。羽骑骖驔蹑影来。隐隐骊山云外耸。迢迢御帐日边开。俺安禄山做了大燕皇帝。今日新坐朝堂。随驾官。拿平天冠朕戴。<span class="科">戴冠介</span>这冠戴得不自在。御制几句来赞他。平天冠。平天冠。压得头痛眼又酸。有朝打碎天灵盖。要做光头其实难。<span class="科">末</span>好一个服周之冕。<span class="科">净笑介</span>这是秀才官。只有那四书学问。拿衮衣来朕穿。<span class="科">穿衣介</span>衣上花花斑斑。是甚东西。<span class="科">末</span>是虞廷十二章。<span class="科">净</span>这衣穿得不自在。也御制几句赞他。十二章。十二章。鲍老当筵笑郭郎。若教鲍老当筵舞。舞袖郎当转更长。<span class="科">末</span>又道是服之不衷。<span class="科">净笑介</span>这官儿搊来搊去。还记得左氏摘奇。且休闲说。俺既登宝位。速传羽书。以讨杨氏为名。河北之地。望风瓦解。如今先下东都。长驱西入。百万江山。在吾掌握矣。<span class="科">众</span>就此起兵前去。<span class="科">行介净众</span></p>
        
        <p class="曲"><span class="牌">四边静</span>横行铁骑如风扫。飞虹亘天眇。万垒肃弓刀。连营列鱼鸟。<span class="夹白"><span class="科">净</span>你看这洛阳地面。人不知兵。势犹卷箨。好喜好喜。<span class="科">合</span></span>黄河可超。中原直捣。歌舞入长安。龙文紫宫绕。</p>
        
        <p class="白"><span class="科">净</span>将校们。此去潼关。是长安要隘。闻得哥舒翰镇守。他只欺吐蕃部落。怎当得我的前锋。不日就攻破了。</p>
        
        <p class="曲"><span class="牌">前腔</span>潼关百二当秦表。泥封料难保。帐月宿鸣雕。城云集乌鸟。<span class="科">合前</span></p>
        
        <p class="落诗">秦中自古帝王州。<br />万里风烟接素秋。<br />花萼夹城通御气。<br />芙蓉小苑入边愁。</p>
        
        <h2 id=ch20 class="chapter"><span class="出题">第二十出　焚修</span></h2>
        
        <p class="白"><span class="科">老尼上</span>名门利路两何凭。百岁风前短焰灯。只恐为僧心不了。为僧心了总输僧。自家法灵寺老尼悟空是也。俺自到这寺中。白马駝经。黄龙说法。禅心久定。僧腊已高。当此长夏清闲。且自安禅打坐。正是白日无来客。青山独坐禅。<span class="科">坐介净丑二小尼上</span>心将流水同清净。身与浮云无是非。呀。师父又在此入定了。我们且试他一试。<span class="科">净</span>我做个白衣大士。我是白衣大士。你那老尼姑法行虽全。宿缘犹在。下界固然扰扰。西方也只漫漫。此间最近渭水。可去寻八十岁的姜太公。结本来之眷属。完未了之姻亲。<span class="科">丑</span>我便做鸠摩罗什。那老尼姑听者。我是鸠摩罗什。偶有欲障。必须妇人。天帝敕我与你一交。就生二子。<span class="科">合笑介</span>弄得他好。<span class="科">老尼醒介</span>徒弟那有。<span class="科">净丑</span>徒弟在此。等师父出定。<span class="科">老</span>我心已如死灰。何以革囊见试。定是你这两个摇桩做鬼了。<span class="科">净丑</span>师父不要骂。动了嗔心。要变白蟒哩。<span class="科">老</span>好两个佛口蛇心。你且去殿上伺候。怕有客来。好生支应。或是女郎。我也与他相见。<span class="科">旦贴上</span></p>
        
        <p class="曲"><span class="牌">玩仙灯</span>楼阁丹青。祗苑半开苍岭。<span class="科">贴</span>试看花雨长明。幡风飘影。<span class="科">合</span>峰云堪荫。犹喜火龙初瞑。</p>
        
        <p class="白"><span class="科">旦</span>十里松萝映碧苔。<span class="科">贴</span>一川晴色镜中开。<span class="科">旦</span>遥闻上界翻经处。<span class="科">贴</span>片片香云出院来。夫人。这是法灵寺。早有小尼相候了。<span class="科">净丑接介旦</span>令师在么。<span class="科">净</span>待我去报师父。柳娘子们在此。<span class="科">老出见介</span>何缘莲驾。下及花宫。<span class="科">旦</span>专待清谈。兼伸私祷。<span class="科">老</span>李王孙一向好么。<span class="科">旦</span>王孙弃家访道了。弟子已嫁与韩君平。他叨领科名。官授金部员外。参军河北。我们到此烧一炷香保祐他。<span class="科">老</span>原来恁的。老僧全然不知。请到殿上。<span class="科">旦</span>相去咫尺。兀自不知。<span class="科">行介</span>家住城南杜曲傍。<span class="科">贴</span>两枝仙桂一齐芳。<span class="科">老</span>山僧都未知名姓。<span class="科">净丑</span>始信空门意味长。<span class="科">老</span>这是大雄宝殿。夫人拈香。<span class="科">旦拜介</span>长安善女柳氏。顶礼诸天。</p>
        
        <p class="曲"><span class="牌">亭前柳</span>娇婿是韩翃。画省署高名。<span class="夹白">他如今呵。</span>过家休汝骑。出塞佐戎兵。<span class="科">合</span>试凭金粟如来证。供养香灯。愿归早与功成。</p>
        
        <p class="白"><span class="科">贴</span>轻蛾也烧一炷香。我相公与夫人呵。</p>
        
        <p class="曲"><span class="牌">前腔</span>连理共枝生<span class="夹白">他如今去了。</span>比目却单行。旧人妨薄幸。短梦悔多情。<span class="科">合前末仆上</span></p>
        
        <p class="白">才趋骠骑府。又到梵王宫。俺是沙府中院子。奉老爷命。赉一炷香到这法灵寺来。此是山门下了。有人么。<span class="科">净</span>沙大叔何来。<span class="科">末</span>且见你师父。<span class="科">见老介</span>老师父。俺老爷前因太奶奶病。许下本寺香愿。如今全愈。因往陇西巡边。不得自来。着我代还。<span class="科">老</span>大叔请殿上拈香。<span class="科">末拜介</span></p>
        
        <p class="曲"><span class="牌">前腔</span>珠藏普光明。宝筏度迷津。<span class="夹白">主人骠骑大将军沙咤利。因母太夫人有疾。全仗圣力。得保平安。</span>树萱怜半萎。说果借重荣。<span class="科">合</span>试凭金粟如来证。供养香灯。愿离障保遐龄。</p>
        
        <p class="白"><span class="科">背介</span>老师父走来。有句私话。这几位娘子。也是烧香的么。<span class="科">老</span>便是。<span class="科">末</span>前日老爷托老师父寻个房中人。只说没有。似这娘子。再要怎生好。<span class="科">老</span>他是韩员外家柳夫人。因家员外远出。到此烧香。京城女子。那里有这般好的。法灵慧月陪大叔茶堂告茶。<span class="科">末</span>俺就回去。及此烟霞暮。相看复欲归。<span class="科">同净丑下旦</span>这是那家。<span class="科">老</span>这是沙将军府中人。将军常托我觅个专房。我出家人。且他太奶奶好不利害。那管这闲事。<span class="科">旦</span>轻蛾。前日我家的马。说卖与沙府中。敢就是他。<span class="科">贴</span>多便是了。<span class="科">老</span>夫人。请方丈闲话。<span class="科">旦</span>弟子一语。请印大师。比如一切有为。何为正法。三千大界。何界安身。<span class="科">老</span>夫人。是身非身。是法非法。三千大界。尽属恒沙。一切有为。皆如幻泡。试观见在。便见来生。<span class="科">旦</span>多承指教。弟子言下有悟了。<span class="科">老</span>你看这世上人呵。</p>
        
        <p class="曲"><span class="牌">玉胞肚</span>尘踪难定。总虚花劳劳此生。<span class="夹白"><span class="科">贴</span>夫人。这寺中分外清凉。<span class="科">老</span></span>乍消炎大地清凉。暂栖禅别界空明。<span class="夹白"><span class="科">旦</span>我们今日到此。也是前因。<span class="科">老</span></span>谁从药树解经行。人在莲台第几层。</p>
        
        <p class="白">夫人到禅堂一游。从西廊去静些。</p>
        
        <p class="曲"><span class="牌">前腔</span><span class="科">旦</span>西廊人静。转东厢禅堂半扃。<span class="夹白"><span class="科">贴</span>是甚么香得好。<span class="科">旦</span></span>是旃檀触鼻幽香。<span class="夹白"><span class="科">贴</span>堂外海榴花开了。<span class="科">旦</span></span>正榴花照眼分明。<span class="夹白"><span class="科">老</span>那松下是翻经台。<span class="科">旦</span></span>千株松下两函经。云在青天水在瓶。</p>
        
        <p class="白"><span class="科">贴</span>夫人。天色已晚。上车去罢。</p>
        
        <p class="曲"><span class="牌">前腔</span>忙寻归径。映斜阳浮图半倾。听鸣蝉隔水堪悲。看栖禽着树犹惊。<span class="夹白"><span class="科">旦</span>大师。就此相别。<span class="科">老</span>夫人请退。<span class="科">贴</span>却早月又上了。</span>一方明月可中庭。遥向清峰礼磬声。</p>
        
        <p class="白"><span class="科">老</span>夫人。前时相公常到荒山。<span class="科">贴</span>那玉合儿也在此与我。<span class="科">老</span>但愿相公早早荣归。再与夫人随喜。</p>
        
        <p class="落诗">东岩月在僧初定。<br />南浦花残客未回。<br />为是仙才登望处。<br />临岐终日独徘徊。</p>
        
        <h2 id=ch21 class="chapter"><span class="出题">第二十一出　杭海</span></h2>
        
        <p class="曲"><span class="牌">神仗儿</span><span class="科">生冠带持节领众军上</span>行边列队。行边列队。飞尘叠骑。叹关山迢递。随处烽烟四起。衔玉命。下彤墀。<span class="夹白">满目悲生事。因人作远游。西征问烽火。心折此淹留。自家奉命参军平卢。兼访范阳消息。谁知安禄山果然反了。先收河北。直破东都。况我家在清池。料他松菊之闾。都成荆棘之地。侯节度又拔兵从海上去了。我既已许国。安得顾身。只索速追向前去。</span>衔玉命。下彤墀。<span class="科">下外侯节度末许俊并戎妆领军上</span></p>
        
        <p class="曲"><span class="牌">前腔</span>流星举燧。流星举燧。愁云曳斾。渡残兵辽水。三北还期雪耻。呼左袒。振前绥。<span class="夹白">一望幽燕隔。何时郡国开。东征健儿尽。羌笛暮吹哀。许虞侯。你看反了安禄山这厮。河北一带。尽为贼有。俺且拔兵到此。以避其锋。前去辟韩员外为书记。又不知可来否。如今意欲泛海。竟至青州。你道如何。<span class="科">末</span>主师。此去借淄青之师。控江淮之阨。再图一举。可保万全。<span class="科">外</span>如此便从海路去。</span>呼左袒。振前绥。<span class="科">生领众军追上</span>衔玉命。下彤墀。</p>
        
        <p class="白"><span class="科">遇介末</span>后来官长是谁。<span class="科">生</span>韩翃奉诏参军。<span class="科">末</span>启主帅。韩员外到了。<span class="科">外</span>快请相见。<span class="科">生外拜介外</span>久沃兰芳。幸披芝宇。<span class="科">生</span>忝参莲幕。自愧蓬枢。<span class="科">末</span>参军拜揖。<span class="科">外</span>这是虞侯许俊。<span class="科">生</span>虞侯。你名在五陵豪侠之雄。<span class="科">末</span>员外。你诏从三殿。文章之伯。<span class="科">外</span>韩参军。贼党纵横。驿途劳险。<span class="科">生</span>特由间道。追及前麾。<span class="科">外</span>许虞侯。你可从陆路潜行。探取青州事体。到海岸来相会。俺们祭过海神。就开舟了。<span class="科">末</span>小将即行。主帅前途保重。正是沈牛答云雨。如马戒舟航。<span class="科">下外</span>韩参军。俺差人去看海上水势。想必回也。<span class="科">小生军校上</span>之罘思汉帝。碣石想秦皇。禀爷爷。海势极平。不必过虑。<span class="科">外</span>怎见得。<span class="科">小生</span>小的道来。</p>
        
        <p class="诵"><span class="牌">临江仙</span>万顷沉沉铺玉镜。水天上下争光。文沦细縠引波长。雨师尘欲洒。风伯势先降。</p>
        
        <p class="白"><span class="科">外</span>怕有甚水怪么。<span class="科">小生</span>海若天吴俱遁迹。金台绛阙微茫。<span class="科">外</span>如今就可行舟么。<span class="科">小生</span>就教一苇定堪杭。却正似洪涛经变野。翠岛属成桑。<span class="科">外</span>叫长年来俟候。<span class="科">丑水手上</span>黄云迷鸟路。白雪下凫舟。<span class="科">见介外</span>你是长年么。<span class="科">丑</span>小的曾见那王母缠脚。彭祖剃头。委是长年。<span class="科">外</span>不是。你可是舟师。<span class="科">丑</span>关关睢鸠。振振麟趾。这都是周诗。<span class="科">外</span>不是。问你可是水手。<span class="科">丑</span>然也。<span class="科">外</span>你那舟好么。<span class="科">丑</span>小的舟原有名。<span class="科">外</span>怎见得。<span class="科">丑</span>老爷听禀。</p>
        
        <p class="诵"><span class="牌">西江月</span>苍隼还加彩蠲。飞龙紧逐长鳅。八槽三翼并戈楼。太白余皇交鬭。　　青翰张来翠盖。灵鶂钓得金钩。<span class="科">外</span>这都是说古人的。你的怎么样。<span class="科">丑</span>又好。又好。无边无底也无头。<span class="科">外</span>呀。这却不漏了。<span class="科">丑</span>君子居之何陋。</p>
        
        <p class="白"><span class="科">外生</span>你这厮胡说。作速开舟。<span class="科">开舟介外</span></p>
        
        <p class="曲"><span class="牌">望吾乡</span>沧海东归。茫茫控地维。翻成浴日滔天势。<span class="夹白">下官誓不与此贼俱生。</span>楼船一举终当济。眼见鲸鲵逝。<span class="夹白"><span class="科">生</span>吾闻太平之世。海不扬波。安有今日。<span class="科">外</span>古今治少乱多。以此孟博登车。祖生击檝。</span>扬波日。击檝时。莫负澄清志。</p>
        
        <p class="白"><span class="科">生</span>元帅。下官一路来。不胜去国之思。又作无家之别。名虽星使。迹类波臣。</p>
        
        <p class="曲"><span class="牌">前腔</span>趋命东垂。波臣涸辙悲。驾鼋鞭石真无计。<span class="夹白"><span class="科">外</span>汉朝管宁。也由此渡辽避乱。生我们奔走无成。到是他全名高节。</span>何日皂帽归辽去。<span class="夹白">望见那城郭楼台。想是青州了。这是海市。一到城中尽消灭了。<span class="科">生</span>人世浮华。也只如此。</span>蜃气看成市。<span class="夹白">想起那齐桓五伯。犹思共主。鲁连匹夫。尚不事秦。望元帅乃心王室。永作纯臣。</span>尊周日。蹈海时。莫负朝宗意。</p>
        
        <p class="白"><span class="科">外</span>承教承教。<span class="科">末许俊众上</span>浮云连海岱。平野入青徐。<span class="科">见介</span>可喜主帅参军。布帆无恙。<span class="科">外生</span>青州事体何如。<span class="科">末</span>冠带三千。河山十二。真用武之国也。朝廷又已有诏。主帅仍以平卢节度兼领淄青。专等入城开读。<span class="科">外</span>君命既临。疾趋前进。</p>
        
        <p class="落诗">胡风千里惊。<br />汉月五更明。<br />纵有还家梦。<br />犹闻出塞声。</p>
        
        <h2 id=ch22 class="chapter"><span class="出题">第二十二出　西幸</span></h2>
        
        <p class="曲"><span class="牌">满江红</span><span class="科">小生唐皇小旦贵妃末净内侍老旦贴宫女引上小生</span>璚岳金宫。珠箔绕回廊尽卷。正冰山堪倚。夏云忽变。<span class="科">小旦</span>巫峡屏开生绿冷。汉宫妆懒描黄浅。<span class="科">合</span>是何方许借半天秋。秋当眼。</p>
        
        <p class="白"><span class="科">小生</span>人皆苦炎热。我爱夏日长。<span class="科">小旦</span>好风自南来。殿阁生微凉。<span class="科">小生</span>妃子。俺与你行幸骊山。多在秋后。今年来此避暑。别有一种佳处。<span class="科">小旦</span>妾身方浴汤泉。十分困倦。<span class="科">小生</span>看你浴后。光似凝脂。润如餐玉。淡妆销粉。凉思满襟。呀。殿前花落苔新。想是一番朝雨了。</p>
        
        <p class="曲"><span class="牌">六犯宫词</span><span class="犯牌">梁州序</span>嫩苔生阁。残英承辇。百尺层峦蜚观。南薰乍转。临阑细鼓虞弦。<span class="夹白"><span class="科">老旦贴</span>玉床银簟都设在此。<span class="科">小生</span>你浴来困倦。少睡片时。<span class="科">小旦睡介小生</span></span><span class="犯牌">桂枝香</span>湘水铺文簟。宫衣叠素纨。<span class="夹白">宫蛾把团扇来。轻轻扇着娘娘。<span class="犯牌">甘州歌</span></span>裁明月。写合欢。笑看秦女画乘鸾。<span class="夹白"><span class="科">老旦贴</span>那沙边㶉鶒戏得好。<span class="科">小生</span></span><span class="犯牌">傍妆台</span>一任你银塘㶉鶒沙边戏。怎如我锦浪鸳鸯被底眠。<span class="夹白"><span class="科">老旦贴</span>奏爷爷。娘娘身上出血了。<span class="科">小生</span>痴婢子。娘娘汗是红的。</span><span class="犯牌">皂罗袍</span>汗流珠雨。香凝翠烟。正华清新浴花枝倦。<span class="夹白"><span class="科">小旦起介</span>是何物惊醒我。<span class="科">老旦贴</span>是那柳上新蝉。<span class="科">小生</span></span><span class="犯牌">黄莺儿</span>记纤纤。瑶台梦破。高柳乱鸣蝉。</p>
        
        <p class="白"><span class="科">小旦</span>我方睡起。又早亭午也。<span class="科">末净</span>午宴排在芙蓉殿了。</p>
        
        <p class="曲"><span class="牌">前腔</span><span class="科">小旦</span>苹香轻度。桐阴初满。睡起枕痕一线。芙蓉别殿。排当避暑华筵。<span class="夹白"><span class="科">末净</span>进水晶藕。<span class="科">老旦贴</span>进绿沈瓜。<span class="科">小旦</span></span>雪藕供冰椀。浮瓜荐玉盘。<span class="夹白">那点点滴滴是珍珠泉么。<span class="科">小生</span>这是疏龙激水做成的。<span class="科">小旦</span>真好凉景。</span>鬟云湿。臂粟寒。疏龙激水溅珠圆。<span class="夹白"><span class="科">小生</span>叫内侍宫娥都去放舟采莲。要唱个采莲歌儿。<span class="科">众应介末净</span>俺们唱。你们和。<span class="犯牌">采莲子</span>菡萏香连十顷陂。<span class="科">老旦贴</span>举棹。<span class="科">末净</span>小姑贪戏采莲迟。<span class="科">老旦贴</span>年少。<span class="科">末净</span>晚来弄水船头湿。<span class="科">老旦贴</span>举棹。<span class="科">末净</span>更脱红裙裹鸭儿。<span class="科">老旦贴</span>年少。我们唱。你们和。船动湖光艳艳秋。<span class="科">末净</span>举棹。<span class="科">老旦贴</span>贪看年少信船流。<span class="科">末净</span>年少。<span class="科">老旦贴</span>无端隔水抛莲子。<span class="科">末净</span>举棹。<span class="科">老旦贴</span>遥被人知半日羞。<span class="科">末净</span>年少。<span class="科">小生</span>这俨然江南风景了。<span class="科">小旦</span></span>只听那歌泉暗透频敲竹。又见那舞盖低擎试采莲。夜舒昼偃。妆明笑喧。把兰舟桂檝淋池泛。<span class="夹白">妾已醉矣。且停酒罢。</span>醉厌厌。兰台风快。吹酒压银蝉。</p>
        
        <p class="白"><span class="科">丑探子上</span>警急烽常报。传闻檄屡飞。报报报。<span class="科">净</span>圣驾正与贵妃娘娘在华清宫饮宴。天大的事。也明日来报。<span class="科">丑</span>军情紧急。这般时候。还不许俺们见。俺撞进宫门去。<span class="科">撞进介</span>报子叩头。<span class="科">小生</span>这厮急急忙忙。来报甚事。<span class="科">丑</span>小校是郭子仪李光弼差来报安禄山反信的。<span class="科">小生惊介</span>却怎生说。快些快些。<span class="科">丑</span>那安禄山带甲百万。拥将数千。收河北之地图。鸣洛阳之天鼓。好不猖獗哩。</p>
        
        <p class="曲"><span class="牌">风入松</span>渔阳鼙鼓动喧天。易水萧萧风惨。<span class="夹白"><span class="科">小生</span>敢大半是胡兵么。<span class="科">丑</span></span>金戈铁骑连蕃汉。<span class="夹白"><span class="科">小生</span>他无故起兵。以何者为名。<span class="科">丑</span>还说到娘娘和杨国舅身上哩。</span>他说着牝鸡生乱。又道是雄狐肆奸。<span class="夹白"><span class="科">小生</span>如今那兵在何处。<span class="科">丑</span>僭位东都。做大燕皇帝了。</span>兵渡洛国称燕。</p>
        
        <p class="白"><span class="科">小生</span>长安与东都。只隔潼关。有哥舒翰领着朔方健儿。料他没事么。<span class="科">丑</span>做官的大家蒙蔽。还不晓得潼关已破。关陇以东都是贼据了。</p>
        
        <p class="曲"><span class="牌">前腔</span>朔方兵马镇潼关。一夜胡笳吹散。闪将河陇旌旗遍。<span class="夹白"><span class="科">小生</span>那一路吏民何如。<span class="科">丑</span>逃的逃。死的死。贼兵不日攻长安城了。</span>愁不做渚鸿林燕。还办取云梯木鸢。看烽火照甘泉。</p>
        
        <p class="白"><span class="科">小生</span>这报子辛苦。内库支赏与他。<span class="科">丑</span>谢了。天地日流血。朝廷谁请缨。<span class="科">下小生</span>高力士。你可传旨。即日驾幸蜀中。传位太子。诏郭子仪为兵马大元帅。李光弼侯希逸等副之。各立忠勋。刻期恢复。<span class="科">末应下小旦</span>宫娥们。可收拾锦幄钿车。妆奁乐器。从驾西行。<span class="科">老旦贴应下小旦跪介</span>贱妾蒙陛下厚恩。渔阳之变。妾实兵端。何惜一死。以谢天下。<span class="科">小生扶起介</span>妃子。他原是借名你们。奈龙运偶遭阳九。料狙智不过朝三。暂尔迁岐。终当兴汉。<span class="科">末领众卒上</span>八骏随天子。群臣从武皇。遥闻出巡狩。早晚遍遐荒。高力士奏陛下。边信更严。敌氛甚恶。就请发驾。<span class="科">众行介</span></p>
        
        <p class="曲"><span class="牌">玉山颓</span><span class="科">小生</span>六龙飞传。度高标蚕丛路难。伫中兴鹤驾临轩。料东征鲸封成观。<span class="夹白"><span class="科">末</span>蜀都是锦绣之乡。花鸟之地。请宽圣怀。<span class="科">小生</span>高力士。怎忘得长安么。</span>锦城春绽。瞻陇首秋云梦远。渭水无时返。望长安。百官何日再朝天。</p>
        
        <p class="曲"><span class="牌">前腔</span><span class="科">小旦</span>蛾眉幽怨。怯春心难托杜鹃。曲回肠学字巴江。引飞魂连云天栈。<span class="夹白"><span class="科">末</span>娘娘当指日还宫。不消悲泣。<span class="科">小旦悲介</span></span>娇啼转盼。似带雨梨花数点。界破残妆面。望骊山。九疑如黛隔湘川。</p>
        
        <p class="白"><span class="科">小生</span>来到何处。<span class="科">末</span>前边是马嵬了。<span class="科">小生</span>天晚驻驾。百官有赴行在者。即许随侍。<span class="科">末</span>承旨。</p>
        
        <p class="落诗">月殿真妃下彩烟。<br />渔阳追虏及汤泉。<br />君王指点新丰树。<br />几度亲留七宝鞭。</p>
        
        <h2 id=ch23 class="chapter"><span class="出题">第二十三出　祝发</span></h2>
        
        <p class="曲"><span class="牌">霜天晓角</span><span class="科">旦贴上</span>秋风暗递。一片边声至。<span class="科">贴</span>客似行云东去。心随大火西飞。</p>
        
        <p class="诵"><span class="牌">集浣溪沙</span><span class="科">旦</span>万户伤心生野烟。千门空对旧河山。红衣落尽暗香残。　　<span class="科">贴</span>几处吹笳明月夜。何人倚剑白云天。百年多在别离间。</p>
        
        <p class="白">夫人。城中人都说安禄山夺了东都。杀入潼关来了。我们何处避好。<span class="科">旦</span>轻蛾。相公久在行间。京城忽生兵变。似我冶容。恐遭毒手。想起法灵寺最近长安。老尼又是旧识。到不如翦发毁容。投禅寄迹。天倘见怜。贼平之后。再得会丈夫一面。就不然。也好全身保节了。<span class="科">贴</span>夫人所见极是。轻蛾也愿随行。<span class="科">旦</span>又一件。这般兵荒时岁。寺中斋供甚难。我前日烧香。见那熙阳观只隔数里。且是女冠。你去做个道姑。早晚往来。却不两便。<span class="科">贴</span>既然如此。我办了镜子翦刀在此。再到门前打听贼信报你。正是宁为太平犬。莫作离乱人。<span class="科">下旦对镜介</span>头发。不是我独亏你。古人也有披发佯狂。断发文身的。只我自丈夫去后。久不治妆。一种妖娆。万般憔悴。纵使人见。安得似前。我还要翦你为尼。是我过虑了。</p>
        
        <p class="曲"><span class="牌">小桃红</span>蝉鬟翠减。螓首蓬飞。尚恐人多忌也。<span class="科">翦发介</span>玉翦将伊断。膏沐为谁施。休束帛。且披缁。<span class="夹白">发。我既翦了你。</span>说甚么绾如云。滑如脂。真道是何须髢也。恨结发空教人两处。<span class="夹白">柏舟诗上道是髧彼两髦。实维我仪。我今日翦发呵。</span>谅之死无移。诵彼柏舟诗。</p>
        
        <p class="白"><span class="科">贴急上</span>夫人。贼已薄城。圣驾奔蜀了。</p>
        
        <p class="曲"><span class="牌">下山虎</span>笳吟壁月。织冷机丝。叶满空宫里。銮舆忽的远驰。<span class="夹白">夫人。我便做道姑去。</span>纵不得跨鹤游仙。且伴孤鸾暂栖。<span class="夹白">闻得相公与侯节度泛海去青州了。</span>想归海楼船未有期。梦与飘风会。似断梗飘萍谁可系。<span class="科">合</span>形影聊相倚。白首怎离。叹息人间万事非。</p>
        
        <p class="白">夫人。你把伽帽缁衣扮起看。<span class="科">旦扮尼姑介贴</span>夫人就似佛前的天女。<span class="科">旦</span>你把星冠羽衣扮起看。<span class="科">贴扮道姑介旦</span>轻蛾就似王母前头的许飞琼。</p>
        
        <p class="曲"><span class="牌">蛮牌令</span><span class="科">贴指旦介</span>天女似献花枝。<span class="科">旦指贴介</span>飞琼似赴瑶池。<span class="夹白">轻蛾。那玉合儿是相公当原的。须带随身。其余家计。费用将完。纵有些须。也顾不得了。</span>赢得萧萧身独自。云外去。月中归。<span class="科">贴</span>只图伊珠还剑合。尽抛他玉艳金辉。<span class="科">合</span>待重来长安帝畿。只恐人民城郭半非。</p>
        
        <p class="白"><span class="科">内喊介贴</span>夫人。消息甚紧。快出门去罢。<span class="科">旦合</span></p>
        
        <p class="曲"><span class="牌">尾声</span>城头鼓角惊秋气。腥风不断九衢吹。<span class="夹白">这等时候。岂在我和你。</span>少甚王孙泣路岐。<span class="科">内喊旦贴下</span></p>
        
        <h2 id=ch24 class="chapter"><span class="出题">第二十四出　兵变</span></h2>
        
        <p class="曲"><span class="牌">水底鱼</span><span class="科">净安禄山领众卒上</span>羯鼓羌歌。东来满骆駝。秦城北斗。渭水似天河。<span class="夹白">将校们。且喜那陇地俱平。长安已近。唐皇逃去蜀中了。大家奋勇入城。论功行赏。</span>秦城北斗。渭水似天河。<span class="科">下旦尼妆贴道妆上</span></p>
        
        <p class="曲"><span class="牌">前腔</span>载道干戈。烟尘混绮罗。偷云掩月。谁识是仙娥。<span class="夹白">轻蛾。贼兵早已入城。闻说是孤寡僧道。都不杀害。我们速向前去。</span>偷云掩月。谁识是仙娥。<span class="科">内喊旦贴惊散下净众卒上</span></p>
        
        <p class="曲"><span class="牌">前腔</span>殿阁嵯峨。西来王气多。千门万户。锦绣汉山河。<span class="夹白">众官们扈驾入紫宸殿。梨园乐部都到凝碧池供奉。</span>千门万户。锦绣汉山河。<span class="科">下末王子小旦宫女急上</span></p>
        
        <p class="曲"><span class="牌">前腔</span>击斗鸣螺。因风想玉珂。白衣王子。红袖泣宫娥。<span class="科">下旦上</span></p>
        
        <p class="曲"><span class="牌">缕缕金</span>心儿怯。步儿那。褊衫看拂绉。着人拖。<span class="科">跌介</span>半折红帮绽。行行坎坷。<span class="夹白">游兵一冲。各自逃避。怎不见了轻蛾。</span>含颦何处问轻蛾。凄惶独留我。<span class="夹白">轻蛾。轻蛾。<span class="科">内喊介旦</span>呀。贼又来了。只得前行。且寻法灵寺。</span>含颦何处问轻蛾。凄惶独留我。<span class="科">下贴上</span></p>
        
        <p class="曲"><span class="牌">前腔</span>身只影。泪层波。悠悠思远道。隔山陂。<span class="科">整冠介</span>一束香云绕。冠儿怎裹。<span class="夹白">夫人。夫人。呀。何处去了。</span>翻飞折翮转蓬科。虚弦独惊我。<span class="夹白">此非久停之处。想起李王孙行时。说只在钟华二山。只得那里寻他。再作理会。<span class="科">内喊介贴</span></span>翻飞折翮转蓬科。虚弦独惊我。<span class="科">下</span></p>
        
        <h2 id=ch25 class="chapter"><span class="出题">第二十五出　逃禅</span></h2>
        
        <p class="曲"><span class="牌">琐窗寒</span><span class="科">旦尼妆上</span>避豺狼道路纵横。涉水盘山不记程。<span class="夹白">且喜随路行来。贼锋渐远。月明中望见那朱甍画栋。多是法灵寺了。趱向前去。</span>向鸡园托迹。虎口逃生。眉愁翠敛。容羞红润。怕难藏旧家行径。<span class="夹白">此间已是山门下。门掩在此。<span class="科">敲门介</span>开门。开门。</span>扣门钟。残月午。篆烟轻。<span class="夹白"><span class="科">内问介</span>是谁扣门。<span class="科">旦</span>早有人应了。</span>隔墙谁启朱唇。<span class="科">老旦老尼丑小尼执灯上</span></p>
        
        <p class="曲"><span class="牌">东瓯令</span>灯青晕。月黄昏。<span class="夹白"><span class="科">窥介</span>像是个女僧么。</span>想像红颜是法身。<span class="夹白"><span class="科">开门见介老尼</span>呀。果然一位师兄。这时候呵。</span>秦城金鼓连天震。甚处相投奔。<span class="夹白"><span class="科">旦</span>特来奉投上方。<span class="科">丑</span>好宝相。敢是一位活菩萨么。<span class="科">老旦</span>师兄莫怪我说。你不似惯出家的。</span>看风流一种暗生春。难道位中人。</p>
        
        <p class="白"><span class="科">丑</span>你们月下坐谈。我取茶来。尘中人自老。天际月常明。<span class="科">下老尼</span>师兄。年来行脚。请示同门。<span class="科">旦</span>师父听启。一言难尽。</p>
        
        <p class="曲"><span class="牌">三换头</span>胡尘乍惊。家缘都罄。风流误也寄空门此生。<span class="夹白"><span class="科">老</span>只怕你剃头不剃心哩。<span class="科">旦</span>如今也都罢了。</span>妒娇愁靓。这其间又谁把那心旌似旧时闲引。<span class="夹白"><span class="科">老尼</span>可原有夫么。<span class="科">旦</span>不敢相瞒。先曾有夫来。</span>缺月人孤影。浮云婿远征。<span class="夹白"><span class="科">老</span>我左顾右盼。你到像是柳夫人。怎么至此。<span class="科">旦</span>师父。弟子就是柳氏了。</span>一意归依。做今日花前学诵经。</p>
        
        <p class="白"><span class="科">老</span>呀。原来果是夫人。我晓得你意儿。只因那月貌花容。怕有些风吹草动。</p>
        
        <p class="曲"><span class="牌">刘泼帽</span><span class="夹白">因此上</span>金刀细翦双鸦鬓。似髡钳季布藏名。<span class="夹白">这寺中粗茶淡饭。且度时光。员外不日荣归了。</span>伊蒲薄馔堪同进。待虏平终有日图家庆。</p>
        
        <p class="白"><span class="科">旦</span>我已无家可归。那望这个日子。师父升坐。待弟子拜礼。请赐法名。<span class="科">老</span>贫僧原是悟空。夫人便名做非空罢。明日以后。只做师弟相称了。</p>
        
        <p class="落诗">乱离无处不伤情。<br />半夜中峰有磬声。<br />愿得远公知姓字。<br />焚香洗钵过余生。</p>
        
        <h2 id=ch26 class="chapter"><span class="出题">第二十六出　入道</span></h2>
        
        <p class="曲"><span class="牌">逍遥乐</span><span class="科">小生道妆上</span>旧事空回首。几度鸾书曾到否。仙坛醮罢碧云流。千层弱水。万里瀛洲。一息神游。</p>
        
        <p class="白">早服还丹无世情。琴心三叠道初成。遥见仙人彩云里。手把芙蓉朝玉京。俺李王孙。弃家访道。径入中条。见张果尊师。他教我纳新吐故。却老还童。来这华山云台观做个羽人。明星夜礼。灵药朝修。绿简丹文。指日形骸欲委。青天白日。冲霄羽翼将生。住此数年。不觉又是初秋了。且自散步闲行。也可乘时观化。看这华山景物呵。</p>
        
        <p class="曲"><span class="牌">金井水红花</span>玉井莲将晚。金天草易秋。遥见五城楼。翠华流。三峰如绣。一片残霞斜日。仙掌雨初收。信人世有丹丘也啰。<span class="夹白">俺想游仙的人。自有几多乐处。比如那尘世中胶胶扰扰。迫迫忙忙。一霎荣华。千年富贵。都只好做话柄了。</span>我自研朱滴露。弄管迎风。扫石眠云。笑揭乾坤双袖。看你峨冠委佩。羞人沐猴。任你夸能鬭智。驱人火牛。沧桑无主一着残棋后。</p>
        
        <p class="白">这搭儿瀑布飞流。青松夹道。将蒲团打坐一回。正是科头箕裾长松下。白眼看他世上人。<span class="科">坐介贴轻蛾道妆上</span></p>
        
        <p class="曲"><span class="牌">前腔</span>故国无归处。随方作远游。吹角动边愁。几时休。朱颜非旧。一簇哀猿啼鸟。前路晚山稠。待花下问渔舟也啰。<span class="夹白"><span class="科">小生</span>远远望见人来。且自回观去也。<span class="科">行介贴</span>前边有个道人来了。待去问他。</span>看他高标野鹤。古貌长松。散迹闲云。却趁天风归岫。<span class="夹白"><span class="科">见小生介</span>仙长稽首。<span class="科">小生</span>道姑何来。<span class="科">贴</span>数年前有个李王孙。在这华山么。<span class="科">小生</span>这里没有甚李王孙。既别数年。想多不在了。他原是何人。<span class="科">贴</span></span>他是青门觅隐。东陵故侯。<span class="科">悲介</span>怕做铜台望幸。西陵故坵。<span class="夹白">不敢造次。仙长到像李王孙。</span>刘郎今日一似栽桃后。</p>
        
        <p class="白"><span class="科">小生</span>你是何人。<span class="科">贴</span>是他侍女轻蛾。<span class="科">小生笑介</span>我道你也像他。<span class="科">贴</span>呀。这等仙长是李王孙了。<span class="科">小生</span>韩君平和柳姬何在。你为何道妆起来。<span class="科">贴</span>王孙尚自不知。韩相公次年及第。官授金部员外。因去平卢参军。安禄山这贼攻破长安。夫人犹恐不免。翦发为尼。我也做道姑了。<span class="科">小生</span>怎生你一人来。<span class="科">贴</span>当时要一投法灵寺。一投熙阳观。行至中途。游兵冲散。我特来华山相访。欲托余生。兼寻前约。<span class="科">小生</span>原来恁的大乱了。我这山中人那里晓得。正是尚不知有汉。又安知魏晋乎。</p>
        
        <p class="曲"><span class="牌">玉莺儿</span>东王北斗。郁蓝天琼宫玉楼。只图将落翮神霄。可知他牧马皇州。<span class="夹白">韩君平。韩君平。你既得佳丽。又享科名。何等荣华。到如今两下飘零。不如我萧然无累了。</span>鸳闺锦裯。龙庭蒯缑。看飘零转眼繁华后。<span class="科">合</span>总悠悠。千秋灵气。仙籍在高头。</p>
        
        <p class="白">我住在云台观。此去数里。有个莲花庵。都是女冠。你可从柳姬姓柳。那里入道去好。<span class="科">贴</span>我到幸遇王孙。尚有栖身之处。不知我夫人流落何方。</p>
        
        <p class="曲"><span class="牌">前腔</span>孤身奔走。忆多娇何方逗遛。恐栖禅怖鸽难安。似离群旅雁谁投。<span class="夹白"><span class="科">小生</span>道家清淡。你敢还想着当时哩。<span class="科">贴</span>物极则衰。华落必贱。也一意清修了。</span>红丝满塸。香罗半钩。到如今萧萧花落银床后。<span class="科">合</span>问仙游。愿随笙鹤。时过北山头。</p>
        
        <p class="白">就此别了。<span class="科">小生</span>待我过数日。到庵来看你。</p>
        
        <p class="落诗">头白金章未在身。<br />唯将云鹤自相亲。<br />舞衣施尽余香在。<br />一饭胡麻度几春。</p>
        
        <h2 id=ch27 class="chapter"><span class="出题">第二十七出　通讯</span></h2>
        
        <p class="曲"><span class="牌">破齐阵</span><span class="科">生冠带上</span>故国初来白雁。高秋乍揽青貂。乱杵惊风。悲笳吊月。绝塞离心如捣。玉绳低度双星渺。银汉斜分一水遥。何由驾鹊桥。</p>
        
        <p class="诵"><span class="牌">少年游</span>长安古道马迟迟。高柳乱蝉嘶。夕阳岛上。秋风原上。目断四天垂。　　归云一去无踪迹。何处是前期。狎兴生疎。酒徒萧索。不似去年时。</p>
        
        <p class="白">自家参军来此。又是数年。所幸太子早践鸿基。禄山已遭獍难。两京光复。大驾西还。只是那长安破后。宫殿灰飞。士民星散。知我柳姬存否何如。哎。纵免他璧碎珠沈。少不得云孤月寡。风尘荏苒音书绝。关塞萧条行路难。<span class="科">外侯节度冠带引众上</span></p>
        
        <p class="曲"><span class="牌">七娘子</span>油幢画戟营边徼。看秋烟遍传千灶。大角犹缠。前星喜曜。梦魂终夜长安道。</p>
        
        <p class="白"><span class="科">生见介</span>元帅拜揖。<span class="科">外</span>参军拜揖。<span class="科">生</span>元帅。可喜长安已平。多想朝元有待。<span class="科">外</span>参军。下官遯守东隅。师徒左次。坐观贼败。生戴君雠。何如泛五湖之舟。归南冈之步。</p>
        
        <p class="曲"><span class="牌">倾杯玉芙蓉</span>玉辂重归万国朝。逆节张天讨。谁做得痛哭包胥。狙击留侯。出塞嫖姚。传闻晋水兴龙诏。空负边尘涯马劳。还长啸。这丹心自老。却正是可能无意向渔樵。</p>
        
        <p class="白"><span class="科">生</span>元帅。青徐稀警。海甸宴安。此皆由节度先声制人。洪威及远。即今那三方多难。余孼犹存。闻得李太尉又代郭令公为将了。元帅就露表请朝。连兵讨贼。岂不是身名俱泰。终始两全。</p>
        
        <p class="曲"><span class="牌">前腔</span>坐镇军声壮海涛。赐履犹堪表。尽着你抚臂淄青。扼吭江淮。举足燕辽。好将马革孤忠效。莫学鸱夷万里逃。还长啸。把中原汛扫。试听那夷歌几处起渔樵。</p>
        
        <p class="白"><span class="科">外</span>承教承教。下官便振旅长驱。参军望同心掎角。<span class="科">生</span>愿依大树。一借前筹。<span class="科">外</span>权且告别。国待贤良急。<span class="科">生</span>君当拔擢新。<span class="科">合</span>佩刀成气象。行盖出风尘。<span class="科">外下生吊场</span>我数日间又要从侯节度赴义河阳。长安渐近。先遣一介西行。讨问柳姬所在。这般乱后。纵好也只留得一身了。如今把个练囊盛着麸金百两。权寄他为朝夕之费。哎。柳姬。柳姬。想起你来。且都不要说别的。只你那窈窕的身儿。温存的性子。也就有无穷想处。</p>
        
        <p class="曲"><span class="牌">玉芙蓉</span>柔香蕙性调。腻玉兰芽小。看轻留襞绉。弱映生绡。<span class="夹白">我与你在家时。少甚么唱随。管几多风韵。</span>乔郎惯处兜郎笑。得您憨时护您骄。<span class="科">合</span>章台杳。问青青柳梢。怕则怕有人攀折最长条。</p>
        
        <p class="白">我就把此意吟成一诗。题在练囊之上。<span class="科">沉吟写介</span></p>
        
        <p class="诵">章台柳。章台柳。昔日青青今在否。纵使长条似旧垂。也应攀折他人手。</p>
        
        <p class="白">诗已题了。想我柳姬到渭河相别。眉峰锁黛。泪雨成珠。道是若逢江上使。须寄陇头人。自别去数年。那泪痕点点滴滴尚在那衫儿上。却才寄得这一封书。教他怎不怨我。<span class="科">怨介</span></p>
        
        <p class="曲"><span class="牌">前腔</span>难将玉筯消。兀少琼书报。做长征不返。短行无聊。<span class="夹白">只一件。这几年长安城中。闾里成墟。门庭易主。知可寻得他着么。</span>庭花月冷将莺老。野树春残只燕巢。<span class="科">合前</span></p>
        
        <p class="白">奚奴那有。<span class="科">末上</span>家在梦中何日到。春来江上几人还。相公有何使令。<span class="科">生</span>我命你去长安。寻访夫人消息。<span class="科">末</span>盗贼纵横。关途阻塞。怕还去不得哩。<span class="科">生</span>长安久已平复了。只是我羁身王事。不能早归。试说你听。</p>
        
        <p class="曲"><span class="牌">雁来红</span>浮云散白日高。计游程岁月遥。夕烽云外传光小。西望空城笑。叹人事音书漫寂寥。<span class="科">合</span>虚年少。何时大刀。镜常圆。人孤照。</p>
        
        <p class="白"><span class="科">末</span>小人省得相公与夫人呵。</p>
        
        <p class="曲"><span class="牌">前腔</span><span class="夹白">他</span>比芳芸缀露翘。<span class="夹白">你</span>倚扶桑界日标。自天涯春动王孙草。车马关山道。想便入空房守寂寥。<span class="科">合前生</span></p>
        
        <p class="白">这里有麸金百两。先寄夫人用度。哎。昔日秋胡的妻。怨其夫怀金陌上。投水而死。我却不是那般人。</p>
        
        <p class="曲"><span class="牌">朱奴儿</span>聊仗取黄金用饶。休猜做紫陌心挑。<span class="夹白">这练囊上是寄夫人的一首诗。</span>匹练裁囊动彩毫。也不是白头风调。<span class="夹白">奚奴。你敢怕失记夫人模样了。<span class="科">合</span></span>如花貌。纤纤细腰。须想像寻音耗。</p>
        
        <p class="白"><span class="科">末</span>相公不久还朝。且少忧忆。小人去长安。一定寻个下落。</p>
        
        <p class="曲"><span class="牌">前腔</span>算不少魂飞梦摇。也多为粉悴胭憔。做青鸟衔书海路遥。应直上玉京瑶岛。<span class="科">合前生</span></p>
        
        <p class="白">奚奴早去早还。到洛阳城来会我。</p>
        
        <p class="落诗">洛阳城里见秋风。<br />欲作家书意万重。<br />复恐匆匆说不尽。<br />行人临发又开封。</p>
        
        <h2 id=ch28 class="chapter"><span class="出题">第二十八出　感旧</span></h2>
        
        <p class="曲"><span class="牌">月儿高</span><span class="科">贴轻蛾道妆上</span>蕊珠宫殿。神仙分还浅。摆不脱凡心在。空强使甜津咽。闲梦多情。霎时间半偷展。<span class="夹白">罢罢罢。</span>我既度清虚境。也只索把尘踪断。正是花落花开自一年。不信天台别有缘。</p>
        
        <p class="诵"><span class="牌">女冠子</span>求仙去也。翠钿金篦尽舍入岩峦。雾卷黄罗帔。云雕白玉冠。野烟溪洞冷。林月石桥寒。静夜松风下。礼天坛。</p>
        
        <p class="白">贫道本柳家侍女轻蛾。向因兵乱。与夫人中途相失。来到华山。得遇李王孙。就此莲花庵做了道姑。不觉又是数载。想我夫人虽曾削发为尼。不知当时得到法灵寺否。我纵然游方之外。岂无恋主之情。这几时好放他不下也。</p>
        
        <p class="曲"><span class="牌">前腔</span>岁华惊电。佳人珮环远。虽已有空门约。怕又落他庭院。回首家山。瞻云泪痕满。<span class="夹白">闻得昔时神僧杯渡。列仙御风。相见何难。今日呵。</span>他怎做浮杯渡。我枉说乘风便。正是千里相思一线牵。须信前生未了缘。</p>
        
        <p class="白">与李王孙说。我还下山。去到长安近处。访个消息。却不是好。</p>
        
        <p class="落诗">人作殊方语。<br />莺为故国声。<br />懒多山水趣。<br />稍解别离情。</p>
        
        <h2 id=ch29 class="chapter"><span class="出题">第二十九出　嗣音</span></h2>
        
        <p class="曲"><span class="牌">忆秦娥</span><span class="科">旦尼妆上</span>空拖逗。爱离两字难参透。难参透。夜灯风外。晓钟霜候。</p>
        
        <p class="诗"><span class="牌">集汉魏诗</span><br />结发为夫妻。皓首以为期。<br />骨肉缘枝叶。根株不倾移。<br />嘉会难再遇。游子暮何之。<br />行役在战场。慷慨有余哀。<br />微阴盛杀气。悠悠隔山陂。<br />寄身虽在远。贱妾常独依。<br />浮云日千里。想见余光辉。<br />凉风率已厉。将从秋草萎。<br />愿君崇令德。枉驾惠前绥。</p>
        
        <p class="白">妾身投入法灵寺。忽经数载。韩郎参军河北。近说转徙山东。多只为王事贤劳。贼徒充斥。因此尺书不及。一介无闻。嗳。我寄迹在此。就是你有个人来。教他何处寻我。想起从初到今呵。</p>
        
        <p class="曲"><span class="牌">二郎神</span>分飞久。记当年在红楼罢绣。立马长杨相邂逅。<span class="夹白">这也亏杀李王孙。</span>将云做雨。拈成一段风流。总百岁无多常厮守。谁待识别离僝僽。甚封侯。悔轻教夫婿浪卜刀头。</p>
        
        <p class="曲"><span class="牌">前腔</span>休休。虽难到眼。如何下口。<span class="夹白">我是如此说。</span>也未必他心能念旧。<span class="夹白">前番兵乱。便是杨妃也死在马嵬了。</span>佳人薄命。金钿碧海虚投。我要死里寻生闲着手。向空门暗藏机彀。<span class="夹白">只是我累这头发了。</span>镜奁收。真道是无端祸到临头。</p>
        
        <p class="白">这转轮藏中有经在此。翻一翻。<span class="科">翻经介末仆持囊上</span>万里家遥三载别。一封书寄数行啼。俺是韩相公家奚奴。相公着俺来长安访柳夫人消息。这长安兵荒之后。真个是第宅皆新主。衣冠异昔时。那里去寻他。听得一路人说。法灵寺近日有个尼姑。才色双绝。原是达官人家。到像俺夫人行径。俺一直投这寺来。<span class="科">进介</span>呀。禅堂上一个尼姑翻经。果然似夫人一般。且竟去问他。<span class="科">见介</span>柳夫人。韩相公有信在此。<span class="科">旦</span>客官何来。是甚柳夫人么。<span class="科">末</span>夫人。你怎忘了。小人是奚奴。相公特遣来寻访夫人。<span class="科">旦认介</span>呀。果是奚奴。<span class="科">悲介</span>相公好么。<span class="科">末</span>相公平安。小人来城里城外都已走遍。偶来此处。不意得遇夫人。<span class="科">旦</span></p>
        
        <p class="曲"><span class="牌">啭林莺</span>章台何处寻画楼。碧云天外悠悠。<span class="夹白"><span class="科">末送囊介</span>相公书就写在练囊上。囊里有麸金百两。<span class="科">旦看囊介</span>原来是一首诗。</span>问青青今日那还又。怕他人再折春柔。<span class="夹白">哎。这却说差了。</span>纵使长条似旧。怎猜做陌头垂柳。<span class="夹白">他只道我还似当时哩。</span>枉追求。楚王宫里。腰细渐惊秋。</p>
        
        <p class="白">相公一向在何处。敢也忆着长安么。<span class="科">末</span></p>
        
        <p class="曲"><span class="牌">前腔</span>东方千骑居上头。望长安不见人愁。投至得家书烽火后。把囊金特地相投。<span class="夹白"><span class="科">旦</span>我出家人要这金来何用。<span class="科">末</span></span>夫人权做清斋生受。终有日餔麋同守。<span class="夹白"><span class="科">旦悲介</span>知他几时归来。<span class="科">末</span></span>且宽忧。随阳孤雁。归路及清秋。</p>
        
        <p class="白">相公颙望回报。夫人作速写书。<span class="科">旦</span>我也把鲛绡一幅。写诗一首答他。<span class="科">沉吟悲介</span>我这首诗管着几多心事。</p>
        
        <p class="曲"><span class="牌">啄木鹂</span>含新怨。理旧愁。打并鲛绡诗一首。<span class="夹白"><span class="科">写介</span>杨柳枝。芳菲节。所恨年年赠离别。一叶随风忽报愁。纵使君来岂堪折。<span class="科">末</span>夫人。看你这样文才。何减苏蕙。只是俺相公须不比窦安南。<span class="科">旦</span></span>便做道织锦回文。这千丝万缕难抽。<span class="夹白"><span class="科">末</span>相公近在河阳。夫人不如去那里相会。<span class="科">旦</span>这般时候。我孤身怎么去得。</span>看芳菲节变萧森候。做洛阳一叶随风透。倩谁收。寒波九曲。还是寄鳞游。</p>
        
        <p class="白">奚奴。你把这鲛绡带去罢。<span class="科">末</span>小人去就对相公说。夫人别后呵。</p>
        
        <p class="曲"><span class="牌">前腔</span>茕茕兔。泛泛鸥。梦断双蛾春后柳。<span class="夹白"><span class="科">旦</span>到他来时。知我还在么。<span class="科">末</span>小人省得。</span>怕桃源误却仙郎。教他早办归舟。<span class="夹白">又一件。似你才貌。就是翦发毁容。犹恐招人耳目。比如那六祖隐于猎家一十九年。今后更要深藏些。</span>你心兵紧按休交鬭。那禅锋好秘休轻漏。<span class="夹白"><span class="科">旦</span>怕他要淹留哩。<span class="科">末</span>相公也只无奈。</span>肯淹留。洛阳虽好。不为看花游。</p>
        
        <p class="白">小人去了。<span class="科">旦</span>你再说与相公。<span class="科">哭介</span></p>
        
        <p class="曲"><span class="牌">隔尾</span>休为我躭消瘦。道闺中少妇不曾愁。<span class="夹白"><span class="科">末</span>夫人放心。俺相公呵。</span>管取衣锦归来当昼游。</p>
        
        <p class="白"><span class="科">下老尼上</span>尘情良易著。道性故难淄。师弟。你自入寺来。颇能摆落。今日却为何啼哭。<span class="科">旦</span>不欺师父。韩郎遣信到此。不觉故态复萌。情缘难断。<span class="科">老</span>这练囊是他寄来的么。<span class="科">旦</span>是了。<span class="科">指囊介</span></p>
        
        <p class="曲"><span class="牌">簇御林</span>这是无明网屈曲钩。钓情浓把恨兜。<span class="夹白"><span class="科">老</span>你将何物答他。<span class="科">旦</span>他寄我麸金百两。囊上是一首诗。也寄一首诗答他。<span class="科">老</span>将近授衣时节。你何不寄件征衣么。<span class="科">旦</span></span>缝裳难忖他肥瘦。况无衣我更临霜后。<span class="科">合</span>谩凝眸。鸿来燕去。秋老白苹洲。</p>
        
        <p class="白"><span class="科">老</span>相公既有信来。便不忘你。也就归了。</p>
        
        <p class="曲"><span class="牌">前腔</span><span class="夹白">他</span>金囊赠宝札修。转星乌会女牛。<span class="夹白">这金呵。</span>归来佩印还如斗。又何须买赋长门后。<span class="科">合</span>谩凝眸。关关匹鸟。相咏在河洲。</p>
        
        <p class="白"><span class="科">丑仆上</span>松竹闲僧老。云烟晓日和。俺是沙府中沙虫儿。老爷闻知韩员外家柳姬。在法灵寺为尼。分付俺只做太奶奶唤他师徒讲经。待到府中。凭他区处。这里是寺中了。<span class="科">见老尼介</span>老师父。沙府太奶奶生日。要诵莲华经。闻你有个新来徒弟。法律最精。请你二人到府中来。<span class="科">旦老尼背语介旦</span>师兄。还是去好不去好。<span class="科">老</span>太奶奶平昔好善。他老爷原是吐蕃大将。归顺我朝。近日立功陇西。十分得宠。怎生违得他。<span class="科">旦</span>如此领教。<span class="科">老转介</span>大叔拜上太奶奶。自当奉命。<span class="科">丑</span>俺回复去。闻钟投野寺。乘月过前溪。<span class="科">下净丑二小尼上</span>罢经来宿鸟。支策对秋山。师父们在此做甚。<span class="科">老</span>这囊中是韩员外寄柳夫人的金子。你们可收进去。<span class="科">净</span>待我来拿。<span class="科">做倒介</span>不好了。我一发动惮不得。<span class="科">丑</span>你从来强健。今却怎的。<span class="科">净</span>这叫做财多身弱。<span class="科">丑</span>待我来拿。<span class="科">做倒介</span>不好了。我待死休。快买沙板。<span class="科">净</span>却怎的。<span class="科">丑</span>这叫做财旺生官。<span class="科">净</span>呀。这囊上原有字。我们若识得的。就收这金子。<span class="科">丑</span>拿来我识。<span class="科">沉吟介</span>金子是我的。<span class="科">净</span>你一字不识。怎生要这金子。<span class="科">丑</span>一字不识的。到有金子哩。<span class="科">老</span>休要啰唣。随我去罢。</p>
        
        <p class="落诗">高秋望断正长吟。<br />关塞迢迢故国心。<br />假若应时还得见。<br />须知胜似岳阳金。</p>
        
        <h2 id=ch30 class="chapter"><span class="出题">第三十出　奏凯</span></h2>
        
        <p class="曲"><span class="牌">步蟾宫</span><span class="科">小生李太尉小末李抱玉戎妆领卒上</span>坐整龙骧开虎帐。平鼠寝易如翻掌。云高太甲映明堂。<span class="科">合</span>行见凯声欢畅。</p>
        
        <p class="白">卷斾生风喜气新。早持龙节静边尘。汉家天子图麟阁。身是当今第一人。下官李光弼是也。本营州人。屡以战功。晋位司徒。近加太尉。只为国家多难。禄山始平。思明复起。如今史朝义又已弑父称尊。河洛悉为战场。幽燕是其营窟。蒙主上命俺总统六师。讨平诸镇。李抱玉那有。<span class="科">小末应介小生</span>俺取径陈留。你可潜薄河阳。闻得侯节度韩参军部兵自淄青赴义。但得诸军如此。贼不足平矣。待他来再作计议。<span class="科">外侯节度生韩参军戎妆众卒上</span></p>
        
        <p class="曲"><span class="牌">前腔</span><span class="科">外</span>列戟环辕遥入望。传节镇令严威壮。<span class="科">生</span>檀车驷马即戎行。金石何时归赏。</p>
        
        <p class="白"><span class="科">外</span>此间是李太尉营前。将校们通报。侯节度等到此。<span class="科">卒报介小生</span>疾忙请进。<span class="科">外小生见拜介小生</span>三月师逾整。<span class="科">外</span>群凶势就烹。<span class="科">小生</span>疮痍亲接战。<span class="科">外</span>勇决冠垂成。<span class="科">生小生拜介生</span>妙誉期元宰。<span class="科">小生</span>殊恩且列卿。<span class="科">生</span>安危仍扈从。<span class="科">小生</span>莫作后功名。<span class="科">外生</span>闻得太尉代郭令公。军麾不动。气象一新。真在玉帐之中。图上金城之略。<span class="科">小生</span>节度东方留守。可当节制之师。参军西第称宾。足具先谋之伐。<span class="科">外生</span>愿依左律。一效中鼙。<span class="科">小生</span>下官刻期进兵。专候诸君见顾。节度帐下有虞侯许俊。义勇之士。何不相从。<span class="科">外</span>下官带来临淄十万户。即墨五千人。是他为殿。以此来迟。<span class="科">小生</span>下官料此贼一战必败。败则必奔幽州。已遣仆固玚等伏兵追击。前哨官可传一令。许虞侯竟提一枝兵去助他。不须来此。<span class="科">众应传介小生</span>俺们即此拔营。前到横水。与回纥朔方兵合。倘遇贼来。即便接战。<span class="科">众行合</span></p>
        
        <p class="曲"><span class="牌">锦上花</span>一战虏名王。直捣河阳。鸡田众合。虎旅威张。阵堂堂。阵堂堂。管剑倚崆峒上。<span class="科">下丑史朝义净田承嗣戎妆领军上</span></p>
        
        <p class="曲"><span class="牌">前腔</span>将勇与兵强。拓土开疆。看三河雾卷。九鼎天亡。气堂堂。气堂堂。管位正飞龙上。<span class="夹白"><span class="科">净</span>田承嗣见。<span class="科">丑</span>田将军。李光弼师次洛阳。又来个侯希逸。他们部伍十分严整。好生隄防。<span class="科">净诨介</span>不妨。不妨。输了也少不得你个平顶冠。<span class="科">丑</span>却怎么。<span class="科">净</span>你去了头。自然平顶了。<span class="科">丑</span>你也少不得封个并肩王。<span class="科">净</span>却怎么。<span class="科">丑</span>你去了头。却就并肩了。<span class="科">净</span>都好利市。只管杀向前去。</span>气堂堂。气堂堂。管位正飞龙上。<span class="科">行介小生外小末生领众上</span>阵堂堂。阵堂堂。管剑倚崆峒上。</p>
        
        <p class="白"><span class="科">遇介小生</span>向前打话。<span class="科">众</span>俺这里是李太尉侯节度亲自领兵。<span class="科">丑</span>俺这里是大燕史皇帝亲自领兵。<span class="科">小末</span>銮铃响处。李抱玉当先出马。<span class="科">净</span>彩旗分处。田承嗣当先出马。<span class="科">战净输介外出介</span>你那反贼。敢晓得侯希逸么。<span class="科">丑</span>待朕决战。<span class="科">出介</span>侯节度。唐事已去。天命在吾。何用多言。<span class="科">战丑输介众合战丑净输走下外</span>俺们作速追去。务诛此贼。<span class="科">小生</span>且住。穷兽勿逐。穷寇勿追。俺们只大师徐蹑其后。又一说。怕他诈败。或有伏兵。须若大敌之临。莫作中军之好。发号前去。<span class="科">众行介</span></p>
        
        <p class="曲"><span class="牌">柳摇金</span>惊尘已荡。游魂暂扬。河上莫徜徉。日羽朱乌耀。云麾画隼张。前后连营合队。前后连营合队。左右翼分行。管周归玉马。夷歌白狼。<span class="科">合</span>枞金太社。著帛旗常。太社旗常。看取功成有象。</p>
        
        <p class="白"><span class="科">末许俊戎妆上</span>几时回节钺。戮力扫欃枪。<span class="科">见介</span>太尉。许俊参见。<span class="科">小生</span>许虞侯你来了。史朝义今在何处。<span class="科">末</span>史朝义自前败去。欲还幽州。仆固玚合小将等追及渔阳。他就医巫闾祠下缢死。降将李怀仙传首京师去了。雍王及仆固元帅们伫候太尉早临。调停河北东都事体。<span class="科">外小生小末</span>太尉妙算。允服舆情。<span class="科">小生</span>侯节度。你可同韩参军。便传露布。先到长安。下官调停事毕。即与李将军改觯国之军容。举饮至之旷典。<span class="科">外</span>谨依尊命。<span class="科">小生</span>就此别了。不改周南化。<span class="科">小末</span>仍分赵将忧。<span class="科">外</span>双旌过易水。千骑入幽州。<span class="科">小生小末众前合先下外</span>河阳之役。预有微功。皆由参军指训。<span class="科">生</span>元帅虞侯如此元功。自宜懋赏。<span class="科">外</span>将士们班师回朝。</p>
        
        <p class="曲"><span class="牌">前腔</span>前筹坐帐。东方破戕。黄发衮衣裳。横吹先传鹭。妖星已射狼。此际玉关生入。此际玉关生入。几载卧沙场。喜神京日近。微垣夜光。<span class="科">合</span>还军细柳。扈帝长杨。细柳长杨。看取凌烟画像。</p>
        
        <p class="落诗">月蚀西方破敌时。<br />及瓜归日未应迟。<br />斩胡血变黄河水。<br />枭首当悬白鹊旗。</p>
        
        <h2 id=ch31 class="chapter"><span class="出题">第三十一出　砥节</span></h2>
        
        <p class="曲"><span class="牌">梨花儿</span><span class="科">净沙将军丑仆上</span>鹘突做官风耍性只少一个貌倾城。村的丑的偏守命。<span class="夹白"><span class="科">丑诨介</span>嗏。</span>奶奶知时请一顿。</p>
        
        <p class="白"><span class="科">净</span>千金不惜买蛾眉。拣得如花三四枝。若使得他心肯日。多应是我运通时。自家归义王沙咤利的便是。俺本吐蕃部落。投顺唐朝。屡立战功。竟承茅土。即今这宝应皇帝。好生爱俺。恩分甲第。何言去病无家。宠出宫悬。岂止和戎赐乐。俺虽是个番将。烟花心性。风月襟怀。府中颇有数十房侍儿。却少一两人可意。长安城中。只有那章台柳。色艳无双。才情第一。到落在韩翃之手。向年俺院子曾在法灵寺见来。访得他近入此寺为尼。改名非空了。俺母亲一向好佛。前遣沙虫儿去说。太奶奶请到府中诵经。他畏我的势。许着就来。倘若来时。却也不问原由。只要从俺。沙虫儿。这般时候。如何还不见到。<span class="科">丑</span>他敢就到。只一件。俗说一来没惹油头。二来莫惹光头。他先是油后是光的。不要惹他。<span class="科">净</span>胡说。光则光着他。由则由得我。<span class="科">丑</span>又一件。这风流行中。当以情亲。莫以势压。老爷要近人。也放温存些。<span class="科">净</span>汉家自有制度。你且去府门前打听。<span class="科">丑应介老尼旦尼上</span></p>
        
        <p class="曲"><span class="牌">三台令</span><span class="科">老</span>半空楼阁丹青。花柳长安锦城。<span class="科">旦</span>应召赴侯庭。怕春在泥燕捎莺。</p>
        
        <p class="白"><span class="科">老</span>师弟。来到沙府门前了。小心进去。<span class="科">旦</span>此来势不自由。事出无奈。全望师父调停。同来同去。<span class="科">老</span>凭他怎生。决不可说出你相公来。<span class="科">旦</span>知道。<span class="科">丑</span>二位师父请进。<span class="科">旦老见净叩头介净</span>你这是悟空老尼。那就是非空的么。<span class="科">老尼旦</span>便是。<span class="科">净</span>看他虽是禅踪。自然冶态。正是那天生尤物。世不虚名。小尼姑。你方在妙年。空门冷落。不若住俺府中。吃些安乐茶饭如何。<span class="科">旦</span>尘世无缘。禅心久习。难从尊命。请勿多言。</p>
        
        <p class="曲"><span class="牌">山坡羊</span>影幢幢莲灯秋净。气寥寥蒲团人定。<span class="夹白"><span class="科">净</span>女奴们捧妆奁来与他。<span class="科">旦</span>我已断发。将何饰妆。</span>碧圆圆空盘髻螺。一丝丝久断双鸾镜。<span class="科">背介</span>魂暗惊。盈盈泪欲倾。前缘一梦。一梦三生醒。怎撇牛车。来骖鱼乘。<span class="夹白"><span class="科">净</span>不是你吹笙鼓瑟的佳人。孤负俺惜玉怜香的子弟。<span class="科">旦悲介</span></span>吞声。银字笙寒炙不清。伤情。心字香残爇不成。</p>
        
        <p class="白"><span class="科">老尼</span>哎老爷。你后宫那少这一个人。</p>
        
        <p class="曲"><span class="牌">前腔</span>锦层层围屏幽静。翠重重闲房娇倩。他怨悠悠香销玉沈。乱纷纷碎滴珠囊迸。<span class="夹白"><span class="科">净</span>那老尼还要劝他。<span class="科">老</span>贫僧是老年的人了。</span>我难主凭。萧萧两鬓星。<span class="夹白">他初来面腆。且从容些。</span>你牢宠好放。好放些儿紧。怕做宝瑟摧弦。银缾落井。<span class="夹白"><span class="科">净怒介</span>把那老尼扯出去。<span class="科">旦抱老尼哭介老</span>他别是一般人。怎好劝得。</span>休轻。不是阳台暮雨行。闲评。却映冰壶夜月明。</p>
        
        <p class="白"><span class="科">丑扯老尼下净</span>俺适方是怪那老尼。不是怪你。你既有这般丽色。却怎好挫过芳年。</p>
        
        <p class="曲"><span class="牌">忆多娇</span>看你容满月。肤胜雪。芙蓉帐冷单枕怯。空使泪染桃花双袖黦。<span class="科">丑合</span>试听啼鴂。试听啼鴂。转眼芳菲易歇。</p>
        
        <p class="白"><span class="科">旦背介</span>我那韩郎呵。</p>
        
        <p class="曲"><span class="牌">鬭黑麻</span>我梦断秦楼。空瞻汉月。叹古道咸阳。音尘永绝。难相见。易相别。<span class="科">转介</span>你要拨柳撩花。有甚连枝带叶。<span class="夹白"><span class="科">丑</span>你转心从老爷罢。<span class="科">旦</span></span>中怀耿烈。海山盟旧设。破镜难圆。破镜难圆。宝簪半折。</p>
        
        <p class="白"><span class="科">丑慌介</span>奶奶走来了。<span class="科">净慌跪接介老旦沙母上</span>属垣须有耳。啸柱是何心。你们为甚事在此大惊小怪。<span class="科">净</span>元来是母亲。叫沙虫儿。你怎么说是奶奶来。弄我吃一大惊。<span class="科">丑</span>小的也说是太奶奶。<span class="科">净</span>今后太字说高些。做定心丸。母亲。这是法灵寺尼姑。孩儿唤来。伏侍母亲诵经。<span class="科">旦见老旦介</span>闻得见招。速来趋命。奈将军太相凌逼。小尼坚不肯从。幸接慈颜。愿求解脱。<span class="科">老</span>元来恁的。</p>
        
        <p class="曲"><span class="牌">忆多娇</span>看他恨转结。我中更热。翠钿含情羞再帖。<span class="夹白">孩儿。你</span>御水空教题红叶。<span class="夹白"><span class="科">旦悲介</span>不如死休。<span class="科">老</span>你快不要。<span class="科">净合</span></span>试听啼鴂。试听啼鴂。转眼芳菲易歇。</p>
        
        <p class="白"><span class="科">老</span>你只一人独归。又恐中道有变。且传坏我将军名了。料想女工是你本等。暂随我去绣几尊佛。再作区处。<span class="科">旦</span></p>
        
        <p class="曲"><span class="牌">鬭黑麻</span>我翠锁羞蛾。红潮印颊。便日侍琼窗。春裁彩缬。<span class="科">背介</span>愁不定。计潜设。<span class="夹白">我有个道理。</span>若要玉杵邀盟。就把金鎞刺血。<span class="夹白"><span class="科">老</span>孩儿。你听他说么。<span class="科">旦</span></span>中怀耿烈。海山盟旧设。破镜难圆。破镜难圆。宝簪半折。</p>
        
        <p class="白"><span class="科">净</span>母亲。作成孩儿娶这房小媳妇。<span class="科">内叫介</span>是那里来的个娇滴滴声音。<span class="科">丑</span>老爷。不好了。这真正奶奶来了。<span class="科">老</span>孩儿。你又惹动媳妇性子了。<span class="科">净慌介</span>母亲可救我一救。<span class="科">老</span>尼姑便随我去。<span class="科">旦</span>情知不是伴。事急且相随。<span class="科">老旦旦先下净</span>沙虫儿。几乎弄出事来。<span class="科">丑</span>老爷。怎么太奶奶不怕。到这般怕奶奶。<span class="科">净</span>这孩子。你不晓得老婆的娘。<span class="科">丑</span>老爷。你长长大大。千军万马。一些不怕。小小一个奶奶。到是这般怕他。<span class="科">净</span>你又不晓得。蜘蛛吞象。海青拿天鹅。这都是大怕小。<span class="科">丑笑介</span>做官的人怕老婆。有几多解说。老爷为这尼姑。费尽心计。又打脱了。你可自叹几句。小的也续两句。<span class="科">净</span></p>
        
        <p class="落诗">狗爱热油又怕。<br />蚕无桑叶空思。<br /><span class="科">丑</span>吼动河东狮子。<br />惊回海底鸥儿。</p>
        
        <h2 id=ch32 class="chapter"><span class="出题">第三十二出　卜居</span></h2>
        
        <p class="曲"><span class="牌">高阳台</span><span class="科">小生李王孙道妆上</span>真境幽栖。高秋暮景。白苹风起天末。波冷烟沈。鳞鳞细翦枫叶。霓旌影断箫声远。问碧桃海上初结。醉春云忆宴瑶池。去年时节。</p>
        
        <p class="诵"><span class="牌">法驾导引</span>朝元路。朝元路。同驾玉华君。千乘载花红一色。人间遥指是祥云。回望海光新。</p>
        
        <p class="白">俺自弃家来此。将及二十余年。真个车马绝尘。只与渔樵为友。数日前韩君平有个书来。道是目今见访。就卜他出处的事。他与俺原系金石之交。况负烟霞之性。既非俗品。又是旧游。倘若来时。未免相见。道童那有。<span class="科">丑道童上</span>道童道童。剔透玲珑。常参北斗。别号南风。师父稽首。<span class="科">做醉诨介小生</span>你怎生这般醉了。<span class="科">丑</span>师父。小官们那里不吃几杯酒。自古道南风之薰兮。<span class="科">小生</span>师长之前。好生不敬。<span class="科">丑</span>自古道南风不竞。<span class="科">小生</span>闲话。韩参军说来相访。你去门前俟候。<span class="科">丑应介生冠带领众军上</span></p>
        
        <p class="曲"><span class="牌">胜葫芦</span>渭水西萦华岳尊。停使节。拥回军。<span class="夹白">左右的。前边有个道童。问他云台观在何处。<span class="科">众叫问介丑</span>转过那松林是了。<span class="科">生</span></span>一到山间。试把仙童问。几回径转。松火隔秋云。</p>
        
        <p class="白">这到云台观了。问那道童。李真人在么。<span class="科">众问介丑</span>松下问童子。言师采药去。<span class="科">生</span>今在何处。<span class="科">丑</span>只在此山中。云深不知处。<span class="科">生</span>你去说韩君平相访。<span class="科">丑</span>敢是韩参军么。我去报来。<span class="科">生</span>左右人马。都到山前伺候。不可在此打搅。<span class="科">众应下小生生见介</span></p>
        
        <p class="诵"><span class="牌">减字木兰花</span><span class="科">生</span>擎拳仰止。不是凡人名尹喜。<span class="科">小生</span>道骨仙风。与帝神游结信通。　　<span class="科">生</span>献花跪酒。清彻云璈歌益寿。<span class="科">小生</span>所愿维何。愿得升平乐事多。</p>
        
        <p class="白">韩兄高掇巍科。远参名镇。功镌五釜。价重千金。<span class="科">生</span>我等碌碌。因人成事者也。至如李兄。所谓安石不起。其如苍生何。</p>
        
        <p class="曲"><span class="牌">高阳台</span>幻世投簪。浮名脱屣。黄尘碧海相隔。<span class="夹白">当今贼党虽平。皇舆未正。李兄虽守箕山之节。岂忘魏阙之心。</span>九地横流。昆仑砥柱将折。须涉。褰裳濡足休迟也。早难道视同秦越。待功成还辞赤社。更归丹穴。</p>
        
        <p class="白"><span class="科">小生</span>韩兄。故人知君。君不知故人了。</p>
        
        <p class="曲"><span class="牌">前腔</span>差别。玉女擎浆。天神对博。洞里几番日月。唤醒黄粱。如何又迷蝴蝶。<span class="夹白">你说当今的人么。</span>朝列。蝇营蚁聚还竞扰。这余膻怎污牙颊。算自有峰头玉版。鼎中金屑。</p>
        
        <p class="白"><span class="科">生</span>下官以小人之心。度君子之腹。敬闻嘉命。顿悟昨非。</p>
        
        <p class="曲"><span class="牌">前腔</span>从别。月露光阴。风尘劳攘。朱颜镜里飞雪。揭地掀天。昆明那辨灰劫。虚设。悬鱼挂紫空在眼。漫回首五云双阙。愿随他升天鸡犬。怕做送春鶗鴂。</p>
        
        <p class="白"><span class="科">小生</span>韩兄。你又差了。看你世缘未绝。才略有余。先毕运筹。方宜辟谷。</p>
        
        <p class="曲"><span class="牌">前腔</span>英烈。半世雄心。一腔热血。腰间宝剑谁脱。况你玉质金相。边庭正看持节。功业。封侯万里君自取。问颓当汉时龙额。还相待重扶神鼎。再传仙诀。</p>
        
        <p class="白">韩兄。你从行后。闻得阃中信息么。<span class="科">生</span>向曾遣人寻访。尚未回来。<span class="科">小生</span>柳夫人落发为尼。轻蛾也来莲花庵做道姑了。<span class="科">生</span>轻蛾如今在么。<span class="科">小生</span>数月前下山去寻访柳姬了。<span class="科">生</span>元来如此。<span class="科">末奚奴上</span>种玉嫌山浅。传书怪鹤迟。小人出得长安。闻知相公先已回朝。到华山下。又说在云台观了。<span class="科">见生介</span>小人访问夫人信息。却在法灵寺为尼了。讨得回书在此。<span class="科">生</span>我已知道。回书前路去看。李兄。王程有限不得久留。就拜别了。</p>
        
        <p class="曲"><span class="牌">尾声</span>欢逢一旦成悲别。待再把仙缘云外结。<span class="夹白"><span class="科">小生</span>韩兄。你再来呵。</span>只恐路绕天台空万叠。<span class="科">众军上接</span></p>
        
        <p class="落诗">征西车马羽书迟。<br />故国平居有所思。<br />怨别自惊千里外。<br />论交却忆十年时。</p>
        
        <h2 id=ch33 class="chapter"><span class="出题">第三十三出　闺晤</span></h2>
        
        <p class="白"><span class="科">小旦女使上</span>绣幕珊瑚钩。春开翡翠楼。深情不肯道。娇倚钿箜篌。俺乃沙府中女奴。见随着新夫人。这夫人闻得原有丈夫。不知怎的在法灵寺为尼。俺老爷诱他到府。坚志不从。几番寻死。太奶奶收在身边。同他卧起。老爷只索无奈。他虽在府中数年。镜中窥影。常则含啼。槛外将花。何能共笑。却正是龙悲别剑。鹤怨离琴。怎怪得他。昨日老爷分付俺再三劝解。且待出来。试说一回。</p>
        
        <p class="曲"><span class="牌">意迟迟</span><span class="科">旦女妆上</span>红藕香销惊雁语。记别人南浦。残梦五更风。吹成一寸愁千缕。多情谁用管无情。怎做道东边日出西边雨。</p>
        
        <p class="诵"><span class="牌">长相思</span>朝有时。暮有时。潮水犹知日两回。人生常别离。　　来有时。去有时。燕子犹知社后归。君归无定期。</p>
        
        <p class="白"><span class="科">小旦</span>夫人。你只不从俺老爷罢了。却这般愁闷怎的。俺府中金浆玉馔。绣闼锦衾。好生受用。老爷分付道。当令照影双来。一鸾羞镜。勿使窥窗独坐。嫦娥笑人。<span class="科">旦</span>女奴。你怎知道。玉馔金浆。都成鸠毒。锦衾绣闼。便是豻牢。教我如何不闷。<span class="科">小旦</span>叫府中乐部们承应一番。解闷好么。<span class="科">旦</span>也都是游童艳妇之词。谁要听他。你去门前看。或有尼姑。叫他诵些经。若是道姑。唱个道情儿到好。<span class="科">小旦应出介贴轻蛾道妆上</span>东游久与故人违。曾向长生说息机。借问欲栖珠树鹤。何年却向帝城飞。自家特下华山。寻访柳夫人消息。谁知兵火之后。法灵寺也都毁了。闻说韩员外尚未回朝。待再到长安城中。试看一番。<span class="科">行遇小旦介小旦</span>是好一位仙姑也。<span class="科">贴</span></p>
        
        <p class="曲"><span class="牌">北水仙子</span>遥天鹤唳破秋孤。几亩梅开乘月锄。三间草盖依云住。<span class="夹白"><span class="科">小旦</span>你有甚道术么。<span class="科">贴</span></span>说咒水。谈剑术。兼领他地箓天符。<span class="夹白"><span class="科">小旦</span>你住在何处。<span class="科">贴</span></span>敢列在金天仗。也曾投玉女壶。<span class="夹白"><span class="科">小旦</span>这是华山来的了。<span class="科">贴</span></span>今日里降自清都。</p>
        
        <p class="白"><span class="科">小旦</span>这是沙府中。你且在此相候。<span class="科">进介</span>夫人。门外有个道姑。华山来的。<span class="科">旦</span>记得李王孙别时。曾说只在终华二山。这道姑或者知他踪迹。唤他进来。<span class="科">小旦唤贴进介旦背介</span>呀。这道姑到似我轻蛾。<span class="科">贴背介</span>这夫人到似我家柳夫人。且把几句话探他。<span class="科">旦</span>女奴。你去取茶来。<span class="科">小旦应下</span>道姑。你是从幼出家。是在嫁出出家的。<span class="科">贴</span>夫人听禀。</p>
        
        <p class="曲"><span class="牌">么篇</span>香尘昔惯践轻躯。弄笛曾经伴绿珠。飞天早借茅龙驭。<span class="夹白"><span class="科">旦</span>依你说是人家女郎了。主人甚么名字。<span class="科">贴</span></span>问王孙名字无。<span class="夹白">主人是李王孙。还有个侍姬来。<span class="科">旦</span>他又姓甚么。<span class="科">贴</span></span>指门前柳树千株。<span class="夹白"><span class="科">旦</span>这是姓柳了。后来怎么。<span class="科">贴</span>李王孙把这柳姬配与韩君平。竟入华山。后来韩君平官拜员外。也出塞参军了。</span>算丹诀空留妇。戍萧关别有夫。<span class="夹白"><span class="科">旦</span>你却如何。<span class="科">贴</span>小道与那柳姬</span>为戎马两地奔趋。</p>
        
        <p class="白"><span class="科">旦</span>呀。你敢是轻蛾么。<span class="科">贴</span>夫人。你敢是柳夫人么。<span class="科">抱哭介</span></p>
        
        <p class="曲"><span class="牌">宝鼎儿</span>向来几载分携。何意片言相晤。</p>
        
        <p class="白"><span class="科">旦</span>你在华山。会李王孙么。<span class="科">贴</span>王孙在云台观。轻蛾就在莲花庵。<span class="科">旦</span>你们都在华山。只道锦水丹鳞。素书稀远。玉山青鸟。仙使难通。那知有今日之会。<span class="科">贴</span>你当时分散。还到法灵寺否。<span class="科">旦</span>那时节呵。</p>
        
        <p class="曲"><span class="牌">白练序</span>秋风紧似铩翮西飞雁影孤。残生寄只在宝坊莲宇。凝伫。赠锦书。<span class="夹白"><span class="科">贴</span>相公书来是怎生说。<span class="科">旦</span></span>问别后长条还在无。<span class="夹白"><span class="科">贴</span>你如今在这府中。却安乐了。<span class="科">旦</span>说那里话。被他计诱到此。我朝夕只与太夫人相处。</span>飘飏处。飞花比雪向风羞舞。</p>
        
        <p class="曲"><span class="牌">醉太平</span><span class="科">贴</span>记取。韶华共享。叠𨃟<a epub:type="noteref" href="#char03"><sup>注</sup></a>跚绣褥。宛转金铺。风波霎起。空想旧日欢娱。模糊。迢迢归梦半成虚。更谁问画栏朱户。<span class="夹白">沙将军。你错用心了。</span>陌头桑妇。赢得眼前驻马踟蹰。</p><aside epub:type="footnote" id="char03"><p>「⿰足般」</p></aside>
        
        <p class="白"><span class="科">旦</span>轻蛾。你今在名山洞府。饮露餐霞。大强似我了。</p>
        
        <p class="曲"><span class="牌">白练序</span>仙姝。俨画图。绡衣绣襦。分明是弄玉暂来天衢。<span class="夹白"><span class="科">贴</span>夫人。转眼一别。又十数年。<span class="科">旦</span></span>欷嘘。岁已徂。怎望得吹箫引凤雏。<span class="夹白">你在此伴我几时。再候韩郎信息如何。<span class="科">贴</span>贫道既游方外。岂能复久人间。况这府中人多。倘若露形。反不全美。<span class="科">旦悲介</span>你就要去了。</span>春无主。残英顿逐水流东去。</p>
        
        <p class="白"><span class="科">贴</span>夫人。轻蛾告别了。</p>
        
        <p class="曲"><span class="牌">醉太平</span>须臾。天涯地角。总闲情到此。不堪分付。<span class="夹白">相公有日归来。你且宁耐。</span>枝梧就里。暂做淡匀轻注。<span class="夹白">只一件。</span>归欤。怕朱门金锁护蟾蜍。许谁到百花深处。<span class="夹白"><span class="科">旦</span>昔时庄姜送其妾归陈。因作燕燕于飞之诗。我今日送你。怎比得他。<span class="科">贴</span></span>旧堂双燕。差池送别又巢春树。</p>
        
        <p class="曲"><span class="牌">尾声</span>缥缈云归人间阻。<span class="科">旦</span>残灯对影和梦孤。<span class="科">合</span>真道是一世生离恨有余。</p>
        
        <p class="落诗">知君忘却曲江春。<br />再到天台访玉真。<br />黄鹤有心留不住。<br />白云何事独相亲。</p>
        
        <h2 id=ch34 class="chapter"><span class="出题">第三十四出　道遘</span></h2>
        
        <p class="曲"><span class="牌">金蕉叶</span><span class="科">生便服上</span>千难万难。早归来星移物换。别乌衣谩驾云轩。问仙娥多奔月殿。</p>
        
        <p class="诵"><span class="牌">诉衷情</span>烧残绛蜡泪成痕。街鼓报黄昏。碧云又阻来信。廊上月侵门。　　愁永夜。拂香裀。待谁温。梦来憔悴。掷果凄凉。两处销魂。</p>
        
        <p class="白">自家一向参军。新从入觐。仍以本官擢兼御史。前日里奚奴将我柳姬回信。说在法灵寺中削发为尼。只是长安再经吐蕃之变。知他竟是如何。适间谢恩已毕。且自乘晚出城。访他下落。多少是好。<span class="科">行介</span></p>
        
        <p class="曲"><span class="牌">罗江怨</span>秋榆半隐天。秋蟾半旧弦。游梦挂碧云边。<span class="夹白">这是章台之下。当初与他相遇。正在此间。今日知他在何处么。</span>紫骝踏处落花残也。飘过东家。不道西家怨。鸿飞枫叶丹。鸦啼金井寒。料等闲难识春风面。<span class="科">下旦女妆上</span></p>
        
        <p class="曲"><span class="牌">金蕉叶</span>缘悭分悭。怎填得相思限满。打不脱闲庭野鸳。盼不到上林归雁。</p>
        
        <p class="诵"><span class="牌">生查子</span>侍女倚妆奁。故故惊人睡。那知本未眠。背面偷垂泪。　　懒卸凤头钗。羞入鸳鸯被。时复见残灯。和烟坠金穗。</p>
        
        <p class="白">自家在沙府几年。虽能全节。终是偷生。昨闻得淄青将佐。近已入朝。想我韩郎。亦在数内。他却怎知我陷身在此。且这沙将军。朝廷好不宠幸。就便知道。不敢申言。今日府中女伴们。约我闲游。我虽没这情绪。或者在外讨个信儿。也不见得。正是已知无益事。还作有情痴。<span class="科">小旦丑上</span>流苏帐暖春鸡报。油壁车轻金犊肥。启夫人。车已驾了。他们都出延秋门去。<span class="科">旦</span>也出延秋门去罢。<span class="科">上车行</span></p>
        
        <p class="曲"><span class="牌">罗江怨</span>长河泪眼悬。双情故单。心如膏火夜同煎。<span class="夹白"><span class="科">小旦</span>这来到金沟上了。<span class="科">旦</span></span>金沟曲曲漱流泉也。一叶随波。怎得题红便。<span class="夹白"><span class="科">小旦</span>夫人。你虽守志不从。外人都道你专房之宠哩。<span class="科">旦</span>咳。韩郎听得。只道我真个如此。</span>新人工织嫌。故夫逢下山。做重来难见江东面。<span class="科">下生上</span></p>
        
        <p class="曲"><span class="牌">香柳娘</span>问章台那边。问章台那边。画栏雕槛。晓风残月垂杨岸。<span class="夹白">我才到法灵寺。大半烧残。那老尼也不知去向。何况柳姬。这是我不合久留在外了。</span>叹浮生枉然。叹浮生枉然。绝塞损朱颜。深闺赚青眼。怕珠沈在渊。怕珠沈在渊。步幄姗姗。来迟相见。<span class="科">下旦小旦丑上</span></p>
        
        <p class="曲"><span class="牌">前腔</span>驾香车翠軿。驾香车翠軿。愁肠共转。萋萋芳草归程缓。算离轻会难。算离轻会难。朝雨叠阳关。秋星隔河汉。<span class="夹白">自古道兵凶战危。韩郎知他在么。</span>怕沙场不还。怕沙场不还。倘遇华山。开棺相见。<span class="科">下生上</span></p>
        
        <p class="曲"><span class="牌">前腔</span>看风氲翠烟。看风氲翠烟。东华尘满。听摇摇环珮声低转。<span class="夹白">这到龙首冈上。望见前边那駮牛驾着车儿。两个女奴在后。我且稍住。随着他行。<span class="科">傍立介旦小旦丑上</span></span>且归笼晚骖。且归笼晚骖。<span class="夹白"><span class="科">生</span>呀。那车中女子。似我柳姬一般。<span class="科">旦</span>呀。那路边立的。似我韩郎一般。且开帘看。</span>珠镂箔偷褰。檀红袖轻展。<span class="夹白">道傍立者。得非韩员外乎。<span class="科">生</span>便是韩翃。车中得非柳夫人乎。<span class="科">相望各悲介合</span></span>这相逢有缘。这相逢有缘。似环解重连。丝棼难断。</p>
        
        <p class="白"><span class="科">生</span>你为何却在此间。<span class="科">旦</span>女奴可对韩相公说。妾今陷身沙府。非不能死。正图郎君一见。还寻出头日子。<span class="科">小旦应介旦</span></p>
        
        <p class="曲"><span class="牌">前腔</span>误侯门几年。误侯门几年。非关盟变。图他两翼乘风便。<span class="夹白"><span class="科">生</span>待我向前说一句话儿。<span class="科">丑拦介</span>唗。闲人不得近前。<span class="科">生进复退介</span></span>步踟蹰欲前。步踟蹰欲前。秀色望堪餐。层波递相盼。<span class="夹白"><span class="科">旦</span>今日同行有人。难诉衷曲。明早到通政里门来。切莫爽约。我就此去也。<span class="科">生旦合</span></span>问来期肯淹。问来期肯淹。一旦悲欢。心摇魂断。</p>
        
        <p class="白"><span class="科">旦众下生望介</span>柳姬。你怎的就去了。天杀那驾车的牛。也这般快哩。</p>
        
        <p class="曲"><span class="牌">前腔</span>似飙车乍旋。似飙车乍旋。辚辚声远。驱将金犊奔龙辗。惜香云半阑。惜香云半阑。恍惚接飞仙。容光掣惊电。<span class="夹白">呀。原来遗下许多花钿也。是他头上物件。我且收拾去。</span>拾遗来翠钿。拾遗来翠钿。恨掷人间。春归天畔。<span class="科">下旦小旦上</span></p>
        
        <p class="曲"><span class="牌">前腔</span>那情踪可怜。那情踪可怜。就中牵绊。似伯劳东去西飞燕。<span class="夹白"><span class="科">小旦</span>他们车儿都先去了。天色已晚。可趱入城去。<span class="科">旦</span></span>正龙城夜严。正龙城夜严。朱户约花关。青灯逗云闪。<span class="夹白"><span class="科">做下车小旦丑先下旦</span>已到府中。怎好下泪。</span>把双珠暗弹。把双珠暗弹。无限心间。难消枕畔。</p>
        
        <p class="落诗">莫卷龙须席。<br />从他生网丝。<br />且留琥珀枕。<br />或有梦来时。</p>
        
        <h2 id=ch35 class="chapter"><span class="出题">第三十五出　投合</span></h2>
        
        <p class="白"><span class="科">小旦女奴上</span>丝布涩难缝。令侬十指穿。<span class="科">丑苍头上</span>黄牛钿犊车。游戏出孟津。女奴。夫人昨夜分付驾车伺候。车已驾了。原来这夫人自有丈夫。昨日出城。却好遇见。怪道他死不肯从哩。俺老爷那知他心里事来。我把这车轮儿比着夫人。做个吴歌儿。</p>
        
        <p class="诵"><span class="牌">吴歌</span>姐儿好像个铁车轮。推去推来由子个人。外头光滑骨碌碌介转。啰哩知渠里头自有介一条心。</p>
        
        <p class="白"><span class="科">小旦</span>有些意味。我把这推车的牛比着那个郎君。也唱歌儿。</p>
        
        <p class="诵"><span class="牌">吴歌</span>情郎好像驾车个牛。东山头奔子去西山头。说喊你千万弗要吃车前草。直落得个眼泪一似小水流。</p>
        
        <p class="白">呀。夫人来了。我们一壁立地。<span class="科">旦女妆上</span></p>
        
        <p class="曲"><span class="牌">谒金门前</span>街鼓动。惊破一痕春缝。门外绿波萦晓梦。又吹寒作淞。</p>
        
        <p class="白">罢去四五年。相见论故情。杀荷不动藕。莲心已复生。妾身昨日出游。不意龙首冈上。果然遇着韩郎。眼见得咫尺天涯。真道是神留足往。今早约他来通政里门。再图一会。夜来分付苍头。依旧驾车相候。料不误也。<span class="科">小旦</span>夫人。今日往何处去。<span class="科">旦</span>到通政里门去。<span class="科">上车行介</span>我那韩郎呵。</p>
        
        <p class="曲"><span class="牌">五供养</span>栖分只凤。奏绝回鸾。迹印飞鸿。<span class="夹白">将军将军。</span>纵君难再得教妾若为容。声繁思冗。怎别做瑟调琴弄。水流何日反。花恋旧春丛。对面无缘。百年残梦。<span class="科">同下生便服上</span></p>
        
        <p class="曲"><span class="牌">谒金门后</span>放着心儿空。猛落得口儿频诵。纵有佳期多作哄。又添冤业重。</p>
        
        <p class="白">昨日龙首冈得遇柳姬。元来落在沙府。又已蓄发了。看那容销色沮。不做弃旧怜新。约我今早到通政里门再会。<span class="科">行介</span>只索前去。想起他昨日的行状呵。</p>
        
        <p class="曲"><span class="牌">五供养</span>鬟云乍拢。镜翠慵窥。趾玉羞笼。浮踪虽浪蕊。薄命叹飞蓬。<span class="夹白">又一件。那石卫尉乔知之。岂非明鉴。还仔细着。</span>中心自懂怕容易将人断送。<span class="夹白">我来得太早。门还未开。他还未到么。</span>狐冰须听彻。鱼钥待传封。<span class="科">旦小旦丑驾车上</span>对面无缘。百年残梦。</p>
        
        <p class="白"><span class="科">遇介</span>韩郎来了。真信人也。<span class="科">生</span>柳姬真个到此。你好多情也。</p>
        
        <p class="曲"><span class="牌">玉交枝</span>画轮双控。似银河星桥路通。卿卿原是多情种。忍拚教你西我东。<span class="夹白">我想起我家故事。昔日吴王之女紫玉。欲从韩重。竟不遂而死。你不记南山之诗乎。</span>南山有鸟雌失雄。可如紫玉从韩重。<span class="科">合</span>谁破得愁城万重。谁叫得天阍九重。</p>
        
        <p class="曲"><span class="牌">前腔</span><span class="科">旦</span>无枝堪共。算都来飘零趁风。<span class="夹白">妾还记得君家一事。昔日韩冯之妻。为宋王所夺。赋诗见志。相继而死。有双冢鸳鸯之异。妾得一见。死有何难。但愿韩郎别选高门。再图后事。勿以妾为念也。君不见河水之歌乎。</span>淫淫河水歌私咏。誓当心日出曈曈。你青鸾飞入合欢宫。怕今生难作鸳鸯冢。<span class="科">合前旦</span></p>
        
        <p class="白">向日题诗鲛绡。今尚在否。<span class="科">生出鲛绡介</span>鲛绡无恙。</p>
        
        <p class="曲"><span class="牌">川拨棹</span>诗常讽。记题梅传故陇。这鲛绡墨透香浓。这鲛绡墨透香浓。<span class="夹白"><span class="科">投鲛绡与旦介</span>不如还你。免致相思。</span>带啼痕丝丝染红。<span class="科">合</span>暂相看疑梦中。待来生寻旧踪。</p>
        
        <p class="白"><span class="科">生</span>我初时与你的玉合在么。<span class="科">旦出玉合介</span>玉合无恙。</p>
        
        <p class="曲"><span class="牌">前腔</span>我玉合依然宝色融。<span class="科">帕包玉合投生介</span>做赐玦投伊难再逢。<span class="夹白"><span class="科">生</span>便留你处罢了。<span class="科">旦</span></span>肯随他两面玲珑。肯随他两面玲珑。也难将琼瑶报同。<span class="科">合前小旦</span></p>
        
        <p class="白">夫人请回。老爷一定有人体访。<span class="科">丑</span>这相公揩了眼泪。别处去哭。<span class="科">旦悲介</span>当遂永诀。愿置诚念。</p>
        
        <p class="曲"><span class="牌">尾声</span><span class="科">合</span>清秋古道霜华重。叹马足鸡声争送。多少离魂萧萧满碧空。</p>
        
        <p class="白"><span class="科">旦小旦丑并下生吊场</span>呀。他又去了。看他轻袖摇摇。香车辚辚。目断意迷。失于惊尘。呀。那樵楼上早则钟动也。</p>
        
        <p class="曲"><span class="牌">尾犯序</span>春隔景阳钟。一片惊尘行影娇动。<span class="夹白">待我看这玉合儿。原来一幡轻素。结着个同心。又着些香膏在内。</span>素结同心。把香膏暗封。<span class="夹白">这玉合呵。</span>光莹。知不做连城再返早悔却蓝田双种。当初做良工心苦。空自费磨砻。</p>
        
        <p class="白"><span class="科">丑公差上</span>相看劳旋日。及此御沟花。禀韩爷。小的是淄青帅府差来的。后日列位老爷合乐酒楼。请老爷同赴。<span class="科">生</span>只恐有事。不得来了。<span class="科">丑</span>众老爷曾说。韩爷一人不至。一席为之不欢。还望俯临。<span class="科">生</span>我知道了。先去拜上。<span class="科">丑应下生</span>哎。所喜将佐凯还。朝廷宴乐。只我有去帷之叹。怎能免向隅之悲。好不苦也。</p>
        
        <p class="落诗">公子王孙逐后尘。<br />绿珠垂泪湿罗巾。<br />侯门一入深如海。<br />从此萧郎是路人。</p>
        
        <h2 id=ch36 class="chapter"><span class="出题">第三十六出　出山</span></h2>
        
        <p class="曲"><span class="牌">天下乐</span><span class="科">小生道妆上</span>洞里神仙碧玉箫。青山隐隐水迢迢。世情已逐浮云散。岁晚谁能访寂寥。</p>
        
        <p class="白">俺自与韩君平相别。才是秋暮。忽已冬深。未知他与柳姬得相会否。前日轻蛾来约我同下山去。轻蛾从舟。俺便由陆。一路来寒威乍减。冻雪渐开。好一片清景也。<span class="科">行介</span></p>
        
        <p class="曲"><span class="牌">排歌</span>霁雪长途。江梅野桥。马蹄遍踏琼瑶。暂依冰树识清标。细翦天花下紫霄。<span class="夹白">这雪呵。</span>因风起。向日消。贵人头上不曾饶。星冠映。鹤氅飘。琳宫初罢玉宸朝。</p>
        
        <p class="白">轻蛾行时。约在西岸相会。俺早到此。他还未来。呀。那前边有人泊舟了。<span class="科">贴道妆上</span></p>
        
        <p class="曲"><span class="牌">前腔</span>雪断空林。冰开暗潮。相逢倚棹江皋。<span class="夹白"><span class="科">遇稽首介小生</span>你来了。舟中雪景好么。<span class="科">贴</span></span>夜乘剡水放轻舠。绝胜骑驴上灞桥。<span class="夹白"><span class="科">小生</span>且喜长安城近。此时早朝初散了。<span class="科">合</span></span>瑶京近。玉关高。谁歌黄竹和仙韶。银杯覆。缟带摇。恩光初散紫宸朝。</p>
        
        <p class="白">我与你各寻庵观且住。再探韩君平事体何如。<span class="科">贴</span>正是如此。</p>
        
        <p class="落诗">一别心知两地秋。<br />寒鸦飞尽水悠悠。<br />山中旧宅无人住。<br />来往风尘共白头。</p>
        
        <h2 id=ch37 class="chapter"><span class="出题">第三十七出　还玉</span></h2>
        
        <p class="白"><span class="科">外丑伶工老旦小旦官妓作乐上外丑</span>率土归王贡。钧天梦帝游。<span class="科">老旦小旦</span>世间无比酒。天下有名楼。<span class="科">外</span>今日淄青将佐。合乐酒楼。俺们教坊人等。在此承应。官妓们。你乐器齐备么。<span class="科">老旦</span>听道。吹篪先弄曲。调筝更撮弦。莺啼歌扇后。花落舞觞前。<span class="科">丑</span>还有么。<span class="科">小旦</span>琴曲随流水。箫声逐凤皇。细缕缠钟格。圆花钉鼓床。你们有甚戏场么。<span class="科">外</span>听道。羌笛陇头吟。胡舞龟兹曲。假面饰金银。盛服摇珠玉。<span class="科">老旦</span>还有么。<span class="科">外</span>卧驱飞玉勒。立骑转银鞍。纵横既跃剑。挥霍复跳丸。<span class="科">小旦</span>有甚好乐府么。<span class="科">外</span>有的是将进酒。临高台。君马黄。雉子斑。这都是盛世之音。军中之乐。<span class="科">老旦</span>你便做一篇将进酒看。<span class="科">外</span>君不见黄河之水天上来。奔流到海不复回。<span class="科">老旦</span>呀。这是李太白的诗。你怎生抄他。<span class="科">小旦指丑介</span>你便依本朝乐府。做一个酒乐行罢。<span class="科">丑</span>昔日洛阳董糟丘。为余天津桥南造酒楼。<span class="科">小旦</span>这也是李太白的诗。你如何又抄他。<span class="科">丑</span>咳。李太白诗。我们便抄不得。如今人抄得李沧溟几个字。就说做诗哩。<span class="科">外笑介</span>这叫做活剥杜工部。生吞李义山。<span class="科">丑</span>又道是老虎口中讨脆骨。死人项下括残盘。呀。远远的望见一簇人马。有两位老爷来了。我们作乐迎候。<span class="科">作乐介小生韦巡官生韩君平冠带上小生</span></p>
        
        <p class="曲"><span class="牌">传言玉女</span>拜表初回。又见大酺恩霈。画楼前歌妍酒美。<span class="科">生</span>欢娱在眼。只暗滴心头双泪。<span class="科">合</span>正太平时节。帝京高会。</p>
        
        <p class="白"><span class="科">小生</span>下官韦巡官是也。<span class="科">生</span>下官韩员外是也。韦巡使。俺们淄青将佐。今日合乐酒楼。与你须索走一遭也。<span class="科">行介</span>行来此间。许虞侯还不见到。且待他来者。<span class="科">末许俊冠带上</span>长杨鄠杜昔知名。何似今来应圣明。正睹人间朝市乐。忽闻天上管弦声。某帅府虞侯许俊的是也。且喜那西征奏凯。国泰民安。圣上赐长安大酺五日。俺这将佐们相邀合乐酒楼。迤逦行来。只见那鼓乐喧阗。烟花缭绕。是好一座酒楼也。</p>
        
        <p class="曲"><span class="牌">黄钟北醉花阴</span>宝阁雕阑凤城里。听一派仙音乍起。铙鼓奏。管弦催。光皎皎云日交辉。蓬岛般多佳致。<span class="夹白"><span class="科">小生生共见介末</span>俺们先谢过圣恩。方饮酒也。<span class="科">拜介</span></span>愿福寿海山齐。这的是万国来朝圣天子。</p>
        
        <p class="白"><span class="科">众送酒作乐介小生</span>下官僭长。先把盏了。</p>
        
        <p class="曲"><span class="牌">南画眉序</span>车马羽书迟。将士东归在。今日正歌扬杕杜。酒泛酴醾。丹墀下玉帛星联。绮席上衣冠云集。<span class="夹白"><span class="科">生悲叹介小生</span>韩员外风流谈笑。绝自可人。今日却为何惨然不乐么。官妓送酒。<span class="科">合</span></span>黛眉粉面分行队。莫惜遇时沉醉。<span class="科">生做不饮介末起介</span></p>
        
        <p class="曲"><span class="牌">北喜迁莺</span>恰甚的有心无意。打乖儿弄出虚脾。痴也么迷。没波浪秀才声气。把乐以忘忧做不知。<span class="夹白">俊虽不才。颇以义烈自许。倘可效用。决不辞劳。</span>迟共疾。俺敢待寻生替死。自古道见哭兴悲。</p>
        
        <p class="曲"><span class="牌">南画眉序</span><span class="科">生</span>含笑半含啼。便要藏头怎遮尾。<span class="科">悲介</span>叹同林宿鸟。两处分飞。<span class="夹白"><span class="科">末</span>说起是尊夫人的事了。乐人们都退去后楼听用。<span class="科">外丑老旦小旦下生</span>不欺虞侯。向年参军出塞。家姬柳氏。留寓京城。后因禄山兵变。削发为尼。下官归朝。到法灵寺寻他不遇。回至子城东南龙首冈上。却向车中偶见。原来落在沙府了。相约次日通政里门再得一面。从此诀矣。</span>难抛下剩雨残云。空闪得烦天恼地。<span class="夹白"><span class="科">末</span>如此小事。左右的备马来。<span class="科">众应末</span>愿得足下数字。当立致之。且自饮酒。<span class="科">合</span></span>黛眉粉面分行队。莫惜遇时沉醉。<span class="科">末</span></p>
        
        <p class="曲"><span class="牌">北出队子</span>则早办追风单骑。把几行书亲自题。<span class="夹白"><span class="科">生写介末脱冠带戎妆介小生</span>好好。腰间佩双鞬似月。座下跨疋马如云。越显得雄威八面。却胜他猛将千群。<span class="科">末上马介</span>俺此去非同小可也。</span>管引他倩女一魂离。出落俺将军八面威。<span class="夹白">呀。</span>你准备着筵开花烛喜。</p>
        
        <p class="白"><span class="科">末走马下小生</span>好义气的人。就则去也。<span class="科">生</span>去则去。未知他事体何如。我们到后楼待咱。正是青龙共白虎同行。吉凶事全然未保。<span class="科">小生生下净戎妆沙将军老旦贴女侍领众军</span></p>
        
        <p class="曲"><span class="牌">南滴溜子</span>军声哄。军声哄。长鎗大戟香尘拥。香尘拥浓妆艳质。<span class="夹白"><span class="科">众</span>禀老爷。到何处打围去。<span class="科">净</span>西郊外去。<span class="科">行介</span></span>看野外霜风正急。呼群大打围将鹰犬集。走兔奔林。飞鸟绝迹。<span class="科">净众下末走马上</span></p>
        
        <p class="曲"><span class="牌">北刮地风</span><span class="夹白">呀。</span>这马儿忽腾腾举四蹄。怀揣着风月文移。撞辕门似入无人地。早穿过绿水桥西。又经他碧杨楼际。斜刺里画栋朱扉。<span class="夹白">适方见沙咤利这厮打猎去了。</span>趁着那蜂未窥。蝶未知。把暗香偷递。你道是巧张罗惯打围。俺可也见兔儿才放鹰飞。</p>
        
        <p class="白"><span class="科">急下外军校上</span>门迎朱履三千客。户纳貔貅百万兵。俺们是沙府军校。老爷早间去打猎了。这位新夫人苦不肯去。分付俺们把守着府门。呀。望见夫人走来了。<span class="科">旦上</span></p>
        
        <p class="曲"><span class="牌">南滴滴金</span>重门暗锁春归急。锦树辞条岁轻掷。香车宝马相逢地。枉经心空浪迹。<span class="夹白"><span class="科">悲介</span>天那。</span>天天鉴识。区区两心还似一。还似一。百年恩爱了何日。</p>
        
        <p class="白"><span class="科">末走马上</span>报报报。将军坠马。势且不救。要见夫人一面哩。<span class="科">做撞进军慌走旦见介末</span></p>
        
        <p class="曲"><span class="牌">北四门子</span>病尉迟刬地临危势。召召召召夫人把骏马骑。<span class="夹白"><span class="科">旦</span>你是甚人。将军召我做甚来。<span class="科">末背交书介</span></span>这蝇头锦字交传与。可是那厢儿亲自题。<span class="夹白"><span class="科">旦见书悲介</span>我那韩郎呵。<span class="科">末</span>住声。作急的上马去也。<span class="科">抱旦上马速行介</span></span>步儿要高。嗓儿要低。漏东风将流莺轻唤起。人儿又忙。马儿又迟。死央杀龙驹做美。<span class="科">末扶旦急走马下生小生上生</span></p>
        
        <p class="曲"><span class="牌">南鲍老催</span>追思往昔。鲛绡半幅余泪湿。玲珑小合余香积。望筝雁齐。被鸳双。钗鸾匹。<span class="夹白"><span class="科">小生</span>员外放心。就有好音也。<span class="科">生</span></span>怕银瓶落井还空汲。金针坠海还空觅。侧耳听。临风立。<span class="科">末扶旦走马上</span></p>
        
        <p class="曲"><span class="牌">北水仙子</span>呀呀呀日坠西。早早早早一似夜静江寒载月归。他他他做宿鸟惊还。你你你那孤凰再配。我我我凭着我破龙城打虎围。兼兼兼兼领着燕约莺期。<span class="夹白"><span class="科">生望介</span>呀。许虞侯早则来也。虞侯走快些咱。<span class="科">末</span></span>快快快快竖起花柳场中旌捷旗。把把把把章台旧垒牢牢砌。<span class="夹白"><span class="科">见生做扶旦下马介</span>以君之灵。幸不辱命。<span class="科">携旦扶生介</span></span>看看看看柳色尚依依。<span class="科">生旦抱哭介</span></p>
        
        <p class="曲"><span class="牌">南双声子</span>云和日。云和日。自去后攀谁及。虚和实。虚和实。敢甚处寻消息。喜共泣。喜共泣。翻倒极。翻倒极。任高烧银烛。问今何夕。</p>
        
        <p class="白"><span class="科">生</span>多谢虞侯。使下官去璧复还。破镜再合。只是一件。沙咤利那厮恩宠殊等。立见祸生。诸公何以处之。<span class="科">末</span>俺们明日把此事启知元帅。今晚且送员外夫人到馆中去。叫乐人们承应者。<span class="科">众应作乐上行末</span>今夜呵。</p>
        
        <p class="曲"><span class="牌">北尾</span>祝付你那鸡儿莫啕气。算新婚不强似远别多离。<span class="夹白">沙将军。沙将军。</span>俺打合这才子佳人直闪杀你。<span class="科">众作乐介</span></p>
        
        <p class="落诗">莫辞换羽更移商。<br />吹律阳回一线长。<br />不是一番寒彻骨。<br />争得梅花扑鼻香。</p>
        
        <h2 id=ch38 class="chapter"><span class="出题">第三十八出　谢愆</span></h2>
        
        <p class="曲"><span class="牌">双劝酒</span><span class="科">净沙将军上</span>人才出群。风流帮衬。红鸾运轮孤辰。打褪闭门。走却脚头人。<span class="科">笑介</span>真好个捕虏将军。</p>
        
        <p class="白">世间好物不坚牢。彩云易散琉璃脆。俺沙咤利道这两句。有个缘由。俺为那章台柳。千方百计。弄到府中。谁知是一位古古怪怪不通情的小娘子。又遇着个遮遮护护不抽趣的太夫人。却趁着那吉吉刮刮做冤家的正奶奶。辜负杀俺个标标致致惯风月的大将军。以此吃他白白的住了几年。昨日又被个人轻轻的借去一用。千军万马。只做飞尘。铁壁铜墙。就如平地。早已差沙虫儿打听来报。好多一会。想必来也。<span class="科">丑沙虫儿上</span></p>
        
        <p class="曲"><span class="牌">普贤歌</span>将军情性生得村。那有些儿会着人。羊膻空满身。狼心养不驯。<span class="夹白">俺劝你列位们一劝。</span>别个的妻儿休要问。</p>
        
        <p class="白"><span class="科">笑介</span>可笑俺老爷。平空地弄甚柳夫人到府里。准准的寡头醋吃了百来瓶。活活的干相思害了十几顿。喇喇的蒲萄架倒了十数遭。枉费辛勤。没些巴臂。近日又被个人忽的赚去。好生吃恼。着俺打听信来。就回复他。<span class="科">见介净</span>信息何如。<span class="科">丑</span>恭喜照旧随着韩员外。<span class="科">净</span>到俺府里的是谁。<span class="科">丑</span>日前淄青部将。赴宴酒楼。韩员外席上说起事因。内中有一个虞侯许俊。将他手书。飞马请去了。<span class="科">净</span>他怎知在我府里。<span class="科">丑</span>原来那夫人出游时。中途遇见。闻得人说。把甚么玉合儿从车中投与他。<span class="科">净</span>他们再待怎生。<span class="科">丑</span>小人来时。他们要见侯节度。像要动本哩。<span class="科">净怒介</span>这厮安敢无礼。想我在唐朝呵。</p>
        
        <p class="曲"><span class="牌">大迓鼓</span>桓桓号虎臣。况是叨承恩宠。建立功勋。笑他们厮敢相持挺。待来朝先把封章进。玉石昆冈。须教尽焚。</p>
        
        <p class="曲"><span class="牌">前腔</span><span class="科">丑</span>雷霆且息嗔。不因亲者。到底非亲。<span class="夹白">老爷若先奏本。反惹事端。况这夫人原是韩员外的。如今去了。只叫做物归其主。</span>那一心已许文园令。这私奔难比卓文君。救火披蓑。休教自焚。</p>
        
        <p class="白">禀上老爷。要先奏时。只说是近方晓得。送归原夫。也道他在府数年。完名全节。若是如此。非但盛德远传。亦且圣心加悦。请自尊裁。<span class="科">净</span>这孩子也说得是。俺向年买韩员外家的马。唤做如意骝。一发进献罢了。<span class="科">丑</span>这等更好。倘或朝廷把这马转赐韩员外。他夫妇是一马一鞍。老爷只落得见鞍思马。<span class="科">净</span>这厮胡说。</p>
        
        <p class="落诗">树头树底觅残红。<br />一片西飞一片东。<br />自是桃花贪结子。<br />错教人恨五更风。</p>
        
        <h2 id=ch39 class="chapter"><span class="出题">第三十九出　闻上</span></h2>
        
        <p class="曲"><span class="牌">生查子</span><span class="科">外节度冠带上</span>东方久建牙。北海将称霸。班首鹭鸳群。身上麒麟画。</p>
        
        <p class="白">金殿当头紫阁重。仙人掌上玉芙蓉。太平天子朝元日。五色云车驾六龙。下官侯希逸。由淄青入觐。仰蒙圣恩。加授检校工部尚书。图像凌烟。赐封实户。未归本镇。暂寓神京。今早贺冬回朝。有人报道。昨日俺部将们合宴酒楼。许虞侯飞马到沙府中。夺取一女子。付与韩员外。又说这女子原是韩员外家内君。真奇事也。待他来时。须问端的。左右的。韩员外许虞侯一到。速通报者。<span class="科">众应介生韩君平末许俊冠带上</span></p>
        
        <p class="曲"><span class="牌">前腔</span>新情觉转加。旧事犹堪诧。<span class="科">末</span>自有好商量。且免闲牵挂。</p>
        
        <p class="白"><span class="科">生</span>许虞侯。此是元帅府门了。请同进去。<span class="科">末</span>员外请。<span class="科">众报介外见介</span>昨来诸君曾宴酒楼么。<span class="科">生末</span>是曾宴来。<span class="科">外</span>闻得许虞侯从席上作一奇事。果有之乎。<span class="科">生</span>是有。<span class="科">外</span>员外。愿闻其详。<span class="科">生</span>元帅听禀。</p>
        
        <p class="曲"><span class="牌">刮鼓令</span>当年奉使槎。闪闺人历岁华。忽战鼓渔阳闻变。暂寄空门礼释迦。<span class="夹白"><span class="科">外</span>原来尊夫人曾落发为尼了。后来如何。<span class="科">生</span></span>流落五侯家。<span class="夹白"><span class="科">外</span>五侯是谁。<span class="科">生</span>是沙咤利计诱到府。家姬誓死不从。幸遇他老母向留身畔。日前下官入京。</span>城隅乍逢。双轮东下。<span class="夹白"><span class="科">外</span>相逢时说甚来。<span class="科">生</span>备说前由。又自车中投一玉合。从此遂别。</span>料归来抱蔓已无瓜。<span class="夹白">若非得许虞侯呵。</span>又谁知枯树再开花。</p>
        
        <p class="白"><span class="科">外</span>虞侯。你将酒楼中始末。试说一番。<span class="科">末</span></p>
        
        <p class="曲"><span class="牌">前腔</span>青楼大道斜。听清讴泛紫霞。<span class="夹白">那日一席之间。惟有韩员外惨然不乐。</span>怎忍见当筵歌笑。对东风独自嗟。把双鞬佩弧。单身飞马。<span class="夹白"><span class="科">外</span>却怎进他府中么。<span class="科">末</span>只说他将军坠马。要见夫人。一时闯入。众军披靡。这时节呵。</span>正寒云深锁绛窗纱。做宫莺衔出上阳花。</p>
        
        <p class="白"><span class="科">外</span>异哉异哉。此吾平生所难事。君乃能之。</p>
        
        <p class="曲"><span class="牌">前腔</span>英豪实可夸。信干城在兔罝。<span class="夹白">员外。夫人尊姓。<span class="科">生</span>姓柳。李王孙待年之妾。却归下官。那王孙又将家资几十万。尽数相让。竟入华山寻仙去了。<span class="科">外</span>又一奇事。俺便须具奏。此事亦当上闻。况今朝廷盖造先天观。也得一位高真。掌管教事。便到华山迎他。</span>况说那仙风堪慕。叹吾生未有涯。把封书奏闻。安车高驾。<span class="夹白"><span class="科">生</span>日前有书。约这几时下山。倘若来时。多在玄都观下。<span class="科">外</span>如此就去相访。</span>怕青牛西出指流沙。向玄都先去问桃花。</p>
        
        <p class="白">俺闻报时。曾撰一奏草。只待诸君问明。然后奏上。且读请教。<span class="科">生末</span>愿闻。<span class="科">外读介</span>金部员外郎兼御史韩翃。久列参佐。累彰勋效。顷从乡赋。有柳姬氏。阻绝凶寇。依正名尼。将军沙咤利凶恣挠法。凭恃微功。驱有志之妾。干无为之政。臣部将兼御史中丞许俊。族本幽冀。雄心永决。却夺柳姬。归于韩翃。义切中抱。虽昭感激之诚。事不先闻。固乏训济之令。大略是如此了。<span class="科">生</span>多谢主帅。<span class="科">丑公差上</span>暂离青琐闼。来报紫微郎。<span class="科">见外介</span>禀老爷。小的是中书省差来的。韩爷已升驾部郎中知制诰。是御笔亲点出的。又遣中使特召韩爷来早面对哩。<span class="科">外</span>恭喜乔迁。兼承昼接。<span class="科">生</span>才薄望轻。恐无此事。<span class="科">外</span>员外且别。来早进对。许虞侯。你随俺入朝。<span class="科">末</span>谨领。</p>
        
        <p class="落诗">五夜漏声催晓箭。<br />九重春色醉仙桃。<br />欲知世掌丝纶美。<br />池上于今有凤毛。</p>
        
        <h2 id=ch40 class="chapter"><span class="出题">第四十出　赐完</span></h2>
        
        <p class="曲"><span class="牌">绕红楼</span><span class="科">旦上</span>画阁红梅照晓霜。春渐破流转风光。眼底欢来。眉尖愁放。羞减少年妆。</p>
        
        <p class="诵"><span class="牌">更漏子</span>相见稀。相忆久。眉浅淡烟如柳。垂翠幕。结同心。待郎熏绣衾。　　虚阁上。倚阑望。还似去年惆怅。春欲至。思无穷。旧欢如梦中。</p>
        
        <p class="白">奴家自陷侯府。一意捐生。不意得遇许虞侯。复脱重围。顿还旧好。闻得侯节度也将此事奏闻。早间韦巡官来报。相公新升驾部郎中知制诰。朝廷特遣中使引对御前。此时想多回朝也。<span class="科">生冠带净丑随上</span></p>
        
        <p class="曲"><span class="牌">前腔</span>敕使传宣出建章。承对罢两袖天香。鳷鹊楼前。凤凰池上。归去马蹄忙。</p>
        
        <p class="白"><span class="科">众禀介</span>此间已到馆前了。<span class="科">生做下马介</span>左右的。把马牵到后槽去。<span class="科">众应介生旦见介旦</span>相公回了。闻得相公又有新擢。可喜可喜。<span class="科">生</span>近日制诰阙人。中书凡两进名。御笔抄出道与韩翃。原来有个江淮刺史。却与下官同名。御笔又亲写下官寒食诗。春城无处不飞花。寒食东风御柳斜。日暮汉宫传蜡烛。轻烟散入五侯家。道是与此韩翃。方知是的。<span class="科">旦</span>闻得这诗向在御前供奉了。适方那马像原是我家的。<span class="科">生</span>这马乃是沙将军所献。赐名做如意骝。今早面对时。官里因诵下官调马诗。就便赐与。<span class="科">旦</span>敢是看李王孙调马的诗么。<span class="科">生</span>正是。此马不知为何归在沙府。<span class="科">旦</span>相公行后。妆赀尽费。也将此马卖了。<span class="科">生</span>夫人。钿车昔别。玉合相投。已道西陵之柏。始结同心。谁知南浦之珠。再归双掌。我和你岂容易得见今日。</p>
        
        <p class="曲"><span class="牌">剔银灯</span>抵多少云劳月攘。消难尽旧时娇样。从今再把章台傍。稳倩取妇随夫唱。<span class="科">合</span>双双。休轻撇漾。尽余生风流几场。</p>
        
        <p class="白"><span class="科">旦</span>相公。新欢重整。往事多惭。所谓思之又思。果然痛定犹痛。</p>
        
        <p class="曲"><span class="牌">前腔</span>落侯门在深潭万丈。似黄姑把秋期悬望。算由来好事多磨障。喜玉合重归掌上。<span class="科">合前生</span></p>
        
        <p class="白">夫人。适闻李王孙轻蛾俱已下山。想必就到。叫左右。李真人同一道姑到来。即便请进。<span class="科">众应介小生李王孙贴轻蛾并道妆上</span></p>
        
        <p class="曲"><span class="牌">金菊对芙蓉</span>岁月空忙。河山犹壮。千年鹤返辽阳。<span class="夹白"><span class="科">到介</span>门上的通报。李王孙柳道姑相访。<span class="科">众</span>即便请进。<span class="科">生旦接见介</span></span>故人相向。还忆别几度风霜。<span class="科">合</span>真如隔世。乍逢欢畅。转觉凄凉。</p>
        
        <p class="白"><span class="科">旦</span>王孙。别来所喜道体清佳。玄宗大振。<span class="科">小生</span>夫人。别来所喜节传哀鹄。缘合孤鸾。<span class="科">生</span>轻蛾。向日李兄许你是秦宫毛女。梁家玉清。果应其言。不负所志。<span class="科">贴</span>相公夫人既仍谐宿世之因。须早结来生之果。<span class="科">生</span>李兄。自从华山相别。不觉白日如流。侯节度说来奉访。曾一面否。<span class="科">小生</span>节度曾来见访。因知韩兄与柳夫人之事。他要举俺为先天观主。俺也许了。<span class="科">生</span>李兄为何许他。<span class="科">小生</span>俺昔年出家。初见张果尊师。他命俺虔诚度物。来往人间。临别之时。又传两句真言。道是遇华则止。遇侯则行。以此久住华山。今偶遇着侯节度。正相符合。以此许他。<span class="科">生</span>轻蛾。你方外的人。休拘前礼。便请坐了。李兄。今日除夕。且逢立春。嘉会不常。旧知咸集。大家少叙一回。看酒来。</p>
        
        <p class="曲"><span class="牌">山花子</span>一麾东海乘边障。黄云白草沙场。喜还京骤沐宠光。掌丝纶秘省仙郎。<span class="科">合</span>问明朝屠苏遍尝。条风送腊春载阳。千官拜舞称寿觞。玉佩朝元。宝历迎祥。</p>
        
        <p class="曲"><span class="牌">前腔</span><span class="科">旦</span>胡飙乍起秋惊荡。分飞又在他行。喜双栖当年画梁。那教倚婿为郎。<span class="科">合前</span></p>
        
        <p class="曲"><span class="牌">前腔</span><span class="科">小生</span>邯郸道傍。早破黄尘障。须看白昼翺翔。喜归来红云帝乡。重逢题柱田郎。<span class="科">合前</span></p>
        
        <p class="曲"><span class="牌">前腔</span><span class="科">贴</span>巫云梦长。唤醒梅花帐。纤珪瘦玉残妆。喜归来桃开又芳。仙源且觅刘郎。<span class="科">合前众</span></p>
        
        <p class="白">侯老爷到了。<span class="科">外侯节度冠带领众上</span></p>
        
        <p class="曲"><span class="牌">菊花新</span>分茅列镇号淮阳。象服蝉冠映日光。前队俨成行。满路绛驺声唱。</p>
        
        <p class="白"><span class="科">众报生接见介生引旦见介</span>这便是家姬柳氏。通家之义。理当出见。<span class="科">外</span>韩君平。你诗传薇省。夫人。你名播兰闺。已遇好文之时。又遂合欢之愿。特来奉贺。<span class="科">生旦</span>多谢多谢。<span class="科">小生见介</span>昨承光重。<span class="科">外</span>幸接清辉。<span class="科">小生引贴见介</span>这道姑是昨日说的轻蛾了。<span class="科">外</span>下官领教之后。一并奏闻。因留许虞侯守候。玉音少刻定到。<span class="科">众报介</span>圣旨到了。快排香案。<span class="科">末许俊冠带赉诏上</span></p>
        
        <p class="曲"><span class="牌">前腔</span>天书飞下五云傍。紫陌珂声夜未央。天子坐垂裳。周道正看平荡。</p>
        
        <p class="白">圣旨已到。跪听宣读。皇帝诏曰。朕惟昭明大节。实开王化之源。弘奖名流。式畅玄风之旨。天弦宜广。圣德益章。兹尔驾部郎韩翃。谋参箸画。学异管窥。当代天言。用施巽令。可授中书舍人。仍知制诰。柳氏智占卫足。才敏挥毫。赵璧终完。南金愈砺。封昌黎郡夫人。仍归韩翃。王孙李筌。遗荣方外。探秘环中。赐号混元真人。主持先天观事。侍女轻蛾。青衣脱迹。黄箓预司。赐号通德先生。岁给禄米。及具奏工部尚书侯希逸。久著元勋。诞膺懋赏。进封淮阳王。实封二千户。中丞许俊。勇张克敌。义切全伦。出拜关东观察使。骠骑将军沙咤利。取其悔过。合有议功。赐钱二百万。呜呼。光天所覆。咸沾湛露之仁。太岳虽高。须竭纤埃之报。允承骏命。丕阐鸿猷。谢恩。<span class="科">外生旦小生贴谢恩介生</span>自揣微生。忝兹嘉命。皆由主帅吹嘘。中丞汲引。<span class="科">外末</span>好说好说。<span class="科">生</span>李兄。你向无名字。圣上何以知之。<span class="科">小生</span>贫道初名李翼。出将有功。尝为李林甫所排。告归隐迹。后来入道。改名李筌。<span class="科">外</span>下官昨日问知。因而具奏。</p>
        
        <p class="诵"><span class="牌">鹧鸪天</span><span class="科">外</span>赫赫金貂引上公。<span class="科">末</span>又分玉节出关东。<span class="科">生</span>凤池草诏言如綍。<span class="科">旦</span>鸾阁临妆首似蓬。　　<span class="科">小生</span>攀海日。趁天风。<span class="科">贴</span>一朝羁鹤透樊笼。<span class="科">合</span>今宵剩把银缸照。犹恐相逢是梦中。<span class="科">合</span></p>
        
        <p class="曲"><span class="牌">太和佛</span>仰荷天恩遍八荒。书折紫泥香。鸿钧初转。德泽布春阳。万物尽辉光灵芝叠产铜池傍。又见凤仪兽舞。郊野牧夷羊。况地出甘泉。瑞露三危降。真道是太平有象。试看取喜气欢心共洋洋。</p>
        
        <p class="曲"><span class="牌">舞霓裳</span>染翰朝朝侍君王。侍君王。列骑翩翩镇边疆。镇边疆。游仙任侠俱堪尚。更那妻贤节操凛冰霜。并谱入管弦歌唱。开宴处听取新声正嘹喨。</p>
        
        <p class="曲"><span class="牌">尾声</span>春风折柳章台上。问旧日青青无恙。愿百岁人长在醉乡。</p>
        
        <p class="落诗">璧月团团玉树新。<br />尊前歌舞醉留春。<br />试翻翦雪裁云句。<br />且作拈花弄柳人。</p>
        
    </body> 
</html>