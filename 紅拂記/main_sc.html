<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/红拂记</title>
        <meta name="author" content="明　张凤翼　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">红拂记</span></h1>

        <p class="作者">明　张凤翼　著</p>
        
        <h2 id=ch1 class="chapter"><span class="出题">第一出　传奇大意</span></h2>

        <p class="曲"><span class="牌">青玉案</span><span class="科">末上</span>人生南北如岐路。世事悠悠等风絮。造化小儿无定据。翻来覆去。倒横直竖。眼见都如许。　　时来有志须遭遇。却笑风流赋枯树。坎止流行应有数。良辰美景。赏心乐事。一曲飞觞羽。<span class="科">问答照常</span></p>
        
        <p class="曲"><span class="牌">凤凰台上忆吹箫</span>李靖人豪。张姬女侠。相逢似水如鱼。喜私奔出境。灵右停车。偶与虬髯相遇。谈笑处意惬情舒。觇真主。扶王定霸。各自踌躇。　　须臾。西京兵起。把佳人惊走。野外驰驱。遇乐昌夫妇。合镜安居。付红拂徐郎上道。到海上坐展雄图。功成日同归完聚。列土分符。</p>
        
        <p class="落诗">打得上情郎红拂女。<br />撇得下爱宠杨司空。<br />让别人江山虬髯客。<br />成自己事业李卫公。</p>
        
        <h2 id=ch2 class="chapter"><span class="出题">第二出　仗策渡江</span></h2>
        
        <p class="曲"><span class="牌">瑞鹤仙</span><span class="科">生李靖上</span>少小推英勇。论雄才大略。韩彭伯仲。干戈正汹涌。奈将星未耀。妖氛犹重。几回看剑。扫秋云半生如梦。且渡江西去。朱门寄迹。待时而动。</p>
        
        <p class="诵"><span class="牌">鹧鸪天</span>投笔由来羡虎头。须教谈笑觅封侯。囊中黄石包玄妙。腰下青萍射斗牛。　　调羹鼎。济川舟。云龙风虎岂难投。功名未到英雄手。且与时人笑敝裘。</p>
        
        <p class="白">李靖字药师。京兆三原人也。姿貌魁秀。气概雄奇。与闻韬略。忝韩柱国宅相之亲。受业河汾。叨文中子宫墙之末。正是世本将家元有种。才堪王佐更无双。连年献策皇都。苦为当权摈弃。沦落江左。十有余载。近来闻得越公杨素留守西京。招纳豪杰。欲待仗策往见。以图尺寸。只得渡江。取路前去。</p>
        
        <p class="曲"><span class="牌">锦缠头</span>本待学鹤凌霄。鹏抟远空。叹息未遭逢。到如今教人泪洒西风。我自有屠龙剑。钓鳌钩。射雕宝弓。又何须弄毛锥角技冰虫。猛可里气冲冲。这鞭梢儿肯随人调弄。待功名铸鼎钟。方显得奇才大用。任区区肉眼笑英雄。</p>
        
        <p class="白">迤逦行来。又到这大江边也。怎得个船儿渡过去。呀。好了。远远有个渔船来了。<span class="科">末扮渔人上</span>家临九江水。来往九江侧。同是长干人。何事不相识。<span class="科">生</span>渔翁。渡我过江去。我多与你钱。<span class="科">末</span>汉子。你差了。我在此钓鱼。尚且意不在鱼。就渡你一渡。何须论钱。上来上来。仔细。</p>
        
        <p class="曲"><span class="牌">普天乐</span><span class="科">生</span>谢渔翁相钦重。暂许我仙舟共。汀芦畔。汀芦畔惊起栖鸿。波心里隐见游龙。似凭虚御风。<span class="夹白"><span class="科">末</span>汉子。看江上芙蓉花都开了。<span class="科">生</span></span>最堪怜是秋江上寂寞芙蓉。</p>
        
        <p class="曲"><span class="牌">古轮台</span><span class="科">末</span>幸相同。片帆江上挂秋风。可堪惊眼风波里。南飞乌鹊。绕树无枝。分明是择木难容。<span class="科">生</span>俛首沈思。转添惆怅。自惭踪迹久飘蓬。<span class="科">末</span>看你仪容俊雅。笑谈间气展霓虹。多管是吹箫伍相。刺船陈孺。题桥司马。惜别太匆匆。君今去。不知何日再相逢。</p>
        
        <p class="白">汉子。你姓甚名谁。如今要往那里去。<span class="科">生</span>小生姓李名靖。因献策未遂。流落多年。如今将投杨越公去。请问渔翁姓名。下次好相谢。<span class="科">末</span>我那里是渔人。我本姓刘名文静。字肇仁。世居京兆武功。因父死难。袭封官职。今见天子营仁寿宫。人民苦役。每每思乱。故弃职避地在此。近闻太原州将子李世民。英雄盖世。折节延揽。我不久就投他去。你到越公处。倘不得意。也到太原来如何。<span class="科">生</span>谨领盛意。就此分手。</p>
        
        <p class="曲"><span class="牌">尾声</span>风尘奔走徒虚哄。顷刻劳君舟楫功。<span class="科">末</span>有日还乘破浪风。</p>
        
        <p class="落诗"><span class="科">生</span>江畔逢君路不迷。<br /><span class="科">末</span>即今相见却成悲。<br /><span class="科">合</span>何时一举风波静。<br />江汉翻为雁鹜池。</p>
        
        <h2 id=ch3 class="chapter"><span class="出题">第三出　秋闺谈侠</span></h2>
        
        <p class="曲"><span class="牌">一翦梅</span><span class="科">旦红拂贴乐昌公主上旦</span>庭院凉生枕簟秋。月上妆楼。风满歌楼。<span class="科">贴</span>梧桐叶落雨初收。新恨眉头。旧事心头。</p>
        
        <p class="诵"><span class="牌">更漏子</span><span class="科">旦</span>玉炉香。红蜡泪。偏照画堂秋思。眉翠薄。鬓云残。夜长衾枕寒。　　<span class="科">贴</span>梧桐树。三更雨。不道离情苦。一叶叶。一声声。空阶滴到明。</p>
        
        <p class="白"><span class="科">旦</span>奴家姓张。行一。世居东吴。避兵西来。因住越府廊下。不幸父亲亡过。就养育在越公府内。才得长成。便教歌舞。插金披绮。好不富贵。只是奴家情耽书史。性好兵符。每闻唤声。好不耐烦也。<span class="科">贴</span>奴家乃亡陈公主。号曰乐昌。自兵入建康。与夫主徐德言分别。蒙上将奴赐与越公。逗遛在此。不觉又一年也。<span class="科">旦</span>姐姐。你我终日选伎征歌。随行逐队。如何是好。</p>
        
        <p class="曲"><span class="牌">驻云飞</span>绣幄琼楼。选伎征歌第一流。扇底眉频皱。舞处低红袖。<span class="夹白">休。</span>脉脉叹淹留。年光拖逗。空有炼石奇材。误落裙钗后。魂断西风不自由。心事萦牵别样愁。</p>
        
        <p class="曲"><span class="牌">前腔</span><span class="科">贴</span>雨散云收。漂泊浑如不系舟。愁殢新丰酒。黛锁隋堤柳。<span class="夹白">休。</span>密约几时酬。谁知消瘦。天上人间。别恨难禁受。争怕芙蓉不耐秋。一任珠帘不上钩。</p>
        
        <p class="白">姐姐。你手中拿那红拂子。却是为何。<span class="科">旦</span>你听我道来。</p>
        
        <p class="曲"><span class="牌">驻马听</span>玉笋金鞲。挥麈风前乱搅愁。欲待拂除烟雾。拭却尘埃。打灭蜉蝣。春丝未许障红楼。帘栊净扫窥星斗。<span class="科">背科</span>若问缘由。谁能解得就中机彀。</p>
        
        <p class="白">姐姐。你常时怀那半面破镜。却是为何。</p>
        
        <p class="曲"><span class="牌">前腔</span><span class="科">贴</span>凤去秦楼。一段相思半面羞。只为青鸾罢舞。金鹊惊飞。缺月含愁。妆台懒整玉搔头。水晶帘旧约空回首。<span class="科">背科</span>若问缘由。不知何日重谐佳偶。</p>
        
        <p class="落诗"><span class="科">旦</span>真成薄命久寻思。<br /><span class="科">贴</span>梦见君王觉后疑。<br /><span class="科">合</span>火照西园知夜饮。<br />分明复道奉恩时。</p>
        
        <h2 id=ch4 class="chapter"><span class="出题">第四出　天开良佐</span></h2>
        
        <p class="白"><span class="科">末扮西岳大王上</span>善哉善哉。人间私语。天闻若雷。暗室亏心。神目如电。自家奉玉皇敕命。镇守西方。配位四岳。今日有一异人李靖到此。不免晓谕他一番。多少是好。小鬼判官何在。<span class="科">丑净扮鬼判上立介</span></p>
        
        <p class="曲"><span class="牌">西地锦</span><span class="科">生</span>历尽长堤险渡。自怜多少奔波。残阳古庙无烟火。空山惟有啼乌。</p>
        
        <p class="白">一路行来。再无人家。只遇得这所古庙。不免进去歇息一回。再作区处。呀。元来是西岳大王之庙。我想如今行藏未决。不免向大王面前拜嘱一番。讨个端的。却不是好。<span class="科">拜介</span>靖闻大王肃爽凝威。嵯峨擅德。是以立像清庙。作镇金方。遐观历代哲王。莫不顺时禋祀。兴云致雨。天实肯从。转孼为祥。何不有赖。李靖吐肝胆于阶下。拜求一卦。倘三问不对。亦何神之有灵。我便当斩大王头。焚其庙。惟神裁之。大王听我道。</p>
        
        <p class="曲"><span class="牌">玉芙蓉</span>我堂堂一丈夫。落落多艰阻。十年来一身进退维谷。失林飞鸟无投处。涸辙穷鱼转困苦。<span class="科">合</span>时不遇。向谁行控诉。倘神灵有知须早启迷途。</p>
        
        <p class="白">你看如此世界呵。</p>
        
        <p class="曲"><span class="牌">前腔</span>奸雄方竞逐。社稷将倾覆。待横行须臾电击风驰。扫除氛祲清寰宇。斩戮鲸鲵万姓苏。<span class="科">合前卜卦科</span></p>
        
        <p class="白">大王。我李靖若果有天子之分。乞明赐一卦。呀。如何卦不好。我既无天子之分。终不然天生李靖何用。只得再求一卦。择一贤主。辅之立功何如。</p>
        
        <p class="曲"><span class="牌">前腔</span>天心倘有属。大宝应难据。终不然坐看社稷丘墟。待捧忠竭节从明主。仗剑除残早济时。<span class="科">合前卜卦科</span></p>
        
        <p class="白">呀。此卦却好了。拜祷已毕。不觉神思困倦。且就廊下略睡片时。多少是好。<span class="科">睡介神起说介</span>李将军。你抬起头来听我道。</p>
        
        <p class="诵"><span class="牌">西江月</span>南国休嗟流落。西方自得奇逢。红丝系足有人同。月府一时跨凤。　　去处须寻金卯。奔时莫易长弓。一盘棋局识真龙。好把尧天日捧。</p>
        
        <p class="白">李将军。天色渐明。可起身罢。</p>
        
        <p class="曲"><span class="牌">前腔</span><span class="科">生</span>朦胧一梦里。恍听神人语。分明是说一个去向端的。<span class="夹白">大王。多承你指点我呵。</span>不须买卜君平宅。免使杨朱泣路岐。时不遇。向谁行控诉。谢神灵应声如响指长途。</p>
        
        <p class="白">方才朦胧睡着。分明是大王叮嘱我一番。言语中间。虽有难解处。且待将来。必有应验。</p>
        
        <p class="落诗">梦中言语记来真。<br />莫道无神却有神。<br />须信行藏都是命。<br />也知富贵不由人。</p>
        
        <p class="白"><span class="科">下</span><span class="科">末</span>李靖去了。判官小鬼。你与我一路护送他去。正是</p>
        
        <p class="落诗">大底乾坤都一照。<br />免教人在暗中行。</p>
        
        <h2 id=ch5 class="chapter"><span class="出题">第五出　越府宵游</span></h2>
        
        <p class="白"><span class="科">末院子上</span>生年不满百。常怀千岁忧。昼短苦夜长。何不秉烛游。自家不是别人。却是杨越公府中一个院子的便是。若论我老爷。果然是整顿乾坤手。扶持日月功。腰间三尺剑。掌上万人雄。怎见得。你看他志平吴楚。功盖华夷。挥戈处赤日车回。炼石来青天缺补。说他将令的严明。使三军股栗。看他摧锋的气概。是一阵雷霆。因风纵火。智慧丧胆逋逃。泛海薄营。国庆弃州奔走。既有偌大功劳。可知许多受用。花封绣户贮娇姿。不数他邺都铜雀。剑拥玉人充舞队。多半是帝胄金枝。吹银笙。鼓瑶瑟。分明世外钧天。开锦帐。启璚筵。疑是壶中福地。明霜画戟。侯门将士千员。嘶夜紫骝。夹道垂杨几树。我老爷是天上明明上将星。遣来人世布威灵。麒麟阁上应图画。鸟鼠山前好勒铭。早间蒙老爷分付铺设筵席赏月。天色渐晚。收拾已完。不免去禀复老爷则个。呀。道犹未了。老爷早到。</p>
        
        <p class="曲"><span class="牌">齐天乐</span><span class="科">外</span>扫清江汉功无上。双手拍开霄壤。斧钺威权。珥貂尊贵。番觉此身劳攘。自知重望。好坐抚人民。卧守封疆。警罢铜鱼。光分玉兔。且徜徉。</p>
        
        <p class="白">金鱼玉带应三台。将相还须盖世才。我本无心求富贵。谁知富贵逼人来。杨素。身为名将。职任元戎。讨无不平。战无不克。我常临战。令一二百人赴敌陷阵。不能陷而还者。悉斩之。又令二三百人复进。还如向法。士知进生退死。所向无前。及至论功。虽微必录。故士虽畏我。亦愿从我。人知我成功之易。不知我皆以赏罚中得士力也。今天子幸江都。加我司空之职。即命留守西京。日来兵政肃清。衙门无事。早上分付院子设宴花园中看月。院子那里。<span class="科">末</span>院子磕头。<span class="科">外</span>筵席可曾完备否。<span class="科">末</span>禀老爷。筵席完备多时了。请老爷赏月。<span class="科">外</span>既如此。可唤女乐每出来承应。<span class="科">末</span>女乐每走动。</p>
        
        <p class="曲"><span class="牌">生查子</span><span class="科">旦贴齐上</span>睡起洗残妆。粉褪香腮上。报道欲持觞。一派笙歌响。</p>
        
        <p class="白"><span class="科">旦贴拜科外</span>取酒过来。</p>
        
        <p class="曲"><span class="牌">香柳娘</span><span class="科">外</span>向明月举觞。向明月举觞。璇台虚敞。青天碧海开秋爽。<span class="夹白"><span class="科">外指旦介</span>你把那新打的曲儿唱个。<span class="科">旦</span></span>试新声奏商。试新声奏商。杂管更调簧。珠喉转嘹喨。<span class="科">合</span>看澄波夜光。看澄波夜光。独照华堂。偏宜清赏。<span class="科">旦进酒介</span></p>
        
        <p class="曲"><span class="牌">前腔</span><span class="科">外</span>任娇娥进觞。任娇娥进觞。天香飘漾。桂枝疑在青云上。<span class="夹白"><span class="科">指贴介</span>你试舞一回。<span class="科">贴舞介</span></span>舞纤腰楚妆。舞纤腰楚妆。踏月展霓裳。分辉动罗幌。<span class="科">合前旦贴</span></p>
        
        <p class="白">风露寒冷。老爷请自保重。</p>
        
        <p class="曲"><span class="牌">前腔</span><span class="科">外</span>任吹风坠霜。任吹风坠霜。<span class="夹白">我为将十年呵。</span>身披草莽。寒关夜渡浑无恙。况秋宵正长。况秋宵正长。暂醉白云乡。须教洗尘况。<span class="科">合前外作醉介</span></p>
        
        <p class="曲"><span class="牌">前腔</span><span class="科">贴背唱</span>见明月暗伤。见明月暗伤。旧游虚爽。谁悬明镜青天上。<span class="科">旦</span>你不须断肠。你不须断肠。圆缺谩平章。终须脱尘网。</p>
        
        <p class="白"><span class="科">外醉旦贴扶介合前外</span>我已醉了。收拾进去罢。</p>
        
        <p class="落诗"><span class="科">外</span>歌残舞罢已三更。<br />可爱秋空气转清。<br /><span class="科">旦</span>须信露从今夜白。<br /><span class="科">贴</span>偏怜月是故乡明。</p>
        
        <h2 id=ch6 class="chapter"><span class="出题">第六出　英豪羁旅</span></h2>
        
        <p class="曲"><span class="牌">夜游湖</span><span class="科">生上</span>匹马长途愁日暮。时未遇自叹驰驱。赵璧山中。隋珠海底。求售可怜无主。</p>
        
        <p class="白">一雁西飞烟树秋。关河摇落使人愁。无人寄语司空道。莫遣明珠暗里投。自家涉远到此。欲投越公。只得赁间房儿住下。明日清晨往候。却不是好。且喜正遇个客店。不免问声。店主人那里。<span class="科">丑</span>来了。相留燕赵齐梁客。借寓东西南北人。是谁。<span class="科">生</span>小生要赁房的。<span class="科">丑</span>要几间。<span class="科">生</span>要两间。须是僻静的才好。<span class="科">丑</span>敢是官人要看书么。<span class="科">生</span>不是。要候见越公。<span class="科">丑</span>若官人往月宫里去。千万带了我去。作成我看看桫椤树与那捣药的兔子。<span class="科">生</span>不是。我自要见杨司空老爷。你不须絮烦。只与我房儿便了。<span class="科">丑</span>此处来。锅灶也有。可要做饭么。<span class="科">生</span>前面店中吃了。你自方便。<span class="科">丑下生</span>客馆萧条。行踪未定。教我如何睡得着。</p>
        
        <p class="曲"><span class="牌">集贤宾</span>寒灯欹枕听夜雨。堪怜弹铗无鱼。怀刺侯门谁是主。抱奇才未遇明时。沉吟自许。须有日风云际会。虽逆旅。论囊底不愁资斧。</p>
        
        <p class="白">夜已深了不免去强睡一回</p>
        
        <p class="落诗">江乡回首隔风烟。<br />夜雨柴门思黯然。<br />正是雁飞不到处。<br />果然人被利名牵。</p>
        
        <h2 id=ch7 class="chapter"><span class="出题">第七出　张娘心许</span></h2>
        
        <p class="曲"><span class="牌">似娘儿</span><span class="科">外引旦贴上</span>数载握兵权。居重地士戢民安。<span class="科">旦拂剑科</span>为公拂拭芙蓉剑。<span class="科">贴</span>看气夺霜威。光欺星灿。曾斩楼兰。</p>
        
        <p class="白"><span class="科">外</span>战袍犹带血痕腥。十载高悬海内名。前队貔貅冲晓色。后车莺燕杂春声。我自在此镇守。门客甚多。近来真觉懒于应接。去者颇众。虽然如此。倘有豪杰。我自识他。正是跛足元堪笑。重瞳我自明。昨日送门簿来。有个秀才李靖求见。我曾闻此人有文武全才。今日若再来。当接见他一番。看他谈论如何。分付直门将官。今日李秀才若来。可与通报。</p>
        
        <p class="曲"><span class="牌">菊花新</span><span class="科">生</span>朱门先达笑弹冠。丞相无私断。扫门作客又经年。赋无衣有谁怜念。</p>
        
        <p class="白">小生昨日候见司空。门上将官辞以宴饮。不得接见。今日只得又来。不知得相见否。只怕又是饮宴。正是但知北海客。不问北溟鱼。早到司空府门首了。将官。劳一通报。<span class="科">丑扮将官进报生见长揖云</span>司空拜揖。<span class="科">外作坐受科生</span>天下方乱。英雄竞起。公为帝室重臣。须以收罗豪杰为心。不宜倨见宾客。<span class="科">外起谢介</span>老夫有罪了。请问先生。今天下纷纷。定而复乱。先生远来。何以教我。<span class="科">生</span>司空请坐。待小生拜禀。<span class="科">外</span>先生请坐讲。<span class="科">旦目生科</span></p>
        
        <p class="曲"><span class="牌">啄木儿</span><span class="科">生</span>蒙尊命。敢浪言。论四海干戈未息肩。只为着土木疲民。况边庭黩武连年。繁刑重敛谁不怨。山林啸聚争思乱。<span class="夹白">为今之计。</span>除是罢役休兵渐抚安。</p>
        
        <p class="曲"><span class="牌">前腔</span><span class="科">外</span>逢佳士。得谠言。<span class="夹白">我当初佐文皇定天下呵。</span>河北江南已奠安。自当年驾幸江都。致中原万姓骚然。我此身重荷朝廷眷。扶危定乱真吾愿。还要细与贤良计万全。</p>
        
        <p class="白"><span class="科">生</span>小生告退。再当候见。<span class="科">外</span>倘先生有暇。时常来一讲论。老夫不得远送了。<span class="科">生外贴下旦吊场云</span>院子。老爷着你问李秀才寓所何处。<span class="科">内应云</span>在西明巷口第一家便是。<span class="科">旦</span>知道了。待我自复老爷去。</p>
        
        <p class="曲"><span class="牌">簇御林</span>看他言慷慨。貌伟然。信翩翩。美少年。私心愿与谐姻眷。只是无媒怎得通缱绻。<span class="夹白">我有计在此了。</span>且俄延。须教月下。成就这良缘。</p>
        
        <p class="白">此事本当与陈美人说知。恐有漏泄。不当稳便。且到其间。再作理会。</p>
        
        <p class="落诗">乍见风前连理枝。<br />须教灯下有佳期。<br />一腔心事无人识。<br />惟有清风明月知。</p>
        
        <h2 id=ch8 class="chapter"><span class="出题">第八出　李郎神驰</span></h2>
        
        <p class="曲"><span class="牌">步步娇</span><span class="科">生上</span>朝来献策侯门去。见座右娇娥侍。风流绝代姿。却讶秋波。几番偷觑。眇眇独愁予。司空见惯浑闲事。</p>
        
        <p class="白">方才候见司空。见一侍女。手持红拂。颇有顾盼之意。未知何故。</p>
        
        <p class="曲"><span class="牌">江儿水</span>天上碧桃树。日边红杏枝。笑水中看月做风中絮。无端一笑成何济。料目成心许也非容易。把意马心猿拴住。打叠情悰。收拾起迷魂春思。<span class="科">内作鹊噪介</span></p>
        
        <p class="曲"><span class="牌">川拨棹</span>鹊声沸。更灯花何太喜。看帘钩双挂蛛丝。看帘钩双挂蛛丝。算穷途有何信息。且向孤帏。枕漫支。渐闻鸡。起舞时。</p>
        
        <p class="曲"><span class="牌">尾声</span>渔郎误入仙源去。回首桃花路已迷。再莫向风前有所思。</p>
        
        <p class="落诗">本谒侯门冀托名。<br />红颜顾盼笑颜生。<br />东边日出西边雨。<br />道是无情却有情。</p>
        
        <h2 id=ch9 class="chapter"><span class="出题">第九出　太原王气</span></h2>
        
        <p class="曲"><span class="牌">喜迁莺</span><span class="科">外虬髯净道士上</span>残霞敛岫。正举目江山。满天星斗。<span class="科">净</span>日出分行。晚归相守。事机各在心头。<span class="科">合</span>风断数声残漏。雁排一带深秋。登高处。占星望气。半晌凝眸。</p>
        
        <p class="白"><span class="科">外</span>茫茫宇宙。落落堪舆。<span class="科">净</span>共探骊龙。谁得其珠。<span class="科">外</span>自家姓张名仲坚。生长东鲁。以杀人避仇。卜居西京。我素有大志。见天下将乱。昔广蓄赀财。规造𦈡券。或龙战二三十载。意欲建少功业。又喜得我道兄徐洪客海上远来相从。似石投水。言无不合。眼见得这事有几分也。<span class="科">净</span>张兄。夜色渐清。你我正好望气了。且喜此间有个高冈。与你同上一望。却不是好。<span class="科">外</span>道兄同请。<span class="科">净</span>张兄。你看那妖星犯牛女。紫微垣失光。天下事可知矣。<span class="科">回望介</span>呀。好怪好怪。你看参井之分。紫气腾跃。太原乃参井分野。恐其中必有异人。张兄你见否。<span class="科">外</span>我岂不见。</p>
        
        <p class="曲"><span class="牌">锁南枝</span>看那重云护。瑞气浮。分明五城十二楼。<span class="夹白">咳。道兄。</span>我生事在吴钩。机关已成就。倘有勍敌起。做项与刘。这纷争。怕黏手。</p>
        
        <p class="曲"><span class="牌">前腔</span><span class="科">净</span>徘徊望。展转愁。眼前是非方未休。<span class="夹白">张兄。你看江都分野已见。隋家不济事了。</span>他王气黯然收。纵横未分剖。倘真人起。正可忧。与他做头敌。恐掣肘。</p>
        
        <p class="白">张兄。这也不难。我只待天明。先往太原去。你可回家备些口粮。随后便来。约定在汾阳桥相候。到得那里。少住十日半月。好歹便知端的。<span class="科">外</span>如此甚好。道兄请先行。我随后即便来也。</p>
        
        <p class="落诗"><span class="科">净</span>休论王相与孤虚。<br />世乱谁当任扫除。<br /><span class="科">外</span>浑浊不分鲢共鲤。<br />水清方见两般鱼。</p>
        
        <h2 id=ch10 class="chapter"><span class="出题">第十出　侠女私奔</span></h2>
        
        <p class="白"><span class="科">旦紫衣纱帽上</span>自怜聪慧早知音。瞥见英豪意已深。侠气自能通剑术。春情非是动琴心。奴家自从见那秀才之后。不觉神魂飞动。我想起来。尘埋在此。分明是燕山剑老。沧海珠沈。怎得个出头日子。若得丝萝附乔木。日后夫荣妻贵。也不枉了我这双识英雄的俊眼儿。如今夜阑人静。打扮做打差官员的妆束。私奔他去。早已被我赚出这门来也呵。</p>
        
        <p class="曲"><span class="牌">北二犯江儿水</span>重门朱户。恰离了重门朱户。深闺空自锁。正琼楼罢舞。绮席停歌。改新妆。寻鸳侣。西日不挥戈。三星又起途。鸾驭偷过。鹊驾临河。握兵符怕谁行来问取。魏姬窃符。分明是魏姬窃符。鸡鸣潜度。讨的个鸡鸣潜度。听更筹戍楼中漏下玉壶。</p>
        
        <p class="白"><span class="科">众更夫上挡路介</span>此是何人。这般时候。往那里去。</p>
        
        <p class="曲"><span class="牌">前腔</span><span class="科">旦</span>公门将佐。我是个公门将佐。休猜做亡国虏。正怀揣着令旨。手执铜符。戴乌纱。衣挂紫。<span class="夹白"><span class="科">众</span>如今老爷睡也未。<span class="科">旦</span></span>寄语主更夫。何须竟夜呼。<span class="夹白"><span class="科">众</span>老爷呵。自有</span>弦上醍醐。灯下氍毹。这时节向阳台行云雨。</p>
        
        <p class="白">如此说。大人自去。我们就睡也不妨了。正是各人自扫门前雪。莫管他家瓦上霜。<span class="科">众下旦</span>你看这一伙人。被我两三句话。都哄过了。</p>
        
        <p class="曲"><span class="牌">前腔</span>女中丈夫。不枉了女中丈夫。人中龙虎。正好配人中龙虎。<span class="夹白">说话间</span>不觉的喜孜孜来到草庐。</p>
        
        <p class="白">乘着这月色。又到了西明巷了。此是第一家。不免敲门则个。<span class="科">敲门介</span>开门。开门。</p>
        
        <p class="曲"><span class="牌">懒画眉</span><span class="科">生</span>夜深谁个扣柴扉。只得颠倒衣裳试觑渠。<span class="夹白"><span class="科">开门看介</span>呀。</span>元来是紫衣年少俊庞儿。戴星何事匆匆至。莫不是月下初回掷果车。</p>
        
        <p class="曲"><span class="牌">前腔</span><span class="科">旦</span>郎君何事大惊疑。<span class="科">脱衣帽介</span>那里是纱帽笼头着紫衣。<span class="夹白"><span class="科">生</span>呀。元来是个女子。<span class="科">旦出红拂介</span></span>我本是华堂执拂女孩儿。<span class="夹白"><span class="科">生</span>你缘何到此。<span class="科">旦</span></span>怜君状貌多奇异。愿托终身效唱随。</p>
        
        <p class="曲"><span class="牌">前腔</span><span class="科">生</span>骤然惊见喜难持。百岁良缘顷刻时。侯门如海障重围。君家闺合非容易。怎出得羊肠免得驷马追。</p>
        
        <p class="曲"><span class="牌">前腔</span><span class="科">旦</span>杨公自是莽男儿。怎会得红粉丛中拔异姿。奴今逸出未忙追。<span class="夹白">我与你呵。正好</span>从容定计他州去。一笑风前别故知。</p>
        
        <p class="白"><span class="科">生</span>我有个故人刘文静。乃是智谋之士。见今在太原。我明日与你扮做村中进香的夫妇。同往太原投他。再作区处。正是</p>
        
        <p class="落诗">笼里笼前整羽衣。<br />谁知相见即相随。<br />今宵久旱逢甘雨。<br />来日他乡遇故知。</p>
        
        <h2 id=ch11 class="chapter"><span class="出题">第十一出　隐贤依附</span></h2>
        
        <p class="曲"><span class="牌">杏花天</span><span class="科">末上</span>山深木落猿啼。走天涯云随马飞。识不破终童弃𦈡。摆不开殷郎枯树。</p>
        
        <p class="白">虽投定远军。未坐将军树。早知行路难。悔不理章句。我刘文静千山万水。到得太原。要投李公子。此间正是他私宅门首。不免唤声。有人么。<span class="科">丑应</span>是谁。<span class="科">末</span>是要见李公子的。<span class="科">丑</span>待我通报。</p>
        
        <p class="曲"><span class="牌">生查子</span><span class="科">小生</span>乘醉斩蛇回。剑吐虹霓气。何日扫秦灰。梦想风云会。</p>
        
        <p class="白"><span class="科">丑禀介小生</span>道有请。<span class="科">相见拜介末</span>久慕英名。每劳梦寐。喜瞻奇表。诚慰下情。<span class="科">小生</span>情笃神交。礼隆倾盖。义合倒屣。罪切据床。先生请坐。先生上姓。何来。<span class="科">末</span>小生刘文静。从江南来。特谒公子。<span class="科">小生</span>久慕大名。幸得远顾。必有教我。<span class="科">末</span>文静知公子将有事于天下。待攀龙附凤。垂名竹帛耳。<span class="科">小生顾丑回避介</span>先生渡江以来。延揽必多。如先生者。果有几人。<span class="科">末</span>小生不足数。渡江以来。只得一人。名曰李靖。真奇才也。<span class="科">小生</span>他人品如何。愿闻其概。</p>
        
        <p class="曲"><span class="牌">剔银灯</span><span class="科">末</span>他命世姿非凡志气。王佐略出人头地。扁舟江上同时济。两情欢如鱼得水。<span class="夹白"><span class="科">小生</span>他如今往那里去了。<span class="科">末合</span></span>如今尚无枝可栖。往西京未知怎的。</p>
        
        <p class="曲"><span class="牌">前腔</span><span class="科">小生</span>我求贤尝劳梦寐。况冰鉴如君无比。果然觅得英雄辈。共图王扫清何虑。<span class="科">合前小生</span></p>
        
        <p class="白">先生不须回下处去了。就在此住罢。</p>
        
        <p class="落诗"><span class="科">末</span>不识阳关路。<br />新从定远侯。<br /><span class="科">小</span>何须负鼎俎。<br />气味已相投。</p>
        
        <h2 id=ch12 class="chapter"><span class="出题">第十二出　同调相怜</span></h2>
        
        <p class="曲"><span class="牌">一江风</span><span class="科">生旦上</span>路迢迢。霜迳迷荒草。险似王阳道。近前村曙色将开。又听金鸡报。盘山渡板桥。盘山渡板桥。宵征不惮劳。<span class="夹白"><span class="科">旦</span>官人。我和你行了这一程。恰好前面是店家。正好梳洗了。</span>穿林早是人家到。</p>
        
        <p class="白"><span class="科">生</span>此是灵右地方了。店主人有么。<span class="科">丑应上</span>门面多潇洒。铺陈色色新。广招天下客。安歇四方人。是谁。<span class="科">生</span>我们夫妻是还香愿的。来此买早饭吃。可先与我些汤水。<span class="科">丑</span>有有。请坐着。<span class="科">丑下生</span>你自梳头。待我去喂马来。<span class="科">生下</span></p>
        
        <p class="曲"><span class="牌">前腔</span><span class="科">旦作梳头介</span>翠云撩。一半尘埋了。膏沐香犹绕。敛修蛾不倩郎描。不贴花钿小。不将脂粉调。不将脂粉调。村妆别样娇。还怕光辉易惹人猜料。</p>
        
        <p class="曲"><span class="牌">哭相思</span><span class="科">外虬髯上</span>走马鬭鸡抛夙好。冲风策蹇咸阳道。</p>
        
        <p class="白">店主人与我看了驴儿。待我歇息一回。起来吃饭。<span class="科">内应介外作看旦介</span></p>
        
        <p class="曲"><span class="牌">一江风</span>那多娇。窣地香云绕。一室容光耀。<span class="夹白"><span class="科">生上怒介旦作摇手介向前见外</span>官人万福。官人上姓。<span class="科">外</span>我姓张。<span class="科">旦</span>妾也姓张。合是兄妹。<span class="科">外背介</span></span>意优闲礼度从容。似得闺中教。何缘到草茅。何缘到草茅。<span class="夹白">你丈夫在何处。<span class="科">旦</span>此间就是。<span class="科">外</span></span>试语良人道。<span class="夹白"><span class="科">旦招生相见介外</span>足下上姓。<span class="科">生</span>小生姓李名靖。<span class="科">外</span>原来是李药师。<span class="科">生</span>足下上姓。<span class="科">外</span>我姓张名仲坚。<span class="科">生</span>莫非是虬髯公否。<span class="科">外</span>正是。<span class="科">合</span></span>相逢何必曾相好。</p>
        
        <p class="白"><span class="科">外</span>煮的是甚么肉。<span class="科">生</span>是羊肉。<span class="科">外</span>我已饥了。可取些酒与胡饼来吃。</p>
        
        <p class="曲"><span class="牌">梁州序</span><span class="科">生取酒送介</span>冲风度夜。披星乘晓。取酒烹羔自劳。何期相遇。片言契结同袍。<span class="夹白"><span class="科">外指旦介</span>李郎贫士。何以致此异人。<span class="科">生</span></span>我自向骊龙颔下。猛虎穴中。透得个机关巧。<span class="夹白"><span class="科">外</span>看他也不似个村庄里人。<span class="科">生</span></span>他在侯门花月队。鬭丰标。金屋曾经贮阿娇。<span class="夹白"><span class="科">外问旦介</span>你缘何随了李郎。<span class="科">旦合</span></span>相盼处怜同调。鹊桥偷度偕欢好。今避地肯辞劳。</p>
        
        <p class="白"><span class="科">外</span>你既不相瞒。可对我说。果是谁家女子。<span class="科">旦</span>妾本杨越公家侍儿。因见李郎眉宇不凡。愿托终身。故不以自荐为丑。乘夜私奔。<span class="科">生</span>小生从江南到此。不想遇他。也是有缘千里能相会也。</p>
        
        <p class="曲"><span class="牌">前腔</span><span class="科">外指生介</span>看你胸襟洒落。<span class="科">指旦介</span>仪容窈窕。自合双飞双宿。姻缘分定。相逢千里非遥。多应你好逑君子。择婿佳人。一见相倾倒。<span class="夹白">我看你每呵。</span>好似秦楼乘凤。去弄璚箫。那铜雀焉能锁二乔。<span class="科">合前外</span></p>
        
        <p class="白">我也有些下酒之物。取出来下酒如何。<span class="科">生</span>甚好甚好。<span class="科">外取出人头并心肝介旦</span>此是何人。张兄为何斩取其首。</p>
        
        <p class="曲"><span class="牌">前腔</span><span class="科">外</span>这是负心人行短才乔。转眼处把人嘲诮。更烂翻寸舌。易起波涛。果是腹中怀剑。笑里藏刀。对面情难料。十年今始得。肯相饶。断首刳心绝獍枭。<span class="科">合</span>相邂逅怜同调。聊当下酒供谈笑。君莫惜醉村醪。</p>
        
        <p class="曲"><span class="牌">前腔</span><span class="科">生</span>羡君家气概雄豪。少年场如君绝少。更报雠雪耻。义比山高。<span class="科">旦</span>分明是置铅击筑。鱼腹藏刀。狙击沙中巧。<span class="科">生</span>太山轻一掷。等鸿毛。愿结今生刎颈交。<span class="科">合前外</span></p>
        
        <p class="白">李郎如今投那里去。<span class="科">生</span>将投太原去。<span class="科">外</span>我闻望气者道太原有奇气。你可晓得此处有异人否。<span class="科">生</span>我只闻有一人。乃州将子李世民。其他皆将帅材耳。张兄为何垂问及此。</p>
        
        <p class="曲"><span class="牌">节节高</span><span class="科">外</span>风尘暗四郊。奋英豪。斩蛇逐鹿谁能料。<span class="夹白">且是那太原呵。</span>祥光绕紫气昭。分星耀。个中定有连城宝。青云有路。怕人先到。<span class="科">合</span>多管尘埃有真人。须教物色知分晓。</p>
        
        <p class="曲"><span class="牌">前腔</span><span class="夹白"><span class="科">生</span>我闻得那李公子呵。</span>侯门一俊髦。挺英标。龙韬豹略曾探讨。年方少。气正豪。心犹小。招贤下士人争道。芳名那更流传早。<span class="科">合前外</span></p>
        
        <p class="白">李郎何以使我见他一面。<span class="科">生</span>我有一友刘文静。与他交厚。明日到太原。便可寻他引见。<span class="科">外</span>既如此。李郎可在汾阳桥等我。</p>
        
        <p class="曲"><span class="牌">尾声</span><span class="科">旦</span>奇踪秘迹人难料。<span class="科">生</span>草草相逢订久要。<span class="科">外</span>明日汾阳会不遥。</p>
        
        <p class="落诗">客舍相逢意气深。<br />来朝重会定佳音。<br />但愿到时还得见。<br />须知胜似岳阳金。</p>
        
        <h2 id=ch13 class="chapter"><span class="出题">第十三出　期访真人</span></h2>
        
        <p class="曲"><span class="牌">双劝酒</span><span class="科">净上</span>飘飖此身。燕齐秦晋。角巾布绅。资粮无甚。龙争虎鬭正纷纷。是谁能早定乾坤。</p>
        
        <p class="白">自家徐洪客的便是。云水到西京。得遇张兄。与他周旋。情投意合。所谋之事。十就七八。不想近日太原王气大盛。此中倘有真主起乎。我那张兄岂不可忧。他与我相约。到此寻访。我已先到。为何还不见他来。</p>
        
        <p class="曲"><span class="牌">西地锦</span><span class="科">外</span>风色雕残绿鬓。丝鞭翻惹缁尘。汾阳桥畔朝烟冷。谁当圯下期人。</p>
        
        <p class="白">呀。道兄早已到此了。<span class="科">净</span>相候已久。路上来可曾得甚消息否。</p>
        
        <p class="曲"><span class="牌">风入松</span><span class="科">外</span>昨朝灵右暂栖身。向酒家瞥见佳人。<span class="夹白"><span class="科">净</span>他是何处来的。<span class="科">外</span></span>他是侯门侍女私投奔。<span class="夹白"><span class="科">净</span>既如此。你说他怎的。<span class="科">外</span></span>能鉴别追随豪俊。<span class="夹白"><span class="科">净</span>妇人家尚识豪俊。你难道到不识他。<span class="科">外</span>其时被我看他梳头。要识他丈夫。谁想到被他看破。即时与我结为兄妹。就令他丈夫与我相见。</span>对酒间与他盘桓数巡。倾盖处便情亲。</p>
        
        <p class="白"><span class="科">净</span>他丈夫姓甚名谁。何等样人。<span class="科">外</span>他丈夫是李靖。<span class="科">净</span>我亦闻得此人。不知果是如何。</p>
        
        <p class="曲"><span class="牌">前腔</span><span class="科">外</span>双眸炯炯贯星辰。更谈兵说剑如神。<span class="夹白"><span class="科">净</span>自古道好汉识好汉。你既见他如此。可曾问起太原的消息么。<span class="科">外</span></span>他也道太原年少真英俊。已约定同来询问。<span class="夹白">我和你正要认李公子。恰好他的故人刘文静在李公子处。只等他来。去寻刘文静一面。就见李公子。却不是好。</span>待他来同寻故人。须一见好辨虚真。</p>
        
        <p class="曲"><span class="牌">前腔</span><span class="科">生旦上</span>朝来霜色太侵人。早连镳来到河滨。<span class="夹白">呀。张兄早已在此了。<span class="科">外</span>路上辛苦。<span class="科">生旦</span></span>驱驰道路何须问。<span class="夹白"><span class="科">生</span>此间师父是何人。<span class="科">外</span>是我的至友。即向日所言望气者便是。<span class="科">生</span></span>他形奇古非同凡品。<span class="夹白">如今好同去寻刘兄。只是贱累在此。无处可依。<span class="科">外</span>我已借下寡妇人家。我同李郎送一妹到他家暂住何如。<span class="科">旦</span>既有下处。行李奴家自当照管。张兄师父自与我官人前去便了。<span class="科">生</span>如此甚好。</span>我如今同寻故人。待一见好辨虚真。</p>
        
        <p class="落诗">满目悲生事。<br />因人作远游。<br />西征问消息。<br />心折此淹留。</p>
        
        <h2 id=ch14 class="chapter"><span class="出题">第十四出　乐昌怀伴</span></h2>
        
        <p class="曲"><span class="牌">霜天晓角</span><span class="科">贴乐昌上</span>小窗知晓。幽梦萦怀抱。天外音书难报。镜中眉黛谁描。</p>
        
        <p class="诵"><span class="牌">点绛唇</span>高柳蝉嘶。采菱歌断秋风起。轻云如髻。云外山横翠。　　帘卷西楼。过雨凉生袂。天如水。画阑十二。少个人同倚。</p>
        
        <p class="白">奴家自陈亡后。没入在此。喜得张美人为伴。笑谈闲耍。少遣闷怀。不想他近日看上那李郎。悄自私奔去了。女伴中只我与他最厚。如何此去。竟不通我知道。如今独坐无聊。好闷人也呵。</p>
        
        <p class="曲"><span class="牌">绵搭絮</span>时怜花貌。孤枕度良宵。晓起寻欢。女伴潜踪转寂寥。忆花朝拾翠相邀。何事恋着年少。一旦轻抛。想是难禁春心。不耐冰弦月下挑。</p>
        
        <p class="曲"><span class="牌">前腔</span>钗行分散。独坐更无聊。似我凤去台空。枉自伤心折大刀。想鸾交。音问寥寥。只合蓝桥水断。祅庙延烧。怎比得奔月姮娥。怅望天香云外飘。</p>
        
        <p class="白">我知道了。若还他此去。老爷差人追寻。便知老爷不是轻贤重色之人。我的心事就好对他实说了。正是</p>
        
        <p class="落诗">去住宁无意。<br />淹留强自亲。<br />要知山下路。<br />且看过来人。</p>
        
        <h2 id=ch15 class="chapter"><span class="出题">第十五出　棋决雌雄</span></h2>
        
        <p class="曲"><span class="牌">高阳台引</span><span class="科">生上</span>遍地干戈。极天烽火。正群雄竞起时节。<span class="科">外上</span>事有关心。终宵魂梦颠越。<span class="科">净上</span>无端满眼狐疑事。漫劳人搔首难决。<span class="科">合</span>向他行雌雄一见。片时分别。</p>
        
        <p class="诵"><span class="牌">减字木兰花</span><span class="科">生</span>连年奔走。咸阳云树空回首。<span class="科">外</span>满目风波。争奈龙蛇未判何。　　<span class="科">净</span>成吴霸越。笑谈自有壶中诀。<span class="科">合</span>梁甫长吟。应是观涛难称心。</p>
        
        <p class="白">说话中间。不觉又到李衙门首。想刘兄在此。不免寻问则个。<span class="科">作问介丑上应介</span>是谁。<span class="科">生</span>我是刘先生故人李靖。特来寻访。<span class="科">丑报介</span></p>
        
        <p class="曲"><span class="牌">卜算子</span><span class="科">小生</span>棋局正阑时。门外停车辙。<span class="科">末</span>闻道相寻有故人。倒屣欢迎接。</p>
        
        <p class="白"><span class="科">作相见介生云</span>刘兄。别来无恙。<span class="科">末</span>李兄。托庇粗安。此二位何人。<span class="科">生</span>此道兄善相。故特与俱来寻兄。就谒见公子。<span class="科">净</span>适问公子与刘兄在此何干。<span class="科">末</span>在此弈棋。<span class="科">净</span>岂不闻陶侃有言。诸君国器。何以此为。<span class="科">末</span>弈虽小伎。其义颇大。故支公以为手谈。王生谓之坐隐。班固造弈旨之论。马融有围棋之赋。费袆笑谈而退魏敌。谢安赌墅而破秦军。先生不弃。就与公子少试国手如何。<span class="科">净</span>愿请教。只怕公子见笑。<span class="科">小生</span>取棋过来。<span class="科">丑持棋上</span>闲庭一任三时去。长日惟消一局棋。棋在此。<span class="科">净小生下棋介</span></p>
        
        <p class="曲"><span class="牌">高阳台</span><span class="科">小生</span>黑白分行。纵横异道。须教四裔围合。先着谁知。个中另有神诀。<span class="科">净</span>机设。运奇点眼争国手。看指尖谁强谁怯。奋玄筹。乘虚竞势。细求约截。</p>
        
        <p class="曲"><span class="牌">前腔</span><span class="科">末</span>征着。弯掌南麾。驰情北垒。分明雾卷星列。云起龙翻。须臾势貌分别。<span class="科">净作大叫介这局全输了起背唱介</span>支发。茂弘局上劫更急。下场头问谁分说。为东君。热心一片。化为冰雪。</p>
        
        <p class="曲"><span class="牌">前腔</span><span class="科">外</span>摧折。侵地无方。攻城记屈。邅回转觉难发。功堕垂成。怎能勾冲击唐突。<span class="科">生</span>休说。应危寻变无救路。<span class="夹白">古人有言。当断不断。还为所谋。</span>恐狐疑反为擒灭。莫劳神。漫营边鄙。再求角活。</p>
        
        <p class="白">局上已见输赢。我每且告退。不日再来求见。<span class="科">小生</span>三君何所闻而来。何所见而去。<span class="科">净</span>闻所闻而来。见所见而去。</p>
        
        <p class="落诗"><span class="科">小生</span>眼前一局决雄雌。<br /><span class="科">末</span>世事纷纷似弈棋。<br /><span class="科">生</span>雪隐鹭鹚飞始见。<br /><span class="科">外</span>柳藏鹦鹉语方知。</p>
        
        <h2 id=ch16 class="chapter"><span class="出题">第十六出　俊杰知时</span></h2>
        
        <p class="曲"><span class="牌">出队子</span><span class="科">净上</span>瞥然一见。凤表龙姿自出群。雌雄胜负隐然分。十载经营枉用心。大抵功名是天定胜人。</p>
        
        <p class="曲"><span class="牌">前腔</span><span class="科">外</span>魂摇心死。一曲残棋了半生。空余长剑气凌云。尺蠖神龙有屈伸。从此休夸谋事在人。</p>
        
        <p class="曲"><span class="牌">前腔</span><span class="科">生</span>相逢如故。鱼水相投契自深。苍天不负济时身。<span class="夹白">我与张君同寻刘兄。想金卯弓长之梦。应在今日了。</span>梦里分明有鬼神。有日从龙顺天应人。</p>
        
        <p class="白"><span class="科">外</span>方才别了李公子。不觉又到下处门首了。不免唤一妹开门。</p>
        
        <p class="曲"><span class="牌">前腔</span><span class="科">旦上</span>孤嫠相守。寂寂云林闭远村。<span class="夹白"><span class="科">生</span>开门开门。<span class="科">旦</span></span>唤声知是阮郎归。欲问荣枯待入门。<span class="科">外净叹介旦</span>观着容颜便知浅深。</p>
        
        <p class="白"><span class="科">相见介旦</span>此去所见如何。</p>
        
        <p class="曲"><span class="牌">红衫儿</span><span class="科">生</span>他不裘不履自是非常品。满座风生。那更神清朗。果然是异人。<span class="夹白"><span class="科">旦</span>既如此。你们</span>何不就连袂相从。和他草莱中缔盟。待风云同济昌时。不使青萍负您。</p>
        
        <p class="曲"><span class="牌">前腔</span><span class="科">外</span>眼前颠倒浑难定。愁愤交并。黍熟劳薪水。分明为那人。<span class="科">净</span>谁知做驾海成桥。枉劳工费心。我如今向世外逃名。有甚争谋竞勇。</p>
        
        <p class="白"><span class="科">生</span>呀。道兄差矣。岂不闻见物不取。失之千里。既遇明主。何必远去。<span class="科">净</span>我本道家。偶然到此。今所志不就。岂能学范增王猛。坐视无成。况琼台瑶岛。尚未荒芜。李郎勉就功业。我就此别去也。<span class="科">外</span>既如此。李郎与一妹先回。一到京中。可往武陵坊曲。寻板门小宅。须教我浑家与一妹相见。万勿见却。我送道兄一程。即归奉候。<span class="科">生旦</span>我每就此拜别。<span class="科">作拜介</span></p>
        
        <p class="落诗"><span class="科">生</span>君今东去我西征。<br /><span class="科">旦</span>客里囊空乏饯行。<br /><span class="科">净</span>正是将军不下马。<br /><span class="科">外</span>果然各自奔前程。</p>
        
        <p class="白"><span class="科">生旦下外</span>道兄。你如今别我往那里去。<span class="科">净</span>事到其间。不得不说了。我一向与你相从。指望共成大业。我自向海中寻个退步。谁想连你的事也不成了。如今只得把我的退步让与你做个进步罢。<span class="科">外</span>道兄。你果是有心人。只不知你所说是何处。<span class="科">净</span>海中有一国。名曰扶余。其主昏乱。民心久离。我一向留意在此。故其山川土俗。访问颇悉。我别你后。先投那边去。觅得个机会。倘或你来。好做内应。你若肯下气从那李公子。也自由你。<span class="科">外</span>我与你相从几年。你岂不识我。大丈夫宁为鸡口。毋为牛后。你先到那海上。我随后便来也。乘机取便。到那里再作理会。<span class="科">净</span>张兄若如此。虽无大成。亦有小就。</p>
        
        <p class="曲"><span class="牌">醉太平</span><span class="科">外</span>追省。劳形弊迹。叹蚕丝燕垒。多少经营。似求仙炼药。空教人指望丹成。难平。不如子晋学吹笙。九天遥已知捷径。低头自忖。一腔豪气塞满乾坤。</p>
        
        <p class="曲"><span class="牌">前腔</span><span class="科">净</span>闲评。人谋天命。看茫茫宇宙。得失难凭。寻谿问径。那知道进退无成。须听。桃源还自有通津。向渔郎好去寻问。<span class="科">外作堕泪介净</span>漫萦方寸。无端故作楚囚悲愤。</p>
        
        <p class="白">张兄请回罢。<span class="科">外</span>作如此远别。岂忍分手。必须再送一程。</p>
        
        <p class="落诗"><span class="科">净</span>十载心期一黯然。<br />那堪凄怆别江潭。<br /><span class="科">外</span>不如意事常八九。<br />可与人言无二三。</p>
        
        <h2 id=ch17 class="chapter"><span class="出题">第十七出　物色陈姻</span></h2>
        
        <p class="曲"><span class="牌">番卜算</span><span class="科">外上</span>堤上柳含春。庭际花明夜。娇莺飞去向谁家。无奈轻抛舍。</p>
        
        <p class="白">春心忽忆章台柳。旧日青青今在否。纵使长条依旧垂。也应扳折他人手。自从李靖参见我后。我那张美人无故而去。我想此女识见不凡。志气颇远。多是看上他才调。私奔他去了。我要追他。亦有何难。只是人道我轻贤重色。不近人情。故此放他去了。我早知如此。悔不把这妮子赠与李靖。也得他些气力。如今连李靖也去了。岂不可惜。今日闲居无事。不免唤陈美人出来。试问他亡陈故事。多少是好。女使每与我唤陈美人出来。</p>
        
        <p class="曲"><span class="牌">西地锦</span><span class="科">贴</span>舞镜鸾衾翠减。啼珠凤蜡红斜。重门不锁相思梦。随人飞绕天涯。</p>
        
        <p class="白">老爷唤出奴家。有何使令。<span class="科">外</span>今日闲居无事。你试把兵入石头的事。细说一番与我听着。</p>
        
        <p class="曲"><span class="牌">狮子序</span><span class="科">贴</span>听说罢。泪似麻。望江南天各一涯。自兵连祸结。社稷丘墟。<span class="夹白"><span class="科">外</span>你哥哥为何就至败亡。<span class="科">贴</span></span>若提起亡家国缘故。祇教人羞结绮。痛临春。嗟望仙。心伤桃渡。断肠声隔江惟听。玉树商歌。</p>
        
        <p class="白"><span class="科">外</span>你当初夫妻完聚的风景。可想得起么。</p>
        
        <p class="曲"><span class="牌">东瓯令</span><span class="科">贴</span>我巢金屋。他住锦窠。只道地久天长无坎坷。争言天堑难飞渡。全凭地险关逾固。那些个山似洛阳多。平地起风波。</p>
        
        <p class="白"><span class="科">外</span>你如今还想丈夫也不想。<span class="科">贴</span>若他人问。奴家尚好掩饰。老爷问时。岂敢隐瞒。</p>
        
        <p class="曲"><span class="牌">赏宫花</span><span class="科">贴</span>你跟前怎假。我如何不念他。痛惜分连理。应自叹蒹葭。一入侯门深似海。至今顾影愧菱花。</p>
        
        <p class="白"><span class="科">外</span>我常时见你怀着半面破镜。我也不曾问你。如今你自言自语。又说个顾影愧菱花。莫不这个破镜是你丈夫与你的。<span class="科">贴</span>奴家有事在心。一向畏惧老爷。不敢明言。近来每见老爷义士之度。仁人之心。我这一腔春恨。就对老爷说。想也不妨。<span class="科">外</span>你实对我说。不要疑心。</p>
        
        <p class="曲"><span class="牌">降黄龙</span><span class="科">贴</span>堪嗟。自那日波查。死别苍茫。可怜割舍。<span class="夹白">那时以分镜为记。指望情缘未断。尚有相见之日。因此</span>上包羞忍耻。任渔阳羯鼓三挝。<span class="夹白"><span class="科">外</span>如今你丈夫在那里。<span class="科">贴</span>兵乱之后。奴家一身尚不能顾。岂知他的存亡。<span class="科">外</span>你既不知他存亡。又想他怎么。<span class="科">贴</span></span>休讶。没奈何消遣。料他每萍归大海难摸。<span class="夹白"><span class="科">外</span>你还指望那镜儿重合么。<span class="科">贴</span>奴闻破镜难重照。落花不上枝。</span>那些个破镜重圆。落花再发。</p>
        
        <p class="白"><span class="科">外</span>你既知道完聚不成。何不把那破镜撇下了罢。</p>
        
        <p class="曲"><span class="牌">大圣乐</span><span class="科">贴</span>想当时凤协鸾和。不料如今成话靶。纵不能拚死成名。也怎忍教便抛舍。<span class="夹白"><span class="科">外</span>你如今莫不怨着我么。<span class="科">贴</span></span>须知道红颜自古多薄命。只落得莫怨东风当自嗟。<span class="科">贴哭介</span>重提猛省。怎禁那梧桐夜雨。和泪珠飘洒。</p>
        
        <p class="白"><span class="科">外</span>你既不忘丈夫。也是你的好处。你只把当初相约事情。细说与我。我好差人寻他来。与你相会一面。<span class="科">贴</span>多感老爷。只怕无此理。<span class="科">外</span>我一言既出。岂肯改意。你但实说。<span class="科">贴</span>奴家当初与他相约。国亡之后。必没入侯门。即使人将此破镜在街坊市卖。他便好来相寻。奴家一向奉老爷法度。不敢私卖此镜。今日老爷问起。不得不说了。<span class="科">外</span>既如此。可将镜与我。你自进去。我有理会。<span class="科">贴</span>整日悲笼鸟。终宵叹槛猿。<span class="科">外</span>要知心腹事。但听口中言。<span class="科">贴下外</span>院子何在。可与我唤个能干的老苍头出来。<span class="科">院子上唤介丑上</span>堂上闻呼唤。阶前听使令。禀老爷。有何分付。<span class="科">外</span>你与我将这半面破镜。在街上去卖。若有买的人。你须问他讨那半面来配。若凑得着时。你便好好与他同来。你说到府中来自有好处。又不要放他。又不要惊他。<span class="科">丑</span>这破镜有谁要。若将去做交易。只怕这买卖不照。<span class="科">外</span>这厮那晓得。你只去卖。自有缘故。<span class="科">丑</span>如此小人就去。</p>
        
        <p class="落诗"><span class="科">外</span>世间宝镜辨雄雌。<br /><span class="科">丑</span>就去寻踪不敢迟。<br /><span class="科">合</span>莫道断弦无续处。<br />须教缺月有圆时。</p>
        
        <h2 id=ch18 class="chapter"><span class="出题">第十八出　掷家图国</span></h2>
        
        <p class="曲"><span class="牌">谒金门</span><span class="科">生同旦上生</span>情脉脉。回首晋阳天碧。烟树几家浑未识。小门何处觅。<span class="科">旦</span>弱体朝行无力。不耐冰霜经历。<span class="科">合</span>京国风烟如往昔。幽寻应咫尺。</p>
        
        <p class="白"><span class="科">生</span>马蹄归处踏神京。<span class="科">旦</span>才过长亭又短亭。<span class="科">合</span>正是小桥松径密。须知山远路难凭。<span class="科">旦</span>官人。看着与你私出西京。不道今日又同到此。司空既不追寻。我今日就与你同行也不妨了。</p>
        
        <p class="曲"><span class="牌">沉醉东风</span><span class="科">生</span>想当初同出帝畿。正慌忙向他乡逃避。<span class="夹白">你那司空不见你我呵。</span>只道我似司马相如。道我似司马相如。把文君窃去。应猜做琴台风致。<span class="科">合</span>为郎才女姿。非是云邀雨期。这情踪傍人怎知。</p>
        
        <p class="曲"><span class="牌">前腔</span><span class="科">旦</span>自那日把新妆改易。悄出门偷从君子。<span class="夹白">司空不见了我呵。</span>只道我似贾女私窥。道我似贾女私窥。忍捐恩负主。应猜做偷香情绪。<span class="科">合前生</span></p>
        
        <p class="白">说话中间。不觉到武陵坊了。你看那曲巷短墙。板门小宅。多分是张兄家里。不免试问一声。<span class="科">作问介丑上应</span>可是李郎一娘子么。<span class="科">生</span>你为何知道我来。<span class="科">丑</span>我主人差我在此相待良久。二位请进来。少待通报。<span class="科">丑下旦看介</span>如何外面小门。里面到有如此好房子。<span class="科">生</span>张兄举止异常。他潜踪于此。必有缘故。</p>
        
        <p class="曲"><span class="牌">生查子</span><span class="科">外贴扮虬髯夫妇上</span>深树隐门闾。正是谈心处。门外有嘉宾。敛袂欢迎入。</p>
        
        <p class="白"><span class="科">外</span>李郎一妹。为何来迟。<span class="科">生旦</span>因路迳不熟。寻问而来。故此到迟。<span class="科">生旦外贴合拜介</span></p>
        
        <p class="曲"><span class="牌">园林好</span><span class="科">生</span>乍相逢欢同故知。许相邀不失故期。深自愧资身无计。空两手造华居。乏执贽效芹私。</p>
        
        <p class="曲"><span class="牌">江儿水</span><span class="科">外</span>一片男儿气。相投似有期。相逢肯使空归去。<span class="夹白">我这些少家赀。都让与你。愿持予之赠。以佐明主。你看这</span>兰堂贵室堪居住。耕奴织婢堪驱使。<span class="科">丑末持箱上外</span>资斧千箱完具。尽付君家好佐那人行事。</p>
        
        <p class="白"><span class="科">生</span>小生受之无名。断然不敢。</p>
        
        <p class="曲"><span class="牌">五供养</span><span class="夹白"><span class="科">旦对生介</span>我和你</span>骤然来至。他便倾家都付与伊。中间应有意。何必苦推辞。<span class="夹白"><span class="科">旦转身对外介</span>张兄。你</span>何不同事。使嫂嫂与我同居共处。谋王同力助。定霸两心齐。谈笑功名。断金之利。</p>
        
        <p class="曲"><span class="牌">玉交枝</span><span class="科">贴对旦介</span>劳卿劝取。他素心我也未知。如今知事应难济。方才说与我端的。他擒兔月中谋已就。怕从龙人下心难死。又未知他改图甚的。这其间也随他意儿。</p>
        
        <p class="曲"><span class="牌">川拨棹</span><span class="科">外指贴介</span>休聒絮。<span class="夹白">李郎一妹。</span>我明言须记取。如今向海角天涯。如今向海角天涯。十年间须当建立。定因风寄与伊。定因风寄与伊。</p>
        
        <p class="白">李郎。我一一交付与你。我夫妇止带一奴随行。就此拜别出门了。<span class="科">生旦</span>兄嫂何忍就去。</p>
        
        <p class="曲"><span class="牌">尾声</span><span class="科">外贴</span>行踪已决留难住。<span class="科">生旦</span>何事别离容易。<span class="科">合</span>地北天南教人起梦思。</p>
        
        <p class="落诗"><span class="科">外</span>赠君居宅与金资。<br /><span class="科">贴</span>要建功名好及时。<br /><span class="科">生</span>忽漫相逢又成别。<br /><span class="科">旦</span>只今回首是天涯。</p>
        
        <h2 id=ch19 class="chapter"><span class="出题">第十九出　破镜重符</span></h2>
        
        <p class="曲"><span class="牌">金蕉叶</span><span class="科">小生徐德言上</span>千思万思。我浑家知他怎的。打不破愁城恨围。磨不了山盟海誓。</p>
        
        <p class="诵"><span class="牌">青衫湿</span>南朝千古伤心地。还唱后庭花。旧时王谢堂前燕子。飞入人家。　　梦中空遇。仙姿莹雪。宫鬓堆雅。不知游子貂裘敝尽。流落天涯。</p>
        
        <p class="白">自家乃前朝驸马徐德言便是。自故国丧乱。与公主分别。约以元宵卖镜为记。希图后会。今日及期。出来问个消息。又遇这般大雪。正是怜卿谩道为卿苦。爱他风雪耐他寒。</p>
        
        <p class="曲"><span class="牌">山坡羊</span>白茫茫六花飞坠。乱纷纷如风飞絮。我虚飘飘浮踪似伊。<span class="夹白">雪花。我既相似你。也合相怜我。如何偏打在我面上来。你看</span>冷飕飕扑面无情绪。<span class="夹白">我那公主。</span>我展转思。此情诉与谁。<span class="夹白">近来闻得他没入在侯门杨越公府中了。</span>他侯门一入深无底。陌路萧郎。一丝空系。缄书。关河鸿雁稀。魂迷。阳台云雨疑。</p>
        
        <p class="白"><span class="科">丑上</span>卖镜卖镜。受人之托。必当终人之事。老爷差我出来卖此破镜。中间必有缘故。前面有人。不免再教几声。卖镜卖镜。<span class="科">小生上问介</span>老人家。你的镜儿值得几文。不等个晴暖天色出来。却在这风雪中卖。<span class="科">丑</span>秀才。你那里知道。我这镜非同小可。一向无人识他。恐怕埋没了这段清光。因此不辞风雪。为他求个售主。<span class="科">小生</span>你借与我看。<span class="科">丑递镜小生看哭介</span></p>
        
        <p class="曲"><span class="牌">前腔</span>眼睁睁琼簪敲碎。苦哀哀银瓶刚坠。痛煞煞当时镜分。哭啼啼各自湮红泪。<span class="夹白">老人家。我且问你。</span>这镜儿。谁将付与伊。<span class="夹白"><span class="科">丑</span>你要买就买。不是来历不明的。<span class="科">小生</span></span>分明说与咱详细。<span class="夹白"><span class="科">丑</span>这等看起来。你敢有一半对着我的么。<span class="科">小生出镜介</span></span>这镜儿在怀中。那人儿何处。<span class="夹白"><span class="科">丑</span>我实对你说罢。这镜在杨越公府中出来的。你只随我去。自有好处。<span class="科">小生</span>多谢你。只是越公府中不是耍处。我如何敢进去。<span class="科">丑</span>你只随我去。管取不妨。<span class="科">小生</span></span>我待相随。还愁惹是非。待不随。如何得信息。</p>
        
        <p class="白"><span class="科">丑</span>来至此间。是府前了。你且住在此。我与你打个消息来回你。眼望旌旗捷。耳听好消息。<span class="科">丑下</span></p>
        
        <p class="曲"><span class="牌">前腔</span><span class="科">小生</span>急忙忙随他来至。他慌张张将咱留住。战兢兢未知死生。眼巴巴怎望得他来至。<span class="夹白">我不道这两半面镜儿。也有凑着的时节。</span>这镜儿。还有会合时。我如今空手没巴臂。半日仓皇。一天憔悴。<span class="夹白">镜子。我若照你时呵。</span>须知。羞看鬓有丝。<span class="夹白">他若照你时呵。</span>须知。羞看减玉肌。</p>
        
        <p class="白">此间官府往来。怕有认得我的。不当稳便。不免在耳房内少避一回。待他回报。</p>
        
        <p class="落诗">镜与人俱去。<br />镜归人未归。<br />无复姮娥影。<br />空留明月辉。</p>
        
        <h2 id=ch20 class="chapter"><span class="出题">第二十出　杨公完偶</span></h2>
        
        <p class="曲"><span class="牌">绕地游</span><span class="科">外杨素贴乐昌上</span><span class="科">外</span>终朝凝望。为尔添惆怅。待人回必知的当。<span class="科">贴</span>眠思梦想。触目成凄怆。知他每有谁依仗。</p>
        
        <p class="白"><span class="科">丑上</span>踏破铁鞋无觅处。得来全不费工夫。老爷磕头。<span class="科">外</span>你回来了。镜儿可有人买么。<span class="科">贴</span>禀老爷。小人正在街上卖。偶遇个秀才。闻说卖镜。就讨去看。一见了就哭将起来。小人问他端的。他身边果有半面。凑来不差。如今小人赚得他来在府门首了。<span class="科">外</span>莫不他去了。<span class="科">贴</span>他的半面镜子被小人拿来了。他一定不去。<span class="科">外接镜与贴看贴悲介</span>是了。奴家也知道他一定不去。<span class="科">外</span>你如何就知他不去。<span class="科">贴</span>他既知奴家在此。要图一面。纵令万死。岂肯回避。<span class="科">外</span>既在门首。可唤进来。<span class="科">贴</span>他原是文士。求老爷礼貌他些。<span class="科">丑</span>秀才有请。</p>
        
        <p class="曲"><span class="牌">金珑璁</span><span class="科">小生</span>偷身寻去向。窥人不敢声扬。闻召命。转徬徨。</p>
        
        <p class="白">路当险处难回避。事到头来不自由。<span class="科">丑</span>老爷在此。过来相见。<span class="科">小生拜介外</span>扶起。<span class="科">回指贴介</span>此是何人。你可认得他么。<span class="科">小生贴各背哭介外</span>取酒过来。你二人都坐了。<span class="科">小生</span>司空在上。岂敢坐。<span class="科">外</span>你虽亡国勋戚。乃是江左名士。但坐何妨。<span class="科">小生贴坐外把盏递小生贴介</span>徐生。你一向断雁孤鸿。可曾寻偶否。</p>
        
        <p class="曲"><span class="牌">二郎神</span><span class="科">小生</span>漫悒怏。叹一雁西飞路渺茫。正铩羽垂头无倚仗。浪书空咄咄。迤逗柔肠。那里有心情来妄想。<span class="夹白"><span class="科">外</span>你如此青年。怎禁受得这般冷落。<span class="科">小生</span></span>任冷落梅花孤帐。<span class="科">背介合</span>空相望。似隔河牛女。对面参商。</p>
        
        <p class="曲"><span class="牌">前腔</span><span class="科">贴</span>堪伤。秦楼凤去。箫声绝响。把花草吴宫成梦想。<span class="夹白"><span class="科">外</span>你们初谐伉俪。记得年纪多少。<span class="科">贴</span></span>记盈盈十五。妆成始嫁王昌。叹回首珠帘尘结网。把伉俪一时撇漾。<span class="科">背介合前</span></p>
        
        <p class="曲"><span class="牌">啭林莺</span><span class="科">外</span>看他垂垂偷堕泪两行。使人蓦地心伤。他经年寂寞芙蓉帐。分明我拆散鸾凰。把他青春虚旷。埋没了画眉张敞。<span class="科">合</span>漫思量。忍见这低头辗转廻肠。</p>
        
        <p class="曲"><span class="牌">前腔</span><span class="科">小生背介</span>听他言词多慨慷。想他不甚隄防。只是槛猿笼鸟难亲傍。料别来消减容光。愁心劳攘。怕眼下风波翻掌。</p>
        
        <p class="白"><span class="科">背指贴介合前外指贴介</span>你平日长于诗赋。何不把眼前的事情。赋成一诗。诵与我听。</p>
        
        <p class="曲"><span class="牌">啄木鹂</span><span class="科">贴</span>闻严教。自忖量。<span class="科">背哭介</span>侍尊前强把愁眉放。若教人弃旧怜新。怎下得义负恩忘。盈盈泪阁秋波泱。重重恨锁春山上。论儿郎。罗敷空有。漫效野鸳鸯。</p>
        
        <p class="白">禀老爷。诗成了。<span class="科">外</span>诵与我听。<span class="科">贴诵诗</span>今日何铨次。新官与旧官。笑啼俱不敢。方信做人难。<span class="科">外</span>好诗好诗。闻之使人酸鼻。</p>
        
        <p class="曲"><span class="牌">前腔</span><span class="科">外</span>新诗句。倍惨伤。想啼笑俱难非是谎。算咱每风月襟怀。肯教人云雨分张。你当初镜破鸾孤往。管今朝重合妆台上。谢伊郎。使君有妇。肯效野鸳鸯。</p>
        
        <p class="白">徐生。你听我说。我终不然恋他的姿色。断你的恩情。我如今把你的浑家依旧配还你。只是你作客十年如张俭。想家徒四壁类相如。我就将陈公主的妆奁。为徐舍人的行李。你也不消推辞。<span class="科">小生</span>小生亡国之士。堕落泥中。相公时雨之恩。出于望外。本当执御以侍晏婴。非敢泛舟而希范蠡。只是漂流已久。岂无风木之思。伉俪重谐。方有室家之恋。今欲暂归祭扫。后当图效涓埃。不知相公肯见许否。<span class="科">外</span>我宾主当有相留之情。你夫妇已决同归之志。固应听允。何必强从。我分外有白金二锭。关文一通。与你前去。<span class="科">贴</span>奴家既蒙不杀之恩。又荷重谐之赐。衔环无地。结草何年。<span class="科">小生</span>我们就此拜别前去。</p>
        
        <p class="曲"><span class="牌">黄莺儿</span><span class="科">小生</span>几载历冰霜。喜春回连理芳。债缘勾却三生帐。新愁顿忘。旧约顿偿。一朝提挈青云上。<span class="科">合贴祷告天介</span>告苍苍。愿他筹添海屋。福祉似川长。</p>
        
        <p class="曲"><span class="牌">前腔</span><span class="科">贴</span>公相度汪洋。续冰弦赖主张。妆楼打叠秋波望。镜重圆转光。花重发转香。这般恩德如天样。<span class="科">合祷介合前外</span></p>
        
        <p class="白">近日打报子来。盗贼生发。你夫妇回去。路上须要仔细。<span class="科">小生贴拜辞介</span>多谢相公。</p>
        
        <p class="落诗"><span class="科">外</span>全恩割爱许相亲。<br /><span class="科">贴</span>破镜重圆谢主人。<br /><span class="科">小生</span>惟有感恩并积恨。<br />万年千载不成尘。</p>
        
        <h2 id=ch21 class="chapter"><span class="出题">第二十一出　髯客海归</span></h2>
        
        <p class="白"><span class="科">外同贴上</span>枉自劳心十载余。功名到手却成虚。如今且作任公子。青海滩头学钓鱼。自家一天好事。渐渐成来。不道太原有一真主。难与争衡。娘子。岂不闻古人有言。识时务者在乎俊杰。我如今把这些行径。都付与李郎。成就得他。也不枉了我这一片心了。我和你与他分别。不觉又行了数程。你看好风景也呵。好闷人也呵。</p>
        
        <p class="曲"><span class="牌">北新水令</span>一鞭残角斗横斜。猛回头壮心犹热。帝星明复隐。王气见还灭。漫自评骘。打叠起经纶手霸王业。</p>
        
        <p class="曲"><span class="牌">南步步娇</span><span class="科">贴</span>逶迤山径堕黄叶。雁外流霜月。迢迢去路赊。地北天南。梦魂难越。无端车马叹驰驱。从征又与家乡别。</p>
        
        <p class="曲"><span class="牌">北折桂令</span><span class="科">外</span>坐谈间早辨龙蛇。把袖里乾坤做梦里蝴蝶。狠的人海沸山裂。不禁支发。空跌双靴。祇因为自认做丰沛豪杰。因此上小觑了韩彭功烈。<span class="夹白">我想起那李公子呵。</span>所事撑达。与他争甚么凤食鸾栖。我自向碧梧中别寻支节。</p>
        
        <p class="曲"><span class="牌">南江儿水</span><span class="科">贴</span>摇落长途里。西风分外冽。秦娥梦断秦楼月。乐游原上清秋节。咸阳古道音尘绝。柳色年年伤别。西望长安。那里是云中宫阙。</p>
        
        <p class="曲"><span class="牌">北雁儿落带得胜令</span><span class="科">外</span>空打熬的计团圞把我机关设。空磨砻的事完成把我心肠竭。<span class="夹白">我当初的意儿。好不狠也。</span>谁知道遇敌劫。把利名缰收不迭。怎肯造赤眉业。怎肯蹈乌江辙。<span class="夹白"><span class="科">贴</span>胜负兵家不可期。你为何就要丢手。<span class="科">外</span></span>休说。早觑了上场头一盘儿拆兴灭。咱若是不识时几送了也。</p>
        
        <p class="曲"><span class="牌">南侥侥令</span><span class="科">贴</span>裙钗应有恨。豪杰漫咨嗟。偌大江山都抛舍。又何必絮叨叨多话说。</p>
        
        <p class="曲"><span class="牌">北收江南</span><span class="夹白"><span class="科">外</span>呀。</span>到头来未免受颠蹶。算不如早明决。早知拿云握雾手叹摧折。待学东陵种瓜瓞。却教人垂头无语自悲咽。</p>
        
        <p class="曲"><span class="牌">南园林好</span><span class="科">贴</span>车盘桓双轮似遮。马屯邅雕鞍污沙。成都市空劳占卦。愁心绪乱如麻。堆雅鬓点霜华。</p>
        
        <p class="曲"><span class="牌">北沽美酒带太平令</span><span class="科">外</span>行过处鬼门涉。巴前路九嶷遮。<span class="夹白">你看大海将近了也。</span>隐隐波涛似卷雪。望洋心空切。<span class="夹白">我想起这大海。知道他磨过了多少英雄也呵。</span>变桑田几多岁月。祖龙桥旧基磨灭。<span class="夹白">可惜这片无穷的大水也。</span>淘不净我心性薄劣。洗不清我面皮红热。伤嗟痛嗟。若不自宁贴。<span class="夹白">呀。</span>那纷争几时休歇。</p>
        
        <p class="曲"><span class="牌">南尾声</span><span class="科">贴</span>层层蜃市成宫阙。仔细看来都幻也。空使心机催鬓雪。</p>
        
        <p class="落诗"><span class="科">外</span>十年侠剑漫劳神。<br /><span class="科">贴</span>千里风烟自苦辛。<br /><span class="科">合</span>画虎未成君莫笑。<br />安排牙爪始惊人。</p>
        
        <h2 id=ch22 class="chapter"><span class="出题">第二十二出　教婿觅封</span></h2>
        
        <p class="曲"><span class="牌">一枝花</span><span class="科">生上</span>千金输一诺。倾盖成知己。别后望云山几千里。回雁峰高。那得音书至。<span class="科">旦</span>阑干闲徙倚。怕花发新枝。笑我玉貌把人留住。</p>
        
        <p class="诵"><span class="牌">南乡子</span><span class="科">生</span>惜别独惊魂。小院沉沉昼掩门。事业蹉跎空叹息。难言。一缕春丝绊客辕。　　<span class="科">旦</span>何事系心猿。时不重来仔细论。唾手封侯非远别。飞骞。莫学村家底样恩。</p>
        
        <p class="白">官人。你终日安居在此。功名一字。再不挂怀。是何道理。<span class="科">生</span>小生岂无进取之心。只是放你不下。<span class="科">旦</span>呀。官人差了。你读诗书。岂不闻怀嬴劝晋公子之事乎。你既有如此才艺。又遇这般时节。况且张兄所赠赀财。足充馆谷。岂可坐以待老。</p>
        
        <p class="曲"><span class="牌">桂枝香</span><span class="夹白">你看</span>四方鼎沸。群雄蜂起。若还不出展经纶。恐怕你置身无地。<span class="夹白">况有张兄呵。</span>把家财赠伊。家财赠伊。资身有具。何须萦系。漫迟疑。试看龙虎纷争日。岂是鸳鸯稳睡时。</p>
        
        <p class="曲"><span class="牌">前腔</span><span class="科">生</span>平生意气。须教遭际。终不然为枳棘鸾栖。肯误却云霄鹏翅。<span class="夹白">古人有言。良臣择主而事。好鸟择木而栖。况那李公子呵。</span>是英雄可依。英雄可依。奇勋可致。不免暂时抛弃。肯迟疑。从今大笑出门去。不斩秦关誓不归。</p>
        
        <p class="白">娘子。你与我收拾行李起来。卜一吉日。就别你前去。<span class="科">旦</span>官人岂不闻不疑何卜。行李已完备了。我今日就送你登程。<span class="科">生</span>也说得是。我就此拜别罢。<span class="科">旦</span>我还要送你一程。有几句话儿叮嘱你。<span class="科">生</span>娘子请先行。</p>
        
        <p class="曲"><span class="牌">长拍</span><span class="科">旦</span>滚滚征尘。滚滚征尘。重重离思。迢迢的去程无际。<span class="夹白"><span class="科">生</span>娘子。你有甚言语叮嘱我。<span class="科">旦</span></span>我欲言还止。转教人心折临岐。无奈燕西飞。更生憎影茕茕伯劳东去。只怕萧条虚绣户。禁不得门掩梨花夜雨时。纵不然化做了望夫石。也难免瘦了腰肢。</p>
        
        <p class="曲"><span class="牌">短拍</span><span class="科">生</span>泪染冰绡。泪染冰绡。愁浓绿蚁。为功名难免别离。自笑处囊锥。解不开这些愁绪。怎理得乱绳千缕。早图个分茅列土。趱归路促高车。</p>
        
        <p class="曲"><span class="牌">尾声</span>修书须把平安寄。<span class="科">旦</span>织得廻文付与谁。只索梦趁飞花逐马蹄。</p>
        
        <p class="落诗"><span class="科">旦</span>郎今别去路漫漫。<br /><span class="科">生</span>千里云山阻笑欢。<br /><span class="科">合</span>东去伯劳西去燕。<br />马行十步九回看。</p>
        
        <h2 id=ch23 class="chapter"><span class="出题">第二十三出　奸宄觊觎</span></h2>
        
        <p class="曲"><span class="牌">北点绛唇</span><span class="科">净薛仁呆上</span>世业秦兴。兵锋楚劲。边豪猛奋。起金城。顷刻崤函定。</p>
        
        <p class="白">自家薛仁杲的便是。我足追骏马。力敌万人。自我举兵以来。不知擒获了多少人。被我断舌劓鼻埋足捶背杀了多少。我一向颇有窥西京之意。叵耐杨素那老儿威名甚重。智勇兼全。故此掩甲休兵。未遂所愿。近日闻得杨素已死。正是我得志之秋。不免出号申令。称兵前去。将官宗罗喉等何在。<span class="科">众应上</span>先锋衣染血。骑突剑吹毛。路失羊肠险。云横雉尾高。覆元帅。有何使令。<span class="科">净</span>我即日要起兵咸阳去。你众将每听我道。</p>
        
        <p class="曲"><span class="牌">清江引</span>边庭豪杰推雄猛。恣杀掠人奔命。怒发震雷霆。志决图吞并。<span class="科">合</span>长驱直入咸阳境。</p>
        
        <p class="曲"><span class="牌">前腔</span><span class="科">众</span>长戈锐戟谁能竞。听我主申军令。发号疾如风。赏罚明如镜。<span class="科">合前</span></p>
        
        <p class="落诗">赤土流星剑。<br />乌号明月弓。<br />朔风吹塞北。<br />杀气满秦中。</p>
        
        <h2 id=ch24 class="chapter"><span class="出题">第二十四出　明良遭际</span></h2>
        
        <p class="曲"><span class="牌">神仗儿</span><span class="科">外唐王同公子文静领兵上</span>扬旗耀帜。扬旗耀帜。挥干整羽。喜先发难制。汾晋俱来从义。平燕赵。定梁齐。城幽冀。下青徐。</p>
        
        <p class="曲"><span class="牌">滴溜子</span><span class="科">生上</span>忙奔走。忙奔走。山驰水驱。空惊眼。空惊眼。塞云关树。望尘头漫漫无际。想唐王举义师。如云如雨。且候牙门。向前拜趋。</p>
        
        <p class="白"><span class="科">外小生末升帐生进见介外</span>你是何方人氏。有何技能。到此投军。<span class="科">生</span>李靖是京兆三原人。少年随侍母舅韩擒虎。颇习兵法。闻明公起义兵。愿从书记之列。<span class="科">小生</span>孩儿前年曾识此人。可留大用。<span class="科">外</span>你既晓兵法。我即日要发兵安辑萧铣。你意见如何。<span class="科">生</span>靖闻用兵如治病。急则治其标。今邓世洛聚兵数万。屯于金州。讨之不克。倘击萧铣。急则与世洛连兵。愈为难下。今日之计。只合移兵先平世洛。则唇亡齿寒。萧铣不攻自破矣。<span class="科">外怒介</span>我兵已发。谁敢阻当。你敢是与萧铣作说客。军令煽惑军心者斩。左右绑去斩了。<span class="科">众绑生小生末同救止介</span></p>
        
        <p class="曲"><span class="牌">祝英台</span><span class="科">生</span>把风尘经历尽。暗处叹投珠。<span class="夹白">早知如此。悔不</span>抛掷楚弓。弃置吴钩。门外学吹齐竽。<span class="夹白">到如今呵。</span>须臾。听不得鹤唳华亭。又早狗烹锜釜。恨他乡这骸骨倩谁收取。</p>
        
        <p class="曲"><span class="牌">前腔</span><span class="科">小生</span>须知。远方来仗策追随。忍使命先徂。遇事敢言。料敌输谋。多是应变随机。<span class="夹白"><span class="科">生</span>明公欲定天下。奈何杀壮士。<span class="科">末</span></span>休弃。建奇勋须仗雄才。岂可把片言轻试。愿明公把使过与使功相济。</p>
        
        <p class="白"><span class="科">外</span>既如此说。且放他起来。就留在二公子帐下听用。</p>
        
        <p class="落诗"><span class="科">生</span>可怜仗剑走风尘。<br /><span class="科">末</span>帐下几乎丧此身。<br /><span class="科">小生</span>得放手时须放手。<br /><span class="科">外</span>得饶人处且饶人。</p>
        
        <h2 id=ch25 class="chapter"><span class="出题">第二十五出　竞避兵燹</span></h2>
        
        <p class="曲"><span class="牌">水底鱼儿</span><span class="科">净领众上</span>十万貔貅。旌旗射斗牛。功名到手。席卷向神州。<span class="夹白">军士们。你看所向无前。势如破竹。且喜秦州已定。如今分兵经略扶风去。</span>功名到手。席卷向神州。<span class="科">下</span></p>
        
        <p class="曲"><span class="牌">前腔</span><span class="科">丑贴扮妓女上</span>垢面蓬头。闲花满地愁。不堪回首。烟雾障红楼。<span class="夹白">平生枕席有情。今日刀鎗没趣。若遇了这伙杀人的军兵。不输似那般使水的子弟。你听金鼓之声近来。不免快走回避。</span>不堪回首。烟雾障红楼。<span class="科">下</span></p>
        
        <p class="曲"><span class="牌">缕缕金</span><span class="科">旦</span>玉筯落。翠蛾愁。出门思避难。欲谁投。无奈弓鞋窄。行行落后。悔教夫婿觅封侯。孤身怎奔走。<span class="夹白">奴家自别良人。且喜安居无事。不想薛仁呆作乱。打破京城。人民奔散。只得毁妆。混在众人之内。奔出乡去。再作道理。</span>悔教夫婿觅封侯。孤身怎奔走。</p>
        
        <p class="曲"><span class="牌">水底鱼儿</span><span class="科">净领众上</span>破邑屠州。长河变血流。星驰云骤。鬼哭与神愁。<span class="夹白">军士们。已到扶风了。可打点攻城。凡遇男子精壮的便用他从军。老弱的竟自杀了。凡女子美貌少年的送到我帐下来。老弱丑的也竟杀了。<span class="科">众应</span></span>星驰云骤。鬼哭与神愁。<span class="科">下</span></p>
        
        <p class="曲"><span class="牌">前腔</span><span class="科">小净末扮僧道上</span>寺观清幽。奈强梁作寇仇。神通佛咒。到此一齐休。<span class="夹白">可奈这般兵势。赶得实难存济。别人不见老婆。偏我们没了徒弟。却好了。你看前面两个妇人。只待拿来出气。姐姐。我和你同伴儿走。<span class="科">僧道妓打笑诨介</span></span>神通佛咒。到此一齐休。<span class="科">下</span></p>
        
        <p class="曲"><span class="牌">缕缕金</span><span class="科">旦</span>心惊恐。泪交流。岐路从谁问。半含羞。恐被朱颜误。遭他毒手。水流花落鸟声愁。咸阳怎回首。<span class="夹白">奴家奔走这一程。且喜金鼓之声渐渐远了。只是途路难行。不知往那里去好。只得向树林丛中寻个小路。漫漫行去。</span>水流花落鸟声愁。咸阳怎回首。<span class="科">下</span></p>
        
        <h2 id=ch26 class="chapter"><span class="出题">第二十六出　奇逢旧侣</span></h2>
        
        <p class="曲"><span class="牌">鹊仙桥</span><span class="科">小生上</span>桐音重协。蕙帏还共。转觉那人恩重。<span class="科">贴</span>青鸾飞入合欢宫。想往事恍如春梦。</p>
        
        <p class="诵"><span class="牌">清平乐</span><span class="科">小生</span>春风依旧。着意隋堤柳。搓得鹅儿黄欲就。天气清明时候。　　<span class="科">贴</span>去年绣户朱门。今宵雨魄云魂。追忆相思况味。不知几个黄昏。</p>
        
        <p class="白">官人。我和你今日再得完聚。虽则荒村茅舍。可不胜似璚楼玉宇。<span class="科">小生</span>似我冲寒冒雪。访问消息的时节。谁想有今日。</p>
        
        <p class="曲"><span class="牌">解三酲</span><span class="科">小生</span>想那日琴调瑟弄。叹中途付与东风。只道今生已作鸳鸯冢。谁承望再睹乘龙。几回賸把银缸照。犹恐相逢似梦中。<span class="科">合</span>恩山重。把断弦再续。胜似鸾封。</p>
        
        <p class="曲"><span class="牌">前腔</span><span class="科">贴</span>恨当时强移恩宠。为相思泪染鹃红。只道高唐永隔行云梦。谁知道重上巫峰。延津宝剑看重会。合浦明珠喜再逢。<span class="科">合前</span></p>
        
        <p class="曲"><span class="牌">不是路</span><span class="科">旦上</span>避难匆匆。改换衣妆毁玉容。心惊恐。未知何处可潜踪。来到这村中。看一湾流水三山拱。五柳当门半亩宫。<span class="夹白">看这宅院。且是清幽。不免扣门则个。开门开门。<span class="科">小生应介</span>是谁。<span class="科">旦</span></span>相借重。到门不敢来题凤。莫嫌惊动。莫嫌惊动。</p>
        
        <p class="白"><span class="科">小生</span>是妇人声音。娘子。你可出去开门。<span class="科">贴</span>是。如此开门。<span class="科">惊见介</span>呀。好似张美人。<span class="科">旦</span>呀。陈美人何故在此。</p>
        
        <p class="曲"><span class="牌">前腔</span><span class="科">贴</span>劳想仙踪。似一片花飞故苑空。今匆冗。缘何飘泊到帘栊。<span class="夹白"><span class="科">旦</span>我自那日见了李郎。看他是个豪杰。要去从他。又恐泄漏。因此上不曾告别姐姐。</span>竟相从。他出门投主我无人共。谁料咸阳起贼烽。心汹汹。不期到此叨陪奉。莫嫌惊动。莫嫌惊动。</p>
        
        <p class="白"><span class="科">贴</span>姐姐。我丈夫也在此。请里面相见。官人。元来是旧日结义姊妹张美人。<span class="科">小生见介旦</span>不知徐官人缘何得与我姐姐重合。</p>
        
        <p class="曲"><span class="牌">太师引</span><span class="科">小生</span>叹飘蓬。匣镜尘埃重。似孤猿别鹤和断鸿。恨剑拥玉人西去。漫寻消问息难通。<span class="夹白">不道因卖镜之故。得见司空。那时被我浑家</span>将新诗五言来打动。因此上放出雕笼。<span class="夹白"><span class="科">旦</span>缘何来到这里。<span class="科">小生</span></span>我怕听得景阳晓钟。故寻个深山深处绝踪。</p>
        
        <p class="白">每常闻得我浑家道张姨工容贤德。说已从了李郎去矣。不知缘何也到此。</p>
        
        <p class="曲"><span class="牌">前腔</span><span class="科">旦</span>霎时相见谐鸾凤。向荒村与侠士偶逢。<span class="夹白"><span class="科">小生</span>那侠士是谁。<span class="科">旦</span>那侠士姓张名仲坚。他呵</span>怜取相如四壁。把家赀罄竭相供。<span class="夹白">我李郎因此上</span>怀金仗策图建立。我孤身自守房栊。谁知道强贼恣凶。满京城家逃户走难容。</p>
        
        <p class="曲"><span class="牌">前腔</span><span class="科">贴</span>你仓忙避寇谁趋捧。况烽烟隔绝故宫。你若是寻夫远道。怎禁得宿水餐风。当时既叨同画阁。又何妨茅宇相共。终不然教你西我东。今日须暂留鱼乘从容。</p>
        
        <p class="白">姐姐。倘以良人在此。不便起居。便当分为两院。奴家亲自陪侍。未审尊意如何。<span class="科">旦</span>多谢姐姐厚意。只是奴家也有一言要对姐姐说。<span class="科">贴</span>有何见谕。<span class="科">旦</span>你徐官人才貌两全。况声名素著。当此立功之秋。若不出去图些事业。可不枉了这般人品。<span class="科">小生</span>张姨之言。极是有理。只是我浑家久别方叙。又无女伴陪他。故此迟疑。今得张姨在此同住。小生便出去寻些功名。心上也放得下了。<span class="科">旦</span>徐官人既肯纳愚言。奴家丈夫见在唐王府中。倘若起兵。他必为将。奴家修书与徐官人去。他那里必有用你处。不知意下如何。<span class="科">小生</span>如此甚好。只怕军门严急。如何通得书信。<span class="科">旦出拂介</span>奴家有计在此了。奴家相从丈夫之时。曾扮为男子模样。相见时他正惊疑。出此红拂。方知我是杨司空家侍女。如今即将此拂与徐官人带去。到那里觑个机会。与他看时。自有分晓。<span class="科">付拂介小生</span>谨领。</p>
        
        <p class="曲"><span class="牌">三学士</span><span class="科">旦</span>看你才华真出众。更兼眉宇丰隆。若还不展鶤鹏翅。可不负了生平锦绣胸。<span class="科">合</span>但愿功成金印重。天山定。早挂弓。</p>
        
        <p class="曲"><span class="牌">前腔</span><span class="科">小生</span>数载飘零似转蓬。为恩情多少磨砻。今朝暂舍吹箫侣。来日还图夹日功。<span class="科">合前</span></p>
        
        <p class="曲"><span class="牌">前腔</span><span class="科">贴</span>乱后分离喜再逢。把欢踪又作离踪。只怕你蹉跎岁月征鞍上。我消歇容华破镜中。<span class="科">合前</span></p>
        
        <p class="落诗"><span class="科">小生</span>蘼芜绿处是残春。<br />草色和烟拂马尘。<br /><span class="科">旦</span>惟有西河堤畔柳。<br /><span class="科">贴</span>安排青眼送行人。</p>
        
        <h2 id=ch27 class="chapter"><span class="出题">第二十七出　奉征高丽</span></h2>
        
        <p class="曲"><span class="牌">似娘儿</span><span class="科">生领众军士上</span>二卵弃干城。救张苍幸藉王陵。自夸才略谁应并。看奇谋六出。战功百胜。还须万里专征。</p>
        
        <p class="白">我自从献策。触犯军令。几至杀身。幸得恩主与故人救取。此后屡立战功。官拜行台兵部尚书。早间主上召我议事。问我分合为变。奇正安在。我答曰。善用兵者无不正。无不奇。使敌莫测。故正亦胜。奇亦胜。三军之士。止知其胜。莫知其所以胜。非变而能通。何以至此。主上大悦称善。因问我讨高丽一节。我请以五万师往擒之。少间待刘兄来议。此事必有端的。</p>
        
        <p class="曲"><span class="牌">步蟾宫</span><span class="科">末捧剑上</span>虎帐谈兵悬庙胜。请长缨运筹先定。长风万里好横行。指日勒山铭鼎。</p>
        
        <p class="白"><span class="科">相见介末</span>早间主上传下旨意来。命吾兄领精兵五万。下海征高丽国。这剑与你军中行事。有犯法者。先斩后奏。这空头告身。许你选用人才。竟拜官职。然后奏闻。<span class="科">谢恩介生</span>我想当初若无主上与恩兄救取。此时已成枯骨。岂料今日也能与朝廷当得一面。</p>
        
        <p class="曲"><span class="牌">江头金桂</span>想昔日身投陷穽。幸蒙恩救此生。谁道陈谋屡中。遭际明圣。把腹心牢订盟。因此上论战为兵。要竭忠荩。喜拜专征新命。西海横行。感恩那知身重轻。把偏箱鹿角。把偏箱鹿角。依稀八阵寄边庭。好教净洗单于颈。只待临期系汉缨。</p>
        
        <p class="曲"><span class="牌">前腔</span><span class="科">末</span>凭着你变奇为正。神机妙夙成。好似孙吴对垒。颇牧临阵。况师徒教阅精。待你向蜃海攻城。鲸波交刃。管取不劳而定。驰奏承明。飞铙入云歌凯声。稳功酬推毂稳功酬推毂。威彰分阃伫勋名。高标铜柱黄沙塞。图画云台白玉京。</p>
        
        <p class="白">请问李兄。何日起行。<span class="科">生</span>靖闻兵贵神速。且明日支干大利。就起兵前去。<span class="科">末</span>兵行之际。不得饯送奈何。<span class="科">生</span>此别不久。何劳垂饯。</p>
        
        <p class="落诗"><span class="科">生</span>叩首钦承君命。<br /><span class="科">末</span>爵赏人人欢庆。<br /><span class="科">生</span>朝中天子三宣。<br /><span class="科">末</span>阃外将军一令。</p>
        
        <h2 id=ch28 class="chapter"><span class="出题">第二十八出　寄拂论兵</span></h2>
        
        <p class="曲"><span class="牌">月云高</span><span class="科">小生上</span>山花无限。离愁怎消遣。没奈何分恩爱。忍教拆散。一寸柔肠。两下里相萦绊。举步天涯近。回首云山远。何事关情一树烟。恼杀行人啼杜鹃。</p>
        
        <p class="白">自与公主分手。不觉又是月余。张姨虽与我书物。正不知他丈夫肯用我否。</p>
        
        <p class="曲"><span class="牌">前腔</span><span class="夹白">只怕</span>辕门深远。孤身怎求见。慢提起金张贵。已是人离乡贱。若话不投机。可不枉了身劳倦。出处皆前定。空自闲嗟叹。方信道人生行路难。怎怕得平湖北到天。</p>
        
        <p class="白">行了这半日。身子便觉困倦了。不免把红拂藏好腰间。向草丛中少睡片时。多少是好。<span class="科">作睡介</span></p>
        
        <p class="曲"><span class="牌">小桃红</span><span class="科">生领众军上</span>军容整肃。阵势森严。铁骑分前后也。两翼齐驱下。首尾似循环。看云屯更风旋。怕甚么莽蚩尤狡匈奴能负险也。这蕞尔高丽何足办。指点鸭绿红边。那降旗隐隐城闉。</p>
        
        <p class="白"><span class="科">军人拿德言介</span>禀元帅。有细作在此。<span class="科">生</span>拿来待我自审问。这厮何故闪在草丛中。<span class="科">小生</span>小生闻李元帅出征高丽。愿投幕下。因疲倦暂睡在此。不想冒犯虎威。<span class="科">生</span>你仔细说来。果是何方人氏。有何韬略。敢来投我。<span class="科">小生</span>元帅听禀。</p>
        
        <p class="曲"><span class="牌">下山虎</span>鲰生徐姓。名唤德言。为有你平安报。因此敢候辕门。<span class="夹白"><span class="科">生</span>你莫不是奸细么。<span class="科">小生</span></span>岂是反间憸夫。也非偷营细人。<span class="夹白"><span class="科">生</span>一向西京扰乱。连我家室也未知如何。你缘何带得我家信来此。<span class="科">小生</span></span>我荆妇与你夫人有姊妹缘。曾同作侯门眷。乱后相逢在远村。特致青鸾信。不惮艰难。<span class="夹白"><span class="科">生</span>你莫不是打听了我家中事情。故把假书来哄我。<span class="科">小生出拂介</span></span>试看红拂殷勤岂偶然。</p>
        
        <p class="白"><span class="科">生</span>呀。红拂是我夫人的。如此定是真了。我亦素闻你才名。如今幸得相会。不惟得了家书。且得贤士。可喜可喜。请坐了。有言望见教。</p>
        
        <p class="曲"><span class="牌">蛮牌令</span>思家喜书传。为国得英贤。资尔谋猷能破敌。管教我勒燕然。<span class="夹白"><span class="科">小生</span>多承元帅不弃。只是小生亡国之臣。不可图存。败军之将。难以语勇。<span class="科">生</span></span>叹包胥无依谁念。痛左车有策难言。喜今日相逢马前。幸分明指与平川。</p>
        
        <p class="白">久闻大名。未得相会。如今要征高丽。先生必有妙计。乞明以教我。<span class="科">小生</span>元帅雄略盖世。岂藉余谋。只是刍荛之言。圣人所择。既蒙垂问。敢不吐露。窃闻高丽有鸭绿之险。负固不服。今新罗扶余诸国。环处其外。习知其情。倘元帅发咫尺之书。令彼移兵合击。是以夷狄攻夷狄。为力既易。成功必速。不审尊意如何。<span class="科">生</span>甚妙甚妙。明日便当依计行事。军士每取参军服色过来。<span class="科">拿冠服与小生介生</span>下官蒙圣旨得专封拜。今日就承制拜先生为参军。<span class="科">小生</span>小生无功。岂敢受职。<span class="科">生</span>范睢入秦。即拜亚卿。韩信还汉。便为大将。岂必拘拘汗马之功。顾言论何如耳。<span class="科">小生</span>如此小生从命了。明早就好发书各国去罢。</p>
        
        <p class="曲"><span class="牌">尾声</span><span class="科">合</span>檄书速发如飞翰。乘机夹击莫迟延。管取功成青海边。</p>
        
        <p class="落诗">王命师中促远征。<br />楼船杀气动旄旌。<br />洗兵鱼海云迎阵。<br />秣马龙沙月照营。</p>
        
        <h2 id=ch29 class="chapter"><span class="出题">第二十九出　拜月同祈</span></h2>
        
        <p class="曲"><span class="牌">天下乐</span><span class="科">旦上</span>帘幕垂垂春雨微。秋千院静落花飞。<span class="科">贴</span>碧云望断音尘杳。莫怪年年颦翠眉。</p>
        
        <p class="诵"><span class="牌">菩萨蛮</span><span class="科">旦</span>南园满地堆轻絮。愁闻一霎清明雨。雨后却斜阳。隔帘花草香。　　<span class="科">贴</span>无言匀睡脸。枕上屏山掩。时节欲黄昏。无聊独闭门。</p>
        
        <p class="白"><span class="科">旦</span>姐姐。看着送你官人出去。不觉又经年了。你看春色将阑。好伤感人也。<span class="科">贴</span>我和你空房独守。也索自禁受。只不知他每功名如何。</p>
        
        <p class="曲"><span class="牌">征胡兵</span><span class="科">旦</span>芳郊春老红英坠。行人那些。没来由为着功名。忍使向天涯。空自洒思君泪。尽教人极目望鱼书。鱼书不至。</p>
        
        <p class="曲"><span class="牌">前腔</span><span class="科">贴</span>想长杨风掉青骢尾。长途怎支。怅空闺渐老韶光。阑干共倚时。曲曲伤心处。尽教人极目盼归期。归期不至。</p>
        
        <p class="白"><span class="科">贴</span>曾分付梅香。摆下香案。如今天色已晚。请姐姐同去拜月祈祷则个。<span class="科">旦</span>请了。<span class="科">作焚香拜月介</span></p>
        
        <p class="曲"><span class="牌">香遍满</span><span class="科">旦</span>几多心事。拈香拜天都诉与。海月空惊人两处。知他在那里。荣枯是怎的。告苍苍须鉴知。好把人周济。</p>
        
        <p class="曲"><span class="牌">前腔</span><span class="科">贴</span>良人别去。春来冷落愁几许。<span class="夹白">姐姐。似你和我呵。</span>还有故人秉烛西窗语。知他在那里。吉凶是怎的。愿苍苍默护持。早成他归计。</p>
        
        <p class="白"><span class="科">旦</span>祷告已毕。同向幽径中少步一回如何。<span class="科">贴</span>是。如此姐姐请行。</p>
        
        <p class="曲"><span class="牌">琥珀猫儿坠</span><span class="科">旦</span>残红零落。苔径点胭脂。流水飘香不待时。多情空咏断肠诗。<span class="科">合</span>腰肢。担不起一腔春恨。万缕春丝。</p>
        
        <p class="曲"><span class="牌">前腔</span><span class="科">贴</span>沉沉庭院。愁绝夜何其。被冷香销月上时。云遮未放满朱扉。<span class="科">合</span>蛾眉。锁不住绿肥红瘦。柳宠花迷。</p>
        
        <p class="曲"><span class="牌">尾声</span><span class="科">合</span>无端燕子衔春去。柳絮因风满院飞。今夜还应搅梦思。</p>
        
        <p class="落诗">共听楼头鼓二更。<br />香阶携手且闲行。<br />相思相见知何日。<br />此时此夜难为情。</p>
        
        <h2 id=ch30 class="chapter"><span class="出题">第三十出　张皇天讨</span></h2>
        
        <p class="曲"><span class="牌">番卜算</span><span class="科">生小生领军上生</span>赤胆佐唐尧。笑把边尘扫。<span class="科">小生</span>幕中借筯展龙韬。座上欢同好。</p>
        
        <p class="白"><span class="科">生</span>铁骑横行铁岭头。西看暹沙笑觅侯。<span class="科">小生</span>青海只今将饮马。黄河不用更防秋。<span class="科">生</span>军士每依着阵势。趱行前去。<span class="科">众应介</span>得令。</p>
        
        <p class="曲"><span class="牌">四边静</span><span class="科">生</span>雄兵数万称天讨。扬帆定边徼。授钺自王朝。挥戈下穷岛。<span class="科">合</span>任龙山峻高。熊津险要。指日破高丽。威风播遐邈。</p>
        
        <p class="曲"><span class="牌">前腔</span><span class="科">小生</span>怀中草就平胡表。从军视征剿。兔窟莫深藏。鲸波岂难捣。<span class="科">合前并下</span></p>
        
        <p class="曲"><span class="牌">前腔</span><span class="科">净扮高丽王领众上</span>箕封已卜千年调。通江绕山峤。可怪大唐朝。称兵觑吾小。紫云气高。白衣拱抱。负固是高丽。徒劳肆征讨。<span class="科">生小生领众上战净众败下介</span></p>
        
        <p class="曲"><span class="牌">前腔</span><span class="科">生小生</span>你看纷纷鼠窜如风扫。长河势倾倒。追逐趁波涛。须教四围绕。<span class="科">合</span>龙山已超。熊津已到。连战破高丽。威风播遐邈。</p>
        
        <p class="白"><span class="科">生</span>天色已晚。暂且收兵。明日必要追擒国王。方可班师。正是</p>
        
        <p class="落诗">挽弓须挽强。<br />用箭须用长。<br />射人须射马。<br />擒贼须擒王。</p>
        
        <h2 id=ch31 class="chapter"><span class="出题">第三十一出　扶余换主</span></h2>
        
        <p class="曲"><span class="牌">破阵子</span><span class="科">外扮扶余国王领众上</span>莫笑江山换主。须知天地无私。新年正朔从谁是。故里风烟系我思。羞看景物奇。</p>
        
        <p class="白">举目蛮烟和毒雾。天涯旧恨知无数。故乡回首作他乡。一曲琵琶一断肠。我张仲坚。素有图王之志。因见中原有主。故潜入扶余。与道兄徐洪客约会。用一奇计。使其内乱交作。国主出亡。国人见我从中安集。遂推我为主。事成之后。道兄竟泛舟投弱水去了。他留下诗一首道。谁是聪明谁是痴。任他强弱与雄雌。人生枉做千年调。世事还如一局棋。至今诵之。使人叹息。以后闻得中国果是李世民为天子。又早是我见几。不然这时节那讨我处。近日遣大将李靖征讨高丽国。打过檄文来。约我各国合兵夹击。那李靖正是我的故人。我一向在此想他。莫若就这机会。立此功劳。与他会一面。却不两便。昨日已差军士打探消息。想必就回也。<span class="科">小旦作探子上</span>我是扶余国王手下一个探子是也。蒙我大王差我打探李将军与高丽征战消息。不免回复咱大王走一遭。</p>
        
        <p class="曲"><span class="牌">越调鬭鹌鹑</span>走的我汗似汤浇。浑身上下水洗。恰离了乱撺的军营。我急煎煎盼不到大王的这寨里。只我这两只脚飞腾。一字儿喘息。看亡家。觑败国。人着箭浪抢身歪。马中鎗惊急里脚失。</p>
        
        <p class="白">大王。探子回来了也。<span class="科">外</span>他两下里如何厮杀。怎的见手。喘息定了。慢慢说来。</p>
        
        <p class="曲"><span class="牌">紫花儿序</span><span class="科">小旦</span>焰腾腾火烧了寨栅。浪滔滔的水渰营垒。扑剌剌马踏碎城池。英雄猛将世上无敌。端的一个个贯甲披袍落可也的气势。耀武扬威。擂鼓筛锣。呐喊摇旗。</p>
        
        <p class="曲"><span class="牌">柳营曲</span>鼓振的那山岳摧。喊声也似鬼神悲。荡征尘番滚滚天日晦。领雄兵迎敌。厮杀相持。<span class="夹白">出马来</span>则听得高叫一声似春雷。</p>
        
        <p class="白"><span class="科">外</span>他两下怎生披挂。使甚器械。你喘息定。慢慢再说。</p>
        
        <p class="曲"><span class="牌">么篇</span><span class="科">小旦</span>垓心里耀武扬威。阵面上挝鼓夺旗。李将军他冠簪着金獬豸。甲挂着锦唐猊。坐下马胜似赤狻猊。高丽国那将军又不曾言名讳。不使甚别兵器。他使一条方天画戟。身穿白袍白甲。头戴着素银盔。猛见了则是个西方神下世。这一个合扇刀望着脑盖上劈。那一个拿方天戟不离了软脇里刺。这一个恨不得扯碎了黄旗。那一个恨不得扢支支顿断了金钱豹尾。</p>
        
        <p class="白"><span class="科">外</span>他两下毕竟谁弱谁强。谁输谁赢。</p>
        
        <p class="曲"><span class="牌">小沙门</span><span class="科">小旦</span>两员将高施武艺。两员将比并高低。他两个棋逢着对手难廻避。两员将用心机端的跷蹊。</p>
        
        <p class="曲"><span class="牌">圣药王</span>高丽将命运低。李将军福分又催。只他这英雄猛烈世间稀。这一个明晃晃的刀去劈。那一个忽辣辣的箭发疾。咭叮当相对在半空里。<span class="夹白">高丽将被李将军一刀分为两段。</span>卒律律迸一万道的火光飞。</p>
        
        <p class="白"><span class="科">外</span>高丽国王可曾被他拿住了不曾。</p>
        
        <p class="曲"><span class="牌">尾声</span><span class="科">小旦</span>只这高丽王逃奔他邦去。顾不得金珠宝贝。十万锦江山。管中朝稳坐盘龙的金椅。</p>
        
        <p class="白"><span class="科">外</span>赏他一斗酒。一肩肉。免他一个月打差。<span class="科">小旦谢下外</span>将官每听令。如今高丽王逃走。不往女直。定往新罗。你一人与我扮做樵夫。一人与我扮做渔父。在水陆两路驻扎。待他来时。唱歌为号。即时便要接应擒获。不可泄了兵机。如违斩首。<span class="科">众应</span>得令。</p>
        
        <p class="落诗">扮成渔父与樵夫。<br />水陆须当备不虞。<br />计就月中擒玉兔。<br />谋成日里捉金乌。</p>
        
        <h2 id=ch32 class="chapter"><span class="出题">第三十二出　计就擒王</span></h2>
        
        <p class="曲"><span class="牌">步蟾宫</span><span class="科">净奔上</span>神龙失势忙奔走。窜身好似丧家狗。金城百雉等闲收。英雄恨落他人彀。</p>
        
        <p class="白">英雄失志受人欺。白刃无光战马疲。得意狐狸强似虎。败翎鹦鹉不如鸡。自家高丽王便是。连日与李靖这厮苦战。被他杀得个片甲不回。如今要投女直去请兵。不免问路前去。</p>
        
        <p class="曲"><span class="牌">锦上花</span><span class="科">丑扮樵夫上</span>伐木四山幽。挥斧风飕。丁丁响处鬼哭猿愁。一时休。一时休。出不得樵夫手。</p>
        
        <p class="曲"><span class="牌">前腔</span><span class="科">末扮渔父上</span>放下钓鱼钩。心在竿头。鳌鱼怎得摆尾摇头。一时休。一时休。出不得渔人手。</p>
        
        <p class="白"><span class="科">净</span>樵夫。我要到女直去。从那条路可去。<span class="科">丑</span>须要渡水去。那边有个渔船。我唤他过来渡将军。<span class="科">唤船打照会介末</span>将军来。我两人扶你上船。<span class="科">作绑介净</span>呀。不好了。你是甚么样人。敢缚我。<span class="科">末丑</span>我两人也非渔父。也非樵夫。奉扶余国王军令。差来拿你。如今走那里去。快去见大王。</p>
        
        <p class="曲"><span class="牌">前腔</span><span class="科">合</span>小国恣凶谋。战败何投。军机紧急怎敢淹留。一时休。一时休。脱不得屠龙手。</p>
        
        <p class="落诗">樵斧声中花木枯。<br />渔歌一曲起菰蒲。<br />不施万丈深潭计。<br />怎得骊龙颔下珠。</p>
        
        <h2 id=ch33 class="chapter"><span class="出题">第三十三出　天涯知己</span></h2>
        
        <p class="曲"><span class="牌">贺圣朝</span><span class="科">生上</span>驱兵破阵如风雨。早坚城隳垒。赫赫王灵。明明将令。堂堂师旅。<span class="科">小生</span>班固参军。陈琳草檄。惭愧同遭遇。喜主帅功高。谁数贰师。漫夸都护。</p>
        
        <p class="白"><span class="科">生</span>我每连战数十阵。高丽虽已荡平。只是国王逃窜。尚未擒获。昨已发书各路。严加缉捕。不知如何。<span class="科">小生</span>元帅神谋妙策。周悉无遗。此虏虽逃。终是燕巢飞幕之上。鱼游沸釜之中。不久也必授首。不须悬念。</p>
        
        <p class="曲"><span class="牌">驻云飞</span><span class="科">生</span>耀武边陲。乐浪临屯尽扫除。早验征西计。胜置安东尉。<span class="夹白">嗏。</span>百战谢天威。无劳折矢。平定安集。敢负师中寄。只待擒王奏凯归。</p>
        
        <p class="曲"><span class="牌">前腔</span><span class="科">小生</span>上将宣威。万里功成一指挥。昔日扬波地。今作桑田矣。<span class="夹白">嗏。</span>韬略任施为。战无不利。到处资粮。何用千金费。只待擒王上捷书。</p>
        
        <p class="曲"><span class="牌">海棠花</span><span class="科">外领众解高丽王上</span>三载霸西隅。一举成奇迹。</p>
        
        <p class="白">牙门官。可与我通报。道扶余国王擒得高丽伪主。到帐下报功。<span class="科">生</span>既是归顺国王。况有大功。礼合迎接。<span class="科">生小生接见介生作惊疑介</span>呀。元来却是张兄。</p>
        
        <p class="曲"><span class="牌">玉交枝</span><span class="科">生</span>乍惊还喜。在他乡得逢故知。想当时灵石成交谊。十余年远隔天涯。无端越鸟惊北飞。谁知胡马在西风里。论君才须当遇时。但未知致身甚术。</p>
        
        <p class="曲"><span class="牌">前腔</span><span class="科">外</span>当时别去。向西方悄投事机。见扶余国乱无明主。因此上用计图之。鹪鹩不从鹏远飞。鲂鱼暂迩鲛人住。羡君家终能致主。任专征提兵万里。</p>
        
        <p class="曲"><span class="牌">玉胞肚</span><span class="科">小生</span>雄才侠气。久闻君每劳梦思。逢季布不羡千金。识荆州万户何忮。<span class="科">合</span>明朝连辔。卿云绕路耀旌旗。共谒明光饮至归。</p>
        
        <p class="曲"><span class="牌">前腔</span><span class="科">生</span>功成万里。取元凶仗君虎威。想前日发檄飞书。俱是我参军奇计。<span class="科">合前生</span></p>
        
        <p class="白">参军。你夫人与我寒荆所居。是何地名。<span class="科">小生</span>唤做青山村。我每班师入京。亦是便道。<span class="科">生</span>既如此。参军可领前队人马。先驻札村口。参军自到村中。与他说知。省得大军齐到惊动他每。我随后同张兄领大军便来也。<span class="科">小生</span>元帅何不先寄一书。与我带去。<span class="科">生出拂介</span>我归期已近。不必写书。只将此拂寄还寒荆便了。<span class="科">小生</span>元帅与张王一路同行。甚好话旧也。</p>
        
        <p class="落诗"><span class="科">生</span>归程喜与故人同。<br /><span class="科">小生</span>指日铭勋共鼎钟。<br /><span class="科">外</span>一叶浮萍归大海。<br /><span class="科">合</span>人生何处不相逢。</p>
        
        <h2 id=ch34 class="chapter"><span class="出题">第三十四出　华夷一统</span></h2>
        
        <p class="曲"><span class="牌">画堂春</span><span class="科">旦上</span>东风吹柳日初长。雨余芳草斜阳。杏花零落燕泥香。睡损红妆。<span class="科">贴</span>香篆暗消鸾凤。画屏萦绕潇湘。峭寒轻透薄罗裳。无恨思量。</p>
        
        <p class="诵"><span class="牌">长相思</span><span class="科">旦</span>红满枝。绿满枝。宿雨恹恹睡起迟。闲庭花影移。　　<span class="科">贴</span>忆归期。数归期。梦见虽多相见稀。相逢知几时。</p>
        
        <p class="曲"><span class="牌">二犯傍妆台</span><span class="科">旦</span>粉褪玉肌香。无边春事挂垂杨。恨落红销砌稳。听杜宇唤愁忙。平芜尽处春山小。花压阑干春昼长。<span class="科">合</span>一般情况。几回断肠。只落得盈盈秋水泪汪汪。</p>
        
        <p class="曲"><span class="牌">前腔</span><span class="科">贴</span>闺梦绕辽阳。怪来空帐冷牙床。任从他销蝶粉。听不得奏莺簧。写愁无奈裁诗苦。织锦频添绣线长。<span class="科">合前</span></p>
        
        <p class="曲"><span class="牌">不是路</span><span class="科">小生上</span>金勒丝缰。柳外垂鞭拂短墙。停骖望。依然流水绕村庄。<span class="夹白">此间是了。不免扣门则个。开门开门。<span class="科">旦贴合</span></span>是谁行。敢是邻家女伴来相访。<span class="夹白"><span class="科">开门介旦</span>呀。徐官人回来了。此去如何。<span class="科">小生</span></span>且请从容听话长。解行囊。<span class="科">出拂介</span>当年红拂浑无恙。<span class="夹白"><span class="科">旦惊介</span>呀。为何又带了回来。<span class="科">小生</span></span>漫劳惆怅。漫劳惆怅。</p>
        
        <p class="白"><span class="科">旦</span>徐官人。你此去莫非不曾见我丈夫么。<span class="科">小生</span>张姨。你试猜一猜。</p>
        
        <p class="曲"><span class="牌">红衲袄</span><span class="科">旦</span>他莫不是未遭逢漂流转异乡。<span class="夹白"><span class="科">小生</span>他官拜尚书。职任元帅。统五万之众。西讨高丽。也不当漂流了。<span class="科">旦</span></span>莫不是享荣华把旧恩情浑撇漾。<span class="科">小生冷笑介旦</span>待教我白头写恨空劳攘。因此红拂传情竟渺茫。<span class="夹白"><span class="科">小生</span>张姨多心了。请再参详。<span class="科">旦</span></span>这话儿教人怎详。<span class="夹白"><span class="科">贴</span>姐姐且放心。<span class="科">旦</span></span>这心儿教人怎放。为甚的旧物空归也。只落得万缕千丝搅寸肠。</p>
        
        <p class="曲"><span class="牌">前腔</span><span class="夹白"><span class="科">贴</span>官人。你</span>莫不是路迢迢风尘中到不得辽海傍。<span class="夹白"><span class="科">小生</span>我既到不得那里。为何知他的消息。<span class="科">贴</span>你既到那里。却缘何无回音。</span>莫不是密锵锵剑戟把你相拦当。<span class="夹白"><span class="科">小生</span>我曾面送张姨的家书。蒙他拜我为参军。谁敢拦当。<span class="科">贴</span></span>莫不是万军中痛青年送战场。因此上一封书把红拂空回往。<span class="夹白"><span class="科">小生</span>他百战百胜。已成擒王大功。安得有此。<span class="科">贴</span></span>莫不是改调他方。<span class="夹白"><span class="科">小生</span>不是。<span class="科">贴</span></span>莫不是路阻无梁。<span class="夹白"><span class="科">小生</span>我来得。他也来得。有甚么路阻。<span class="科">贴</span>如此说。我这遭猜着了。</span>多应是将到天台也。先遣刘郎候阮郎。</p>
        
        <p class="白"><span class="科">小生</span>是了是了。李元帅与我一同班师回来。特令我在前队通报。他随后就来也。<span class="科">旦</span>如此谢天谢地。<span class="科">众人上</span>报参军爷知道。元帅爷下马了。</p>
        
        <p class="曲"><span class="牌">生查子</span><span class="科">生外上</span>百战定边疆。不枉身劳攘。旄头已失光。凯奏金铙响。</p>
        
        <p class="白"><span class="科">生</span>转过杏花村。便是桃源路。<span class="科">外</span>我也要见一妹一面只是陈公主在内。恐不稳便。<span class="科">生</span>徐参军也是异姓兄弟。便见他浑家何妨。<span class="科">军又报小生出迎旦</span>呀。果是官人回来了。<span class="科">合拜介生</span>已作经年别。<span class="科">旦</span>相逢似梦中。<span class="科">外</span>好将过往事。诉与落花风。<span class="科">旦</span>张兄。别去已久。何缘也同到此。<span class="科">外</span>一妹还认得我。<span class="科">旦</span>官人。你将别后踪迹。略说与我知道。</p>
        
        <p class="曲"><span class="牌">刮鼓令</span><span class="科">生</span>当日赴战场。冒军法险受殃。赖圣主仁兄相救。屡立奇功擒虎狼。<span class="夹白">天子命我讨高丽时节。</span>路上遇徐郎。开缄喜闻陈姨相傍。且赖他筹策破金汤。<span class="夹白">不想张兄已为扶余国王。</span>为征发因得会名王。</p>
        
        <p class="曲"><span class="牌">前腔</span><span class="科">小生</span>辞别去杳茫。叹孤身滞海邦。历尽了风波劳顿。久从军驾海航。自为利名缰。归心大刀终宵怏怏。幸今日返旆云水乡。喜依然双燕在雕梁。</p>
        
        <p class="曲"><span class="牌">前腔</span><span class="科">旦对生贴对小生同唱</span>离别久暗伤。减腰围褪粉光。禁不得蘼芜春望。恨王孙戍远方。寂寞度年芳。今朝喜闻功成平壤。看男儿衣锦早还乡。免教人买卜问行藏。</p>
        
        <p class="曲"><span class="牌">前腔</span><span class="科">外</span>叹筑室道傍。猛回头泪两行。为只为雄心难下。把他乡作故乡。归兴已茫茫。今朝喜与故人相向。把微功漫录在封章。再休题四海一空囊。</p>
        
        <p class="白"><span class="科">生</span>张兄。我当初渡江时。曾拜祷西岳之庙。朦胧中因得一梦。到如今想来。都已应着了。<span class="科">念前西江月词</span>他说红丝系足。月府跨凤。正应我寒荆出自越公之府。手持红拂。一时相遇。岂非奇逢。说金卯正应刘兄。说长弓已应张兄。尧天日捧。正要我尽忠大唐。岂非一定之数。鬼神所司。我昨日进表章时。已带一款在上。请将所得高丽府库银三百两。修葺西岳庙宇。只待圣旨到来。便知分晓。</p>
        
        <p class="曲"><span class="牌">粉蝶儿</span><span class="科">末赉诏上</span>奉侍明光。幸睹龙颜欢畅。喜班师遣郊迎劳赏。捧丝纶。持玉帛。荣光骀荡。<span class="科">合</span>荷皇恩天高地厚难量。</p>
        
        <p class="白">故人相别久。今日喜成功。寄与衙门吏。丹书下九重。自家刘文静。蒙圣恩差我赉诏到李靖军中。闻他大军驻扎在此。不免着人通报则个。<span class="科">相见读诏介</span>诏书已到。跪听宣读。皇帝诏曰。朕惟创业惟艰。贤良是藉。兹尔李靖。南平吴虏。北破突厥。西定吐谷浑。今又平高丽。功高愈下。宦成无毁。迁尚书左仆射。加封卫国公。扶余国王张仲坚。手缚大丑。归顺中国。特赐节钺。加封海道大总管。参军徐德言。累建奇计。肃清海宇。授丹阳刺史。靖妻张氏。封卫国夫人。德言妻陈氏。封丹阳郡夫人。各赐服二袭。靖所请重修西岳庙。听支军前银两。专遣幕官一员督修。仍敕赐灵感扁额。谢恩。<span class="科">众拜谢介</span></p>
        
        <p class="曲"><span class="牌">山花子</span><span class="科">生</span>和风献捷蓬莱上。喜清时际遇明良。听歌讴欢腾万方。天阶拜祝霞觞。<span class="科">合</span>息边烽苍生阜康。闾阎击壤乐未央。虞庭管取仪凤凰。惟愿天心永祐皇唐。</p>
        
        <p class="曲"><span class="牌">前腔</span><span class="科">小生</span>孤身失国无依仗。叹顽砆自愧圭璋。喜参谋功高定襄。今朝分得余光。<span class="科">合前</span></p>
        
        <p class="曲"><span class="牌">前腔</span><span class="科">外</span>中原一别成虚想。半生来客寄遐荒。惨云霞隔绝故乡。岂期功奏擒王。<span class="科">合前</span></p>
        
        <p class="曲"><span class="牌">扑灯蛾</span><span class="科">旦</span>云生五色光。彩结三芝上。当此太平日。夫妇共遭恩眷也。共欢呼瞻望。任教贺燕绕华堂。<span class="科">合</span>好花枝时来须放。笑尘埃谁解识贤良。</p>
        
        <p class="曲"><span class="牌">前腔</span><span class="科">贴</span>花生银烛光。春满珠帘上。今朝共欢会。佳辰永谐缱绻也。看春光酝酿。喜孜孜和气毓兰房。<span class="科">合前</span></p>
        
        <p class="曲"><span class="牌">尾声</span><span class="科">合</span>休论聚散如翻掌。还与天工做主张。留取千年作话扬。</p>
        
        <p class="落诗">今日丝纶焕薜萝。<br />来朝阙下听鸣珂。<br />花迎喜气皆知笑。<br />鸟识欢心亦解歌。</p>

    </body> 
</html>