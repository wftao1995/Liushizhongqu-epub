<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/義俠記</title>
        <meta name="author" content="明　沈璟　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">義俠記</span></h1>

        <p class="作者">明　沈璟　著</p>
        
        <h2 id=ch1 class="chapter"><span class="齣題">第一齣　家門</span></h2>

        <p class="曲"><span class="牌">臨江月</span><span class="科">末上</span>眼見人生無百歲。何妨終日逍遙。花間席上暗香飄。和風春倚袖。明月夜聞簫。　　今古英雄稱義俠。報恩雪忿名高。請看名將出衡茅。談言微中處。莫認滑稽曹。</p>
        
        <p class="曲"><span class="牌">沁園春</span>宋世清河。武松名氏。上應星文。自橫海郡中。暫辭柴進。景陽崗上。醉打山君。仗義除奸。報兄誅嫂。刺配從容赴孟城。相逢處。孫娘認義。夫婿識張青。　　孟州喜遇施恩。濟弱鋤強受蹇迍。向飛雲浦裡。提刀大鬧。鴛鴦樓內。濺血餘痕。別館孤貧。孝姬苦節。正倚孫娘寄客身。還相聚夫妻黨類。同作宋朝臣。</p>
        
        <p class="落詩">景陽崗英雄打虎。<br />陽穀縣奸黨遭刑。<br />孟州道恩讎兩報。<br />梁山泊夫婦榮名。</p>
        
        <h2 id=ch2 class="chapter"><span class="齣題">第二齣　遊寓</span></h2>
        
        <p class="曲"><span class="牌">滿庭芳</span><span class="科">生戴青巾布衣鑾帶上</span>幼習韜鈐。長閑弓馬。功名未遂鷹揚。片言然諾。結客少年場。凜凜英姿義膽。論男兒俠骨生香。關情處。雁行斷影。何地隔參商。</p>
        
        <p class="誦"><span class="牌">鷓鴣天</span>湖海元龍氣未平。相逢劇孟意方傾。百年此日看交態。千古誰人不世情。　　腰下劍。膝邊橫。男兒本自重橫行。寧為紫塞千夫長。不作青衿一老生。</p>
        
        <p class="白">小生姓武名松。本貫清河人氏。幼年不幸。父母雙亡。止有親兄一人。從幼失散。近聞他在陽穀縣居住。時常念想。未得依歸。我父母存日。曾聘賈氏為配。因小生家業凋零。江湖飄泊。以此伉儷未諧。久聞鄆城有個宋公明。人稱為及時雨。意欲投奔他去。只為此間柴皇親意氣相合。不忍遽辭。他曾着人來約。說今日到此看我。想此時將到也。<span class="科">小生上末小丑隨上小生</span></p>
        
        <p class="曲"><span class="牌">緱山月</span>先代慶源長。橫海衍天潢。青春綠鬢氣昂昂。但論文講武。招賢好客。國士無雙。</p>
        
        <p class="白">小生柴進。世居滄州。籍金枝玉葉之榮。收虎略龍韜之俊。喜得武二哥遠來相顧。一向留在東莊。今日特往探望。迤邐行來。已到莊上了。家僮。快去通報。<span class="科">末小丑</span>理會得。<span class="科">報介</span>武二官人。我們大官人到了。<span class="科">生</span>在那裡。<span class="科">迎見介小生</span>武二哥拜揖。<span class="科">生</span>大官人拜揖。<span class="科">小生</span>這幾日家下多事。有失候問。今特與兄少敘片時。<span class="科">生</span>小弟蒙兄相留已久。即欲別兄前去尋訪宋公明。他日再來聚首。<span class="科">小生</span>昨聞宋公明為事出逃。想他必來看我。兄長再住幾日。就在此相會何如。<span class="科">生</span>如此甚好。<span class="科">小生</span>看酒來。<span class="科">眾</span>有酒。<span class="科">小生送酒介</span></p>
        
        <p class="曲"><span class="牌">玉芙蓉</span><span class="夾白">想我</span>塵埃跡未彰。天地身何往。嘆窮途青眼。更誰相向。<span class="夾白">噯。</span>不平氣吐虹霓上。報德心懸日月光。<span class="科">合</span>年方壯。論男兒<span class="夾白">當</span>自強。漫學他楚囚悲憤淚沾裳。</p>
        
        <p class="曲"><span class="牌">前腔</span><span class="科">小生</span>時才若處囊。世態如翻掌。羨君家交誼。古人不讓。虎頭自有封侯相。珠履寧同食客行。<span class="科">合前小生</span></p>
        
        <p class="白">小弟告辭了。明日再來請教。<span class="科">生</span>多勞了。<span class="科">別介</span></p>
        
        <p class="落詩"><span class="科">生</span>飛揚跋扈為誰雄。<br /><span class="科">小生</span>十載青春不負公。<br /><span class="科">末丑</span>無限心中不平事。<br /><span class="科">合</span>一番清話又成空。</p>
        
        <h2 id=ch3 class="chapter"><span class="齣題">第三齣　訓女</span></h2>
        
        <p class="曲"><span class="牌">生查子</span><span class="科">老旦上</span>生計拙如鳩。庭院花如繡。<span class="科">旦上</span>母訓自祗承。女德慚閨秀。</p>
        
        <p class="白">母親萬福。<span class="科">老旦</span>若真孩兒到來。</p>
        
        <p class="誦"><span class="牌">謁金門</span>空相憶。無計與傳消息。遊子天涯常浪跡。寄書何處覓。　　<span class="科">旦</span>春睡覺來無力。落絮隨風颺白。倚遍欄杆空日夕。斷腸芳草碧。</p>
        
        <p class="白"><span class="科">老旦</span>老身清河縣魏氏之女。賈門之婦。良人早喪。止生一女。從幼許聘武二郎。奈因他父母俱亡。少年飄泊。我的兒。幾時是你于歸的日子。<span class="科">旦</span>母親膝下無人。孩兒正好朝夕奉養。此事不須提起。請母親訓誨若真一番。<span class="科">老旦</span>我的兒。</p>
        
        <p class="曲"><span class="牌">三學士</span><span class="夾白">你</span>四德三從雖自守。<span class="夾白">奈</span>家徒四壁堪憂。寒門子母空凝望。芳草王孫只浪遊。<span class="科">合</span>苦樂終身猶未剖。從天降。莫預謀。</p>
        
        <p class="曲"><span class="牌">前腔</span><span class="科">旦</span>烏鳥衷情尚未酬。何心燕侶鶯儔。亂離時世誰相保。<span class="夾白">爭如我</span>少小深閨不解愁。<span class="科">合前</span></p>
        
        <p class="曲"><span class="牌">大迓鼓</span><span class="科">老旦</span>凝眸。上翠樓。何時得見。子婿封侯。<span class="夾白">兒。你</span>今春更比前春瘦。<span class="夾白">只怕</span>他心不似你心頭。<span class="科">合</span>莫把離情無端自兜。</p>
        
        <p class="曲"><span class="牌">前腔</span><span class="科">旦</span>忘憂。堂北頭。桑楡景暮。門巷清幽。<span class="夾白">娘。</span>兒孫有福兒孫受。<span class="夾白">你</span>得優遊處且優遊。<span class="科">合前</span></p>
        
        <p class="落詩"><span class="科">旦</span>鶯啼繡戶曉雲深。<br />漸覺池塘有綠陰。<br /><span class="科">老旦</span>但願應時還得見。<br />果然勝似岳陽金。</p>
        
        <h2 id=ch4 class="chapter"><span class="齣題">第四齣　除兇</span></h2>
        
        <p class="曲"><span class="牌">水紅花</span><span class="科">淨末獵戶上</span>官司懸賞有明文。捕山君。看看着緊。咱們獵戶受災迍。枉艱辛。徘徊難進。退則恐違嚴限。進又恐亡身。算來總是命難存也囉。</p>
        
        <p class="白"><span class="科">末</span>我們是陽穀縣獵戶。只為景陽崗上有一弔睛白額虎為害。本縣大爺立限與俺們。務要捉獲。但此虎猛惡異常。俺們如何拿得。<span class="科">淨</span>哥。俺們只得穿着虎皮。伏在嶺下。各處多擺些窩弓藥箭。待他自來納命便了。<span class="科">末</span>說得有理。正是路狹難迴避。<span class="科">淨</span>官差不自由。<span class="科">隱下生上</span>道傍車馬日繽紛。行路悠悠何足云。未知肝膽向誰是。令人卻憶平原君。俺武松久住柴皇親莊上。欲投宋公明去。恐他到此。又等了幾日。如今只得別了皇親。打聽宋兄消息。就往陽穀縣尋俺哥哥。走一遭去也呵。</p>
        
        <p class="曲"><span class="牌">北雙調新水令</span>老天何苦困英雄。二十年一場春夢。<span class="夾白">不能勾</span>奮雲程九萬里。<span class="夾白">則落得</span>沸塵海數千重。浪跡浮蹤。任烏兔枉搬弄。</p>
        
        <p class="白">說話中間。早來到景陽崗下。行路飢渴。這里有個酒肆。酒望子上寫着三碗不過崗。這怎麼說。且進去少坐一回。酒保那里。<span class="科">丑應上</span>酒酒酒。有有有。賒賒賒。走走走。客官裡面請坐。<span class="科">生</span>且問你怎麼喚做三碗不過崗。<span class="科">丑</span>客官。俺這里造得好酒。人若喫了三碗。就醉倒了。上這景陽崗不得。因此喚做三碗不過崗。<span class="科">生笑介</span>待俺喫上十來碗。看過得崗過不得崗。<span class="科">丑斟酒介</span>我這里只有一樣牛肉。只怕不中喫。用得些麼。<span class="科">生</span></p>
        
        <p class="曲"><span class="牌">折桂令</span>又何須炙鳳烹龍。<span class="科">已下一句一碗</span>鸚鵡杯浮。琥珀光濃。<span class="夾白">卻不道</span>五斗消酲。三杯合道。自有神功。<span class="夾白"><span class="科">丑</span>你喫過十二三碗了。就在此宿了罷。<span class="科">生醉唱</span></span>何用你虛擔怕恐。<span class="夾白">俺偏要去。<span class="科">走介丑扯介</span>還了俺酒錢。俺有話對你說。<span class="科">生背云</span>前日柴大官人送的盤纏。一路用來。剩不多了。酒保。連這包兒與你罷。</span>好教人羞澀囊空。<span class="夾白">你還有什麼話。<span class="科">丑</span>你看前面榜文。為這崗上有一弔睛白額虎為害。但有單身客人。不許過崗。恐傷性命。<span class="科">生做醒介怒云</span>不說猛虎。俺便不去也罷。若說有虎為害。不覺精神抖擻。毛髮倒豎。一定要去拿他。<span class="科">丑</span>看你不出。倒是一個喫老虎肉的。俺勸你性命還是直錢的。不去罷。<span class="科">生走介</span>噯。按不住</span>惡氣忡忡。<span class="夾白"><span class="科">丑扯介生推丑一筋斗介生</span>則是</span>行色匆匆。<span class="夾白"><span class="科">丑</span>他自要去送性命。干俺甚事。各人自掃門前雪。休管他家瓦上霜。<span class="科">下生醉走介</span>趁着這</span>落日熹微。醉眼<span class="夾白">的這</span>朦矓。</p>
        
        <p class="白">已到崗子上。為何不見仕麼大蟲。這廝們都是胡說。連那官府榜文也是諢帳。酒湧上來。待俺少睡片時。<span class="科">做半睡介內做虎嘯生醒介</span>呀。果然有個大蟲來了。<span class="科">虎跳上介生</span></p>
        
        <p class="曲"><span class="牌">雁兒落</span><span class="夾白">覷</span>潑毛團體勢兇。<span class="夾白"><span class="科">棍打在樹上折介</span>呀。這</span>狼牙棍先摧迸。<span class="夾白"><span class="科">內鳴鑼生略住口虎三撲生三躲介</span>俺這里</span>趨前退後忙。<span class="夾白">這孼畜</span>舞爪張牙橫。<span class="科">內又鳴鑼生又住口虎三撲生三躲介</span></p>
        
        <p class="曲"><span class="牌">得勝令</span><span class="夾白">呀。閃的他</span>回身處撲着空。轉眼處又亂着蹤。<span class="夾白"><span class="科">拿住虎打介</span>這的是</span>虎有傷人意。<span class="夾白">因此上</span>冤家對面逢。<span class="夾白"><span class="科">內又鳴鑼生又住口虎又撲虎掙脫走介</span>你要顯</span>神通。<span class="夾白">便做道</span>力有千斤重。<span class="夾白"><span class="科">拿住虎打死介</span>虎。你今日</span>途<span class="夾白">也麼</span>窮。<span class="夾白">抵多少</span>花無百日紅。花無那百日紅。</p>
        
        <p class="白">虎已打死了。且乘這酒興。往前去罷。<span class="科">淨末穿虎皮跳上生</span>呀。又有兩個虎來。俺今番死也。</p>
        
        <p class="曲"><span class="牌">沽美酒兼太平令</span><span class="夾白">則索</span>逞餘威鬭晚風。逞餘威鬭晚風。<span class="夾白"><span class="科">淨末行走介生</span>呀。則見</span>雙舉步兩挪蹤。<span class="夾白"><span class="科">淨末</span>咄。你是人是鬼。敢在此獨行。<span class="科">生</span>俺是</span>蓋世英豪喚武松。<span class="夾白"><span class="科">淨末</span>你曾遇虎麼。<span class="科">生</span></span>試言他兇猛。<span class="夾白"><span class="科">淨末</span>你試說一遍。<span class="科">生</span></span>負隅處恁威風。<span class="夾白"><span class="科">淨末</span>咦。<span class="科">生</span></span>身一撲山來般重。<span class="夾白"><span class="科">淨末</span>咦。<span class="科">生</span></span>尾一翦鋼刀般橫。<span class="夾白"><span class="科">淨末</span>咦。<span class="科">生</span></span>一聲高千人驚恐。<span class="夾白"><span class="科">淨末</span>咦。<span class="科">生</span></span>數步遠眾生含痛。<span class="夾白"><span class="科">淨末</span>咦。你怎麼不被他害了。<span class="科">生</span>俺呵。憑着這</span>膽雄氣雄。<span class="夾白">空拳兒</span>結果了<span class="夾白">這</span>大蟲。<span class="夾白"><span class="科">淨末</span>咦。如此多謝了壯士。<span class="科">生</span>呀。</span>教眾口將咱稱頌。</p>
        
        <p class="白"><span class="科">淨末</span>好教壯士得知。俺們是陽穀縣獵戶。官府立了限期。要拿這大蟲。又近他不得。只得擺下窩弓藥箭。在此等候。既然壯士打死了他。如今在那裡。<span class="科">生</span>你們跟轉來。<span class="科">走回介淨末遠望怕介</span></p>
        
        <p class="曲"><span class="牌">鴛鴦煞</span><span class="夾白"><span class="科">生</span>早難道</span>巖前虎瘦雄心橫。<span class="夾白"><span class="科">淨末</span>這等一個大蟲。被你精拳頭打死了。就是卞莊存孝。也不如你。<span class="科">生</span>俺笑那</span>提防鎮日無用。<span class="夾白"><span class="科">淨末</span>如今你來得去不得了。<span class="科">生</span>怎麼說。<span class="科">淨末</span>少不得送你到縣裡去請賞。<span class="科">生</span>俺本是</span>逆旅經商。<span class="夾白">誰想着</span>奏績呈功。<span class="夾白"><span class="科">淨末</span>一定要你同去。<span class="科">生背介</span>少不得要往陽穀縣尋俺哥哥。便同去罷。<span class="科">轉身介</span>俺去是要去。則怕那</span>六巷三街。前遮後擁。沸沸揚揚。<span class="夾白">教人道陽穀縣沒人打得這虎。被清河縣人打死了。<span class="科">丑末對介</span>真個羞。<span class="科">生</span></span>把陽穀人譏諷。<span class="夾白"><span class="科">淨末</span>壯士。你是天下豪傑。也教陽穀人認一認。<span class="科">生</span>罷罷。<span class="科">走介</span></span>只得相從。<span class="夾白">怎</span>當得他們恁趨捧。</p>
        
        <p class="白"><span class="科">下淨</span>壯士。先走。待俺打虎幾拳。<span class="科">末</span>死的打他怎麼。<span class="科">淨</span>我等只會打死虎的。<span class="科">擡虎下</span></p>
        
        <h2 id=ch5 class="chapter"><span class="齣題">第五齣　誨淫</span></h2>
        
        <p class="曲"><span class="牌">小女冠子</span><span class="科">小旦上</span>懨懨挨過傷春病。這永夏怎安寧。歎今生錯把鸞凰聘。幾時稱我風流興。</p>
        
        <p class="誦"><span class="牌">玉樓春</span>妾家陽穀城中住。小字金蓮潘氏女。芳年十五鬻豪門。主母無端生嫉妒。　　自憐妾命一何苦。嫁作村郎箕箒婦。常將月老苦埋冤。半生錯配姻緣簿。</p>
        
        <p class="白">奴家武大的妻子。只因向年私通家主。被主母妒恨。逼勒嫁差了對頭。這武大身長三尺。家無一椽。賃房居住。賣餅為活。街坊上人口嘴叫他是三寸丁。谷樹皮。又且喫醋撚酸。防閑得緊。教奴終日納悶。幸有隔壁王婆。常來耍笑。少遣悶懷。今日餅已炊熟。催他出去了罷。大哥那裡。<span class="科">小丑做矮子上</span></p>
        
        <p class="曲"><span class="牌">秋夜月</span>貌取憎。到處人不敬。命裡嬌妻前生定。無錢怎把家緣整。只靠着賣餅。怕時逢夏景。<span class="夾白"><span class="科">揖介</span>大嫂。大嫂。<span class="科">小旦覆介</span>為何怕逢夏景。<span class="科">小丑</span>如今天氣漸熱。恐賣餅不完。明日不中用了。今後少炊些罷。<span class="科">小旦</span>你如今這等知事。一發有些意思了。<span class="科">小丑</span>我的意思。只要些茶兒喫。<span class="科">小旦</span>為何呢。<span class="科">小丑</span>喫得餅多了。<span class="科">小旦</span>不要閒說。餅已炊完。趁早出去賣罷。<span class="科">小丑</span>就去。就去。<span class="科">搖擺介挑擔走介</span></span>無錢怎把家緣整。<span class="夾白">苦惱</span>只靠着賣餅。<span class="夾白">阿夜</span>怕時逢夏景。</p>
        
        <p class="白"><span class="科">小旦</span>怎麼這等搖擺。<span class="科">小丑</span>你不曉得。矮子不擺便是寶。被你常叫我是寶。偏要擺一擺兒。羞你一羞。<span class="科">小旦</span>啐。<span class="科">小丑叫賣餅下小旦</span>這等腌臢村獸。卻不氣死我也。且把前門閉上。叫開了小門兒。請王婆過來閒講一回。<span class="科">敲壁介</span>乾娘。<span class="科">丑應上</span>來了。</p>
        
        <p class="曲"><span class="牌">前腔</span>福分輕。半世常孤另。十<span class="夾白">七八</span>個丈夫都不剩。又無兒女堪承領。難捱這老景。把茶坊自整。</p>
        
        <p class="白"><span class="科">小旦</span>乾娘萬福。<span class="科">丑</span>娘子娘子。每常見你鬱鬱不樂。今日一發着惱。敢是武大郎有甚挺撞你麼。<span class="科">小旦</span>倒沒有什麼挺撞。<span class="科">丑</span>是了。只為嫁差了對頭。以此不樂。<span class="科">小旦長吁介丑</span>看了武大郎這個模樣。不要說娘子着惱。就是老身也看不得。娘子。</p>
        
        <p class="曲"><span class="牌">東甌令</span><span class="夾白">你</span>多嬌媚。忒娉婷。守着這區區三寸丁。山雞卻與文鸞並。兩下裡不相稱。<span class="夾白">你看</span>等閒春色易飄零。<span class="夾白">別</span>圖個美前程。</p>
        
        <p class="曲"><span class="牌">前腔</span><span class="科">小旦</span>夫雖醜。義非輕。一夜夫妻百夜情。<span class="夾白">自古道為人莫作婦人身。</span>百年苦樂由人定。想萬事皆天命。<span class="夾白">噯。乾娘。</span>任他春色自飄零。又圖甚美前程。</p>
        
        <p class="白"><span class="科">丑</span>娘子。你不對我說。我已在隔壁聽得了。<span class="科">小旦</span>奴家不曾說甚麼。<span class="科">丑</span>你不要瞞我。替你悄悄尋個主顧如何。<span class="科">小旦笑介</span>乾娘又來取笑。<span class="科">內叫介</span>乾娘。有人在此買茶喫。<span class="科">丑</span>來了。<span class="科">別介</span></p>
        
        <p class="落詩"><span class="科">丑</span>落盡紅芳又綠陰。<br /><span class="科">小旦</span>膩紅愁態靜中深。<br /><span class="科">丑</span>從今莫說三分話。<br /><span class="科">小旦</span>已自全拋一片心。</p>
        
        <h2 id=ch6 class="chapter"><span class="齣題">第六齣　旌勇</span></h2>
        
        <p class="曲"><span class="牌">夜行船</span><span class="科">外扮官小生老旦扮皂隸上外</span>時序推移如轉首。環四野麥已先秋。馴雉無功。飛鳧不就。<span class="夾白">願</span>猛虎渡河北走。</p>
        
        <p class="白">威鳳托鳩巢。徘徊惜羽毛。催科慚政拙。撫字識心勞。下官陽穀縣尹是也。景陽崗猛虎傷人。深為憂慮。今早從人報說。有一壯士。獨自打死一個大蟲。實為可驚可喜。叫左右。<span class="科">皂應介外</span>獵戶到來。即便通報。<span class="科">皂</span>理會得。<span class="科">生上</span></p>
        
        <p class="曲"><span class="牌">前腔</span>一虎何勞傳眾口。還須破百萬貔貅。<span class="夾白"><span class="科">淨末擡虎皮上</span>昨朝</span>多懼多凶。<span class="夾白">今日</span>無災無咎。都是那人成就。</p>
        
        <p class="白"><span class="科">淨末</span>牌頭哥。煩你稟知。獵戶與打虎壯士要見。<span class="科">稟介外</span>着他進來。<span class="科">生</span>打虎的磕頭。<span class="科">外</span>起來。<span class="科">淨末</span>獵戶磕頭。這虎是他打死的。<span class="科">外</span>虎且擡在一邊。<span class="科">淨末應介外</span>那壯士過來。你是何方人氏。叫甚姓名。多少年紀了。<span class="科">生跪介</span>老爹聽稟。</p>
        
        <p class="曲"><span class="牌">鎖南枝</span><span class="夾白">我</span>年齡少。武略多。名松姓武能荷戈。一廛家世清河。<span class="夾白">爭奈</span>奔馳命多坷。<span class="夾白"><span class="科">外</span>你如今要往那裡去。<span class="科">生</span>到此</span>陽穀縣尋我哥。<span class="夾白">過</span>景陽岡<span class="夾白">遇着</span>虎為禍。</p>
        
        <p class="白"><span class="科">外</span>這等一個猛虎。你怎麼就打得他死。起來說。<span class="科">生起介</span></p>
        
        <p class="曲"><span class="牌">前腔</span><span class="夾白">把他</span>先一按。<span class="科">介</span>就一撲。<span class="夾白"><span class="科">介</span>說時遲。那時快。</span>一掀<span class="科">介</span>一翦<span class="科">介</span>勢甚速。讓他幾個翻覆。<span class="夾白">他</span>性兒自摧阻。銳已竭<span class="夾白">俺</span>力尚足。<span class="夾白">兵法有云。<span class="科">外</span>怎麼說。<span class="科">生</span>避其銳氣。擊其惰歸。</span>打虎時<span class="夾白">是</span>這機軸。</p>
        
        <p class="曲"><span class="牌">前腔</span><span class="夾白"><span class="科">外</span>你</span>心偏壯。計不疎。兼資勇謀一丈夫。愧咱職忝民牧。<span class="夾白">常恐</span>煩苛猛於虎。伊長兄<span class="夾白">既</span>居此都。便留伊長行伍。</p>
        
        <p class="白">我要補你做土兵都頭。在我縣裡答應。就與你哥哥完聚。意下如何。<span class="科">生跪介</span>多謝老爹擡舉。<span class="科">外</span>既如此。叫該吏備花紅鼓樂。就着獵戶擡了大蟲。迎這都頭與城中人看。<span class="科">眾應介外</span>今日得吾提掇起。免教人在污泥中。快迎出去。<span class="科">下眾鼓樂與淨末扛虎皮同上隨行行介</span></p>
        
        <p class="曲"><span class="牌">朝元歌</span><span class="科">眾</span>山村早收。白額當人吼。山行早休。白骨妨人走。自此舒眉。更無疾首。<span class="夾白"><span class="科">生</span>這是</span>明府仁深澤厚。民以無憂。<span class="夾白"><span class="科">眾</span>你</span>勞而不伐德更優。今日做都頭。<span class="夾白">看</span>他年封列侯。<span class="夾白"><span class="科">生</span>想</span>分飛日久。兄和弟幾時輻湊。<span class="科">眾</span>有時輻湊。</p>
        
        <p class="曲"><span class="牌">前腔</span>醉裡奇功成就。山靈也是愁。今古更誰儔。志欲凌雲。氣能衝斗。自是雄風神授。電走星流。從容斃虎如擊牛。旌賞豈能酬。還須達帝州。<span class="科">小丑跳上看介生</span>分飛日久。兄和弟幾時輻湊。<span class="科">眾</span>有時輻湊。</p>
        
        <p class="白"><span class="科">生</span>這跑來跑去的好似俺哥哥。<span class="科">小丑</span>這個都頭好似我兄弟。<span class="科">生</span>咄。你莫不是武大哥。<span class="科">小丑</span>你就是武二郎麼。<span class="科">跪抱哭介</span></p>
        
        <p class="曲"><span class="牌">玉井蓮</span>終朝念想愁煩。<span class="夾白">又</span>怎知分襟再綰。<span class="夾白"><span class="科">小丑</span>兄弟。你新到此間。必無下處。就煩列位送到我家去。光輝令兄一番如何。<span class="科">生</span>如此最好。<span class="科">眾行介</span></span>分飛日久。兄和弟此時輻湊。此時輻湊。</p>
        
        <p class="白">。<span class="科">小丑</span>此處已是。列位請回。<span class="科">生</span>有勞了。明日相謝。<span class="科">眾</span>不要都頭費心罷。笙簫歸院落。燈火下樓臺。<span class="科">下生</span>哥哥請上。兄弟有一拜。<span class="科">對拜介</span></p>
        
        <p class="曲"><span class="牌">玉抱肚</span>雁群拆散。影瀟瀟飄泊未還。念哥哥<span class="夾白">在</span>此地安居。小兄弟特來相看。<span class="夾白"><span class="科">小丑</span>打虎一事。其實難得。<span class="科">生</span></span>偶因打虎出深山。逅邂相逢城市間。</p>
        
        <p class="白">哥哥。你在此營運如何。<span class="科">小丑</span>你是曉得我的。</p>
        
        <p class="曲"><span class="牌">前腔</span><span class="夾白">我</span>身無材幹。守艱辛賃房幾間。靠渾家炊餅為生。<span class="夾白"><span class="科">生</span>且喜已娶嫂嫂了。<span class="科">小丑哭介</span></span>到街坊被人欺慢。<span class="科">笑介</span>你今到此我心安。<span class="科">咬牙出拳介生合</span>管取他人另眼看。</p>
        
        <p class="白"><span class="科">小丑</span>你嫂嫂在樓上。進去相見了。<span class="科">生</span>哥哥先請。<span class="科">小丑叫介</span>大嫂。快來接你叔叔。<span class="科">內應介</span>曉得了。</p>
        
        <p class="落詩"><span class="科">小丑</span>幾處移家逐轉蓬。<br /><span class="科">生</span>年來多難與兄同。<br /><span class="科">小丑</span>今宵剩把銀缸照。<br /><span class="科">生</span>猶恐相逢是夢中。</p>
        
        <h2 id=ch7 class="chapter"><span class="齣題">第七齣　設伏</span></h2>
        
        <p class="白"><span class="科">丑王婆上</span>茶湯為活計。漿水作生涯。勝如揚子江心水。賽過蒙山頂上茶。如今六月天氣。人都要喫些茶水。不免早開店面則個。自古道。牙關不開。利市不來。且先喫兩三碗。<span class="科">喫介</span>好苦茶。好梅湯。好甜水。<span class="科">淨騎馬末隨上淨</span></p>
        
        <p class="曲"><span class="牌">光光乍</span>積祖富豪家。好酒又貪花。終日遊坊并串瓦。帽兒整得光光乍。<span class="科">末</span>帽兒整得光光乍。</p>
        
        <p class="白"><span class="科">淨下馬介</span>自家西門慶的便是。迤邐閒行。來到王婆茶坊門首。小廝拴了馬。待我進去喫碗甜水兒。<span class="科">末接鞭介</span>理會得。乾娘。大官人來了。<span class="科">暫下丑</span>呀。大官人萬福。貴足躧賤地。有甚分付。<span class="科">淨</span>天氣炎熱。做一個梅湯與我喫。<span class="科">丑</span>老身做了一世媒。只不曾與大官人做。<span class="科">淨</span>我要梅湯。你卻說了做媒。<span class="科">丑</span>老人家聽差了。梅湯在此。<span class="科">淨</span>乾娘。你既會做媒。也與我做一個。重重謝你。<span class="科">丑</span>大官人要喫梅湯。只怕大娘子要喫醋。<span class="科">淨</span>我們大娘子最好。如今也有幾個妾在我身邊。只是沒有中意的。你若有好親事與我說一頭兒。若會做馬百六。我便費些錢也罷。<span class="科">丑背云</span>隔壁那話兒倒是一主貨。且不要說破了。慢慢教他在老娘喉下取氣。你看我把些糖兒抹在這廝鼻子上。只教他餂不着。大官人。遠不遠千里。近只在目前。<span class="科">淨</span>在那裡。<span class="科">丑</span>奴家如何。<span class="科">淨</span>又說渾話。<span class="科">小丑扮小廝提籃上</span></p>
        
        <p class="曲"><span class="牌">前腔</span>奔走苦波查。覓鈔去安家。幾個瓜兒新摘下。滾來滾去光光乍。</p>
        
        <p class="白">賣瓜。賣瓜。<span class="科">看介笑介</span>我正要尋西門大官人。賣他幾文錢鈔。卻在這裡。<span class="科">淨</span>鄆哥何來。<span class="科">小丑</span>大官人作揖。乾娘作揖。<span class="科">扯淨背白</span>這婆子專會做馬扁。哄別人錢鈔。大官人不要坐在他火囤裡。<span class="科">丑聽得怒介</span>小猢猻。你便常在大官人處綽摸些東西。倒說我哄人錢鈔。莫討我大栗暴鑿過來。<span class="科">小丑</span>老咬蟲。我賺便賺了大官人的。又不是你作成我。你敢打我栗暴。我便撞殺你這老咬蟲。</p>
        
        <p class="曲"><span class="牌">撲頭錢</span><span class="科">丑</span>小廝們直恁膽大。<span class="科">打介</span>把老娘惹得性發。<span class="科">末上扯介丑</span>大官人光臨賤地。他便來歪纏底答。<span class="科">淨末</span>休底答。休底答。當場時大家戲耍。<span class="科">合</span>且戲耍。且戲耍。戲耍時<span class="夾白">都</span>是半真半假。</p>
        
        <p class="曲"><span class="牌">前腔</span><span class="科">小丑</span>老咬蟲直恁強霸。動不動把人便打。對打時氣力不濟。<span class="科">撞介末扯介小丑</span>拚得個將他撞殺。<span class="科">淨末</span>莫撞殺。莫撞殺。當場時大家戲耍。<span class="科">合前</span></p>
        
        <p class="曲"><span class="牌">前腔</span><span class="科">淨末對丑介</span>常言道小不能敵大。<span class="科">對小丑介</span>常言道男不和女打。<span class="科">丑踢瓜籃介淨末</span>休把他瓜兒打碎。<span class="科">小丑敲桌介淨末</span>休把他茶甌亂撒。<span class="科">丑</span>你亂撒。<span class="科">小丑</span>我亂撒。<span class="科">眾</span>當場時大家戲耍。<span class="科">合前小丑哭介</span></p>
        
        <p class="白">一籃瓜都打碎了。<span class="科">淨</span>這是</p>
        
        <p class="落詩">覓便宜處失便宜。<br /><span class="科">末</span>講是非時惹是非。<br /><span class="科">丑</span>好手之中逞好手。<br /><span class="科">小丑</span>喫拳須記打拳時。</p>
        
        <h2 id=ch8 class="chapter"><span class="齣題">第八齣　叱邪</span></h2>
        
        <p class="曲"><span class="牌">縷縷金</span><span class="科">小旦上</span>癡男子。假妝喬。<span class="夾白">我</span>饞涎垂一縷。怎生熬。今日來家後。用心引調。恁從他鐵漢也魂消。須落我圈套。須落我圈套。</p>
        
        <p class="白">奴家一見武二。就看上了他。常把眼角傳情。話頭鉤引。他卻撇清妝假。只做不知。可惱可惱。今日待他回來。好生打動他則個。<span class="科">生大帽色衣鑾帶上</span></p>
        
        <p class="曲"><span class="牌">菊花新</span>揮汗歸來罷曉衙。何日成名得建牙。<span class="夾白"><span class="科">小旦迎見介</span>叔叔。今日回來得早。<span class="科">生揖介</span>嫂嫂。</span>我無事早還家。問兄長可曾歇下。</p>
        
        <p class="白"><span class="科">小旦</span>你哥哥還早哩。請叔叔裡面坐罷。<span class="科">生</span>嫂嫂請。<span class="科">小旦關門介生隨行介小旦</span>叔叔。脫了汗透的衣服。涼快些好。<span class="科">與生解帶介生走開介</span>我不熱。<span class="科">小旦</span>奴家浸得一壺涼酒在此。與叔叔飲三杯。<span class="科">生</span>待哥哥同喫罷。<span class="科">小旦</span>那裡等得他。<span class="科">斟酒介</span>叔叔滿飲此杯。<span class="科">生</span>生受嫂嫂。<span class="科">小旦</span>後生家喫個成雙杯。<span class="科">又斟介生</span>我喫就是。不勞嫂嫂多說。<span class="科">生另斟介</span>武二回敬嫂嫂一杯。<span class="科">小旦</span>多謝叔叔。今日沒人在此。奴家有句話。<span class="科">笑介</span></p>
        
        <p class="曲"><span class="牌">古輪臺</span>要問伊家。<span class="夾白">聞你</span>東街背地戀煙花。<span class="夾白">緣何</span>不說知心話。攜來家下。<span class="夾白"><span class="科">生</span>我是</span>風虎雲龍。怎肯去平康走馬。<span class="科">小旦笑介</span>客邸孤單。少年狂放。<span class="夾白">只怕你</span>心頭不似嘴喳喳。<span class="夾白"><span class="科">生</span>嫂嫂。我</span>元非虛話。<span class="夾白"><span class="科">小旦</span>我只是不信。<span class="科">生</span></span>不信時<span class="夾白">待</span>兄長還家。把咱行事。試將他問。可知真假。<span class="夾白"><span class="科">小旦</span>噯。</span>休說那冤家。<span class="夾白">這</span>風流話。若他知道<span class="夾白">我</span>怎嫌他。</p>
        
        <p class="曲"><span class="牌">前腔</span><span class="科">生背介</span>嗟呀。教我懸望巴巴。這時節<span class="夾白">還</span>不見兄歸。<span class="夾白">嫂嫂。</span>且消停杯斝。天氣炎蒸。<span class="科">欲走介</span>向門外臨風瀟灑。<span class="夾白"><span class="科">小旦扯介</span>叔叔且住。<span class="科">背介</span></span>事到如今。機關用盡。怎肯輕輕便撇下。<span class="夾白"><span class="科">笑介</span>叔叔。</span>且同消夏。怎生忒不撑達。<span class="夾白"><span class="科">生</span>只為</span>奔馳勞頓。心慵意懶。好難禁架。<span class="夾白"><span class="科">小旦斟酒先飲半杯對生介</span>叔叔。</span>此意你知麼。伊休詐。<span class="夾白">把</span>這杯殘酒飲乾咱。<span class="科">生奪酒潑地怒介</span></p>
        
        <p class="曲"><span class="牌">撲燈蛾</span><span class="夾白">噯。</span>怪伊忒喪心。怪伊忒喪心。羞慚總不怕。有眼睜開看。<span class="夾白">把</span>武松特地詳察也。<span class="夾白">我是</span>含牙戴髮。況先人清白傳家。怎生教敗倫傷化。<span class="夾白"><span class="科">怒介</span>嫂嫂。你快不要想這等勾當。倘有些風吹草動。我面皮認得是嫂嫂。拳頭卻不認得。</span>我非誇。自從打虎手兒滑。<span class="科">小旦羞介</span></p>
        
        <p class="曲"><span class="牌">前腔</span>笑伊直恁村。笑伊直恁村。不辨真和假。酒後聊相戲。怎便將人叱咤也。<span class="夾白">常言</span>嫂如娘大。好知輕識重賢達。只會把至親欺壓。<span class="夾白"><span class="科">萬福介生背介小旦</span>叔叔。</span>總塗抹。從今兩意莫爭差。</p>
        
        <p class="曲"><span class="牌">尾聲</span><span class="科">生</span>這回家醜堪羞殺。<span class="科">小旦背介</span>自恨當初錯認他。<span class="夾白"><span class="科">生</span>噯。我那哥哥。</span>只恐終須作話靶。</p>
        
        <p class="白"><span class="科">小丑挑擔上</span>清晨出去猶嫌晚。下午歸來汗未消。已到自家門首。為何閉上了門。開門。開門。<span class="科">旦背介</span>呀。武大回來了。待我開了門。徑往廚下收拾罷。<span class="科">輕開門拴急走介</span>悔將我語同他語。未必他心似我心。<span class="科">下小丑推開門跌倒介</span>你看我這老婆。故意悄悄開了門。閃我一跌。常言道跌跌長。有何不可。且進去看。<span class="科">見生不語介</span></p>
        
        <p class="曲"><span class="牌">五更轉</span><span class="夾白"><span class="科">小丑</span>呀二哥。</span>你甚時歸家裡。點心兒<span class="夾白">想是</span>尚未喫。<span class="夾白">呀。</span>緣何頻問都不對。<span class="夾白">敢是</span>嫂嫂跟前慢憎着你。<span class="夾白">若不是呵。</span>難說你卻惹着官司氣。若還怪我<span class="夾白">我就</span>先陪禮。<span class="夾白"><span class="科">殺雞介生</span>哥哥不要問罷。若是</span>問起根由。<span class="夾白">與你</span>妝些幌子。</p>
        
        <p class="白"><span class="科">竟走出介小丑</span>兄弟忿忿而去。大嫂必知其故。大嫂那裡。<span class="科">小旦哭上</span></p>
        
        <p class="曲"><span class="牌">前腔</span>蠢殺才不爭氣。累奴家喫負虧。<span class="夾白"><span class="科">小丑</span>我的令正。我的拙荊。誰來欺你。<span class="科">小旦</span></span>情知只有<span class="夾白">武二</span>居家內。<span class="夾白"><span class="科">小丑</span>他便怎麼。<span class="科">小旦哭介</span>我見他</span>冒暑歸家<span class="夾白">備着</span>酒漿茶水。誰知道<span class="夾白">他</span>太不仁將奴戲。<span class="夾白"><span class="科">小丑</span>我的兄弟不是這樣人。他卻為何跑了去。<span class="科">小旦</span></span>他無顏在此<span class="夾白">必要</span>遷居矣。<span class="夾白"><span class="科">小丑</span>他若搬了去。須被別人笑話。<span class="科">小旦怒介</span>噯。你若要</span>兄弟同居。<span class="夾白">還我</span>休書一紙。</p>
        
        <p class="白"><span class="科">小丑</span>大嫂且息怒。從容再作理會罷。看你</p>
        
        <p class="落詩">花憔粉悴恨難禁。<br /><span class="科">小旦</span>無奈強徒苦逼臨。<br /><span class="科">小丑</span>須信路遙知馬力。<br /><span class="科">小旦</span>果然日久見人心。</p>
        
        <h2 id=ch9 class="chapter"><span class="齣題">第九齣　孝貞</span></h2>
        
        <p class="曲"><span class="牌">遶地遊</span><span class="科">旦扶老旦上老旦</span>炎蒸初過。又早疎桐墮病和愁兩眉常鎖。<span class="夾白"><span class="科">旦</span>母親。你</span>病體懨煎。<span class="夾白">須把</span>愁城攻破。<span class="科">合</span>歎人生為歡幾何。</p>
        
        <p class="白"><span class="科">旦</span>母親。你今日病勢稍可。但寬心排遣。從容服藥。自當全愈。免勞掛懷。<span class="科">老旦</span>我的兒。今日是七夕佳節。我雖服藥。你也該喫酒肴瓜果。以應時令。不要為我愁煩。<span class="科">旦</span>噯。我那娘。</p>
        
        <p class="曲"><span class="牌">集賢賓</span>家家此時排酒果。笑兒女情多。<span class="夾白">你</span>美景良辰愁裡過。我何心乞巧穿梭。<span class="夾白"><span class="科">對天萬福介</span>天呵。願賜</span>長生藥果。早消得娘親災禍。誰似我與嫦娥對影婆娑。</p>
        
        <p class="曲"><span class="牌">前腔</span><span class="科">老旦</span>追思少時此夕呵。正競巧看河。<span class="夾白">今日</span>老景淒涼彈淚顆。再不能纖指穿梭。<span class="夾白">我的兒。想着你</span>終身結果。悶似海天來愁大。誰似我被嫦娥笑殺雙皤。<span class="科">淨扮媒婆上</span></p>
        
        <p class="曲"><span class="牌">琥珀貓兒墜</span>一年一度。牛女會銀河。<span class="夾白">老身趙媒婆便是。此間賈媽媽門首。不免徑入。<span class="科">與二旦福介老旦</span>呀。趙媽媽。你來何幹。<span class="科">淨</span></span>若要填河須是我。<span class="夾白"><span class="科">旦</span>走。又來胡說。<span class="科">背轉介淨</span></span>春花秋月莫蹉跎。無多。早尋個跨鳳乘鸞佳婿如何。</p>
        
        <p class="白"><span class="科">老旦</span>媽媽。你還不知。我女兒從幼已許武二郎了。<span class="科">淨</span>那武二郎在外飄蕩。久不回家。正是馬上喫豬蹄。不知骨頭落那裡了。前巷有個張百萬。要與他孩兒議親。你們姐姐許了他罷。</p>
        
        <p class="曲"><span class="牌">前腔</span><span class="夾白"><span class="科">老旦</span>他是</span>一鞍一馬。立志不差訛。<span class="夾白"><span class="科">淨</span>便</span>跳個槽兒無不可。<span class="夾白"><span class="科">旦</span>走。你這</span>笑刀腹劍女蕭何。<span class="科">老旦</span>張羅。為甚的平地無端便起風波。</p>
        
        <p class="曲"><span class="牌">尾聲</span><span class="科">淨</span>冰清玉潔真難污。笑有眼無珠是我。<span class="夾白"><span class="科">二旦</span>媽媽。</span>語話參差莫譴訶。</p>
        
        <p class="白"><span class="科">淨</span>既如此。今後再不敢來說了。<span class="科">老旦</span>多感媽媽。<span class="科">別介</span></p>
        
        <p class="落詩"><span class="科">老旦</span>春草秋風老此身。<br /><span class="科">旦</span>柴門相送月華新。<br /><span class="科">淨</span>霸王空有重瞳目。<br />有眼何曾識好人。</p>
        
        <h2 id=ch10 class="chapter"><span class="齣題">第十齣　委囑</span></h2>
        
        <p class="白"><span class="科">小丑上</span>昨夜秋光入小庭。至今醉眼未曾醒。<span class="科">小旦上</span>噯。天那。空階夜色涼如水。羞看牽牛織女星。<span class="科">小丑捧小旦面介</span>大嫂。你這般模樣。賽得過天仙織女。不知我比得牽牛郎麼<span class="科">小旦</span>呸。你只好田裡去牽牛。倒要比天上的牽牛。好沒廉恥。方纔你買賣回來。不曾關得大門。快去關了。<span class="科">小丑應介出望介</span>來的好似我兄弟。<span class="科">生上末小生扮土兵捧盒跟上</span></p>
        
        <p class="曲"><span class="牌">秋蕊香</span><span class="科">生</span>半月不瞻兄面。何時不意惹情牽。<span class="夾白"><span class="科">揖介小丑</span>二哥。什麼好風吹得你來。<span class="科">生</span></span>欲把微芹別時獻。願兄嫂鑑愚意。</p>
        
        <p class="白"><span class="科">見小旦</span>嫂嫂拜揖。<span class="科">小旦笑介</span>叔叔萬福。<span class="科">生對土兵云</span>你們把這些東西往廚下整酒去。<span class="科">小旦背云</span>這廝前日搬了去。如今想着我。卻又回來。正中我的意了。<span class="科">小旦</span>昨夜是七夕。要請你來喫三杯。那裡不尋得到。今日來得正好。怎麼要你費錢。且到樓上去坐。<span class="科">土兵斟酒介生</span>你們去罷。<span class="科">土兵應介</span>正是在他矮簷下。怎敢不低頭。<span class="科">下生舉杯對小丑介</span>哥哥在上。兄弟今日蒙本縣老爹差往東京公幹。須要五六十日纔回。有句話兒。哥哥若依得。滿飲此一杯。<span class="科">小丑接在手介</span>你的話無有不依。<span class="科">生</span></p>
        
        <p class="曲"><span class="牌">風入松</span><span class="夾白">你</span>從來心性軟如綿。<span class="夾白">我不在家呵。</span>你是個隻手單拳。<span class="夾白">若</span>被人欺壓遭人騙。<span class="夾白">我</span>回來後將他消遣。<span class="夾白">你從明日為始。</span>遲出去早歸息肩。<span class="夾白">把</span>門兒閉得安然。</p>
        
        <p class="白"><span class="科">小丑</span>兄弟。這是金子話。我怎麼不依。<span class="科">飲介</span>酒乾。<span class="科">生接杯再斟酒在手對小旦介</span>嫂嫂。</p>
        
        <p class="曲"><span class="牌">前腔</span>吾兄質朴命迍邅。仗伊家看覷周旋。<span class="夾白">常言道表壯不如裡壯。</span>須知裡壯纔堪羨。怕什麼男兒<span class="夾白">家</span>柔軟。<span class="夾白">卻不道</span>夫禍少皆因婦賢。籬牢處犬難穿。</p>
        
        <p class="白"><span class="科">小旦對小丑怒介</span>你這腌臢村獸。有什麼言語。向外人處說了。來欺負老娘。<span class="科">對生怒介</span>你不要認差了人。我是個不帶網巾的男子漢。叮叮噹噹響的婦人家。拳頭上立得人。臂膊上走得馬。要人面上走的人。</p>
        
        <p class="曲"><span class="牌">急三鎗</span>自從我嫁武大為宅眷。<span class="夾白">便是</span>一螻蟻<span class="夾白">也不</span>進門前。</p>
        
        <p class="曲"><span class="牌">前腔</span>卻有甚籬不固招外犬。<span class="夾白">你這</span>胡言語<span class="夾白">休要</span>把人冤。</p>
        
        <p class="白"><span class="科">生</span>噯。嫂嫂。</p>
        
        <p class="曲"><span class="牌">風入松</span>怕你心頭不似口頭言。若得依如此心堅。何須武二頻頻勸。與兄長也爭些門面。<span class="夾白">我</span>一句句不忘你言。<span class="夾白">請</span>將此酒酹蒼天。</p>
        
        <p class="白"><span class="科">小旦怒介</span>武二。我且問你。</p>
        
        <p class="曲"><span class="牌">急三鎗</span>既是你多伶俐將人勸。<span class="夾白">不道</span>長兄嫂<span class="夾白">彷彿</span>父娘面。</p>
        
        <p class="曲"><span class="牌">前腔</span><span class="科">背介</span>我當日嫁武大<span class="夾白">元說</span>無親眷。<span class="夾白">呸。那裡這個賊兄弟。怎知</span>真和假強來纏。</p>
        
        <p class="白">啐。<span class="科">不喫酒介下小丑斟酒對生介</span></p>
        
        <p class="曲"><span class="牌">風入松</span>二哥休記婦人言。我和你且自留連。<span class="科">生飲介小丑哭介</span>人生難保常康健。<span class="夾白">我萬一有些好歹呵。你把</span>一杯酒將咱澆奠。<span class="夾白"><span class="科">生拭淚介</span>哥哥為何說這不祥的話。兄弟去後。你便不做買賣也罷。<span class="科">拜介生</span></span>且只在家中自然。<span class="夾白">我</span>常與你寄盤纏。</p>
        
        <p class="白"><span class="科">小丑</span>曉得了。<span class="科">別介</span></p>
        
        <p class="落詩"><span class="科">生</span>一瓢長醉任家貧。<br /><span class="科">小丑</span>明日千山與萬津。<br /><span class="科">生</span>流淚眼觀流淚眼。<br /><span class="科">小丑</span>斷腸人送斷腸人。</p>
        
        <h2 id=ch11 class="chapter"><span class="齣題">第十一齣　遘難</span></h2>
        
        <p class="曲"><span class="牌">金蕉葉</span><span class="科">小生上老旦旦扮家僮隨上</span>憐才愛才。想風期何時可諧。志不在兩行玉釵。羨殺他三千劍客。</p>
        
        <p class="白">樂莫樂兮心相知。悲莫悲兮遠別離。堂前空有三千士。他日報恩知是誰。我柴進為何說此幾句。只因前日武二哥苦死要去尋兄訪友。一時隨順了他。如今時常思念。無路追尋。枉招許多食客在此。那裡再有這般豪傑。只得且和他們閒講一回。以消殘暑。家僮。請蘇州葉先生出來。<span class="科">二旦</span>嗄。葉先生。大官人相請。<span class="科">末上</span>世人結交須黃金。黃金不多交不深。縱令然諾暫相許。終是悠悠行路心。大官人拜揖。<span class="科">小生</span>葉先生拜揖。昨因有事。不得奉陪。今日頗暇。請先生閒講片時。<span class="科">末</span>多謝大官人青目。<span class="科">小生</span>先生。貴地自古多產英豪。歷歷可數。<span class="科">末</span>小子不知。請大官人略說一二。</p>
        
        <p class="曲"><span class="牌">祝英臺</span><span class="科">小生</span>每神遊三讓里。屈指最多才。<span class="夾白"><span class="科">末</span>那幾個是。<span class="科">小生</span></span>季札子遊。慶忌要離。<span class="夾白"><span class="科">末</span>漢時有誰。<span class="科">小生</span></span>嚴助買臣為儕。賢哉。<span class="夾白"><span class="科">末</span>還有幾個賢人。<span class="科">小生</span></span>朱張顧陸相承。四姓餘芬猶在。<span class="夾白"><span class="科">末</span>自古稱朱文張武。顧忠陸厚。至今尚為望族。<span class="科">小生</span></span>怎如得文正忠宣絕代。</p>
        
        <p class="曲"><span class="牌">前腔</span><span class="科">末</span>光采。<span class="夾白">真個</span>地偏靈。人傑出。方策耀千載。<span class="夾白"><span class="科">小生</span>山水如何。<span class="科">末</span></span>玄墓洞庭。虎阜天池。澤藪具區弘開。<span class="夾白"><span class="科">小生</span>可惜不曾去遊覽。<span class="科">末</span></span>難買。少年有限光陰。何不遨遊湖海。<span class="科">合</span>待清秋須買扁舟南邁。</p>
        
        <p class="白"><span class="科">老旦上</span>有事不敢不報。無事不敢亂傳。本州知寨殷天瑞。為去年李逵在高唐州打了他兄弟殷天錫。如今彼處拿住李逵。行文到此。說大官人通同梁山泊反賊。即刻殷知寨領兵來拿了。<span class="科">急下小生</span>呀。去年李逵元來曾在梁山入夥。況我有誓書鐵券在家。怕他怎麼。<span class="科">末</span>什麼叫做鐵券。<span class="科">小生</span>免死的執照。葉先生。事已急矣。你自走了罷。<span class="科">末</span>大官人說了蘇州許多賢人。小子也要與蘇州爭氣。決當為朋友而死。<span class="科">小生</span>噯。難得難得。<span class="科">淨領生旦上</span></p>
        
        <p class="曲"><span class="牌">憶多嬌</span>賊殺才。忒弄乖。暗通強寇該不該。誰道今番露出來。<span class="夾白"><span class="科">淨</span>把柴進拿下。<span class="科">眾應介小生</span>我有何罪。你來拿我。<span class="科">淨</span>且去高唐州對理。<span class="科">眾拿末介淨</span>你是他什麼人。<span class="科">末</span>是朋友。<span class="科">淨</span>也是賊黨。都綁了。<span class="科">小生末</span>皇天那。</span>驀地飛災。驀地飛災。鐵券丹書怎揩。</p>
        
        <p class="白"><span class="科">淨</span>唗。你既說丹書鐵券。卻不想國家厚恩麼。</p>
        
        <p class="曲"><span class="牌">前腔</span><span class="科">小生</span>恩豈衰。<span class="夾白">我</span>常記懷。<span class="夾白"><span class="科">淨</span>咄。梁山泊李逵。你也記他在懷麼。<span class="科">小生</span></span>他昔年曾到莊上來。豈料如今為賊帥。<span class="科">淨生旦合</span>卻又元來。卻又元來。萬阻千推怎捱。</p>
        
        <p class="白"><span class="科">淨</span>就此點兵押送。我親自解到高唐。聽我哥哥發落。<span class="科">生旦應介下</span></p>
        
        <p class="落詩"><span class="科">小生</span>百口難明此是非。<br /><span class="科">末</span>一身聊復共安危。<br /><span class="科">淨</span>臨崖失馬收韁晚。<br /><span class="科">生旦</span>船到江心補漏遲。</p>
        
        <h2 id=ch12 class="chapter"><span class="齣題">第十二齣　萌奸</span></h2>
        
        <p class="曲"><span class="牌">一江風</span><span class="科">小旦上</span>恨冤家。<span class="夾白">聽</span>兄弟臨行話。把我禁持怕。<span class="夾白">怎</span>奈何他。<span class="夾白">索性</span>做個乖張。早把簾收下。教他且信咱。教他且信咱。爭知奚落他。<span class="夾白">有一日</span>犬兒放入籬兒下。</p>
        
        <p class="白">呀。奴家要挑下這簾兒。卻不曾帶得竹竿在手。不免進去取了出來。<span class="科">暫下淨上</span></p>
        
        <p class="曲"><span class="牌">前腔</span><span class="科">淨</span>沒台孩。午睡醒來快。步出門兒外。<span class="科">想介</span>上心來。記得王婆。許我姻親在。<span class="夾白">且</span>行來紫石街。行來紫石街。<span class="夾白"><span class="科">小旦上</span>已取得竹竿在此。把簾兒挑下來。<span class="科">淨</span>偷看</span>誰家簾半開。<span class="夾白"><span class="科">竹竿打着淨帽淨見小旦介背介</span>呀。</span>這回打動相思債。<span class="科">淨看介</span></p>
        
        <p class="曲"><span class="牌">前腔</span><span class="科">小旦</span>告官人。<span class="科">萬福介淨回揖介小旦</span>休把奴嗔恨。<span class="夾白">我</span>失手<span class="夾白">把</span>竿兒褪。<span class="夾白"><span class="科">淨鞠躬介</span>不妨事。娘子請自便。<span class="科">婆上瞧介笑介</span>大官人。你</span>忒殷勤。<span class="夾白">不在他</span>簷下低頭。<span class="夾白">打得好。</span>打你<span class="夾白">個</span>不淹潤。<span class="科">淨笑介</span>應該打小人。<span class="夾白">娘子。</span>還該打小人。<span class="科">小旦反笑介</span>教奴難置身。<span class="科">淨揖介</span>娘行不必多謙遜。</p>
        
        <p class="白"><span class="科">丑</span>唱得好肥喏。<span class="科">小旦福介</span>官人。你不必要見怪。<span class="科">淨</span>小人怎麼敢。<span class="科">小旦</span>乾娘。奴家進去等你。你無事過來閒話片時。<span class="科">丑</span>曉得了。<span class="科">小旦</span>東邊日出西邊雨。道是無情卻有情。<span class="科">下淨</span>乾娘。我的骨頭都酥了。扶我到店中坐一坐。<span class="科">丑</span>這個娘子有火力。一根竹頭燒得你這等酥。<span class="科">坐介淨</span>乾娘不要多說。你只說這個雌兒是誰的老婆。<span class="科">丑</span>他是閻羅大王的妹子。五道將軍的女兒。你問他怎的。<span class="科">淨</span>噯。和你說正經話。<span class="科">丑</span>他的老公是縣前賣熟食的人。官人請猜一猜。</p>
        
        <p class="曲"><span class="牌">紅衲襖</span><span class="夾白"><span class="科">淨</span>莫不是</span>賣棗糕徐三的女艷嬌。<span class="夾白"><span class="科">丑搖手介</span>若是他的。倒是一對好姻緣了。<span class="科">淨</span>莫不是</span>銀擔子李二的親底老。<span class="夾白"><span class="科">丑搖手介</span>若是他的。也是一對好夫妻了。<span class="科">淨</span>莫不是</span>花肐膊陸小四的家生俏。<span class="夾白"><span class="科">丑</span>也不是。<span class="科">淨</span>莫不是</span>冒粉團許大郎的留客標。<span class="夾白"><span class="科">丑</span>都不是。</span>說着時教伊<span class="夾白">也</span>性焦。說出時教咱<span class="夾白">也</span>好笑。他便是賣炊餅武大的渾家也。好一塊羊肉兒倒落在狗口嚼。</p>
        
        <p class="白"><span class="科">淨</span>噯。天那。有這等屈事。乾娘。</p>
        
        <p class="曲"><span class="牌">前腔</span><span class="夾白">我愛殺他</span>玉亭亭軀老兒嬌。<span class="夾白"><span class="科">丑</span>是好個身材兒。<span class="科">淨</span>愛殺他</span>滴溜溜𥌠<a epub:type="noteref" href="#char01"><sup>註</sup></a>老兒好。<span class="夾白"><span class="科">丑</span>是好雙俊眼兒。<span class="科">淨</span></span>恨不曾看得他雙撇道。<span class="夾白"><span class="科">丑</span>好對小腳兒。<span class="科">淨</span></span>幾時得抱着他細舞腰。<span class="夾白"><span class="科">丑</span>大官人說得枯渴了。喫一盞</span>濃熱茶兒<span class="夾白">把</span>慾火澆。<span class="夾白">再喫一個</span>和合湯兒<span class="夾白">將</span>佳讖討。<span class="夾白"><span class="科">淨</span>如今正要喫了。早些拿來。嚥了他下去。<span class="科">丑</span>一個惡心吐了出來。怎麼處。<span class="科">淨</span>乾娘。你是在行的人。畢竟怎麼計較。纔得上手。<span class="科">丑笑介</span>大官人。</span>最是那砑光的兩字兒偏難也。直待要十分光纔湊着。</p><aside epub:type="footnote" id="char01"><p>「⿰目慮」</p></aside>
        
        <p class="白"><span class="科">淨</span>怎麼喚做十分光。<span class="科">丑</span>但凡砑光一事。極不容易。須得一分一分砑上去。砑到十分完全了。纔得上手。<span class="科">淨</span>乾娘。且數那十分看。<span class="科">丑</span>你卻依我說話。買一疋白綾。一疋藍紬。一疋白絹。十兩好綿。送與老身。這娘子做得一手好針線。我請他過來替我做送終衣服。大官人拿耳朵來。<span class="科">低云</span>那時如此如此。這般這般便了。<span class="科">淨笑介</span>好計好計。</p>
        
        <p class="曲"><span class="牌">皂羅袍</span><span class="夾白"><span class="科">淨揖介</span>乾娘。</span>謝你不推別故。一時間便有六出奇謨。九里山十面大埋伏。<span class="夾白">管取</span>十二峰雲雨來朝暮。<span class="科">合</span>千金莫吝。百年甚促。三生有約。兩情不孤。十分光做一個姻緣簿。</p>
        
        <p class="白"><span class="科">丑</span>大官人。不是老身誇口說。</p>
        
        <p class="曲"><span class="牌">前腔</span><span class="夾白">這是</span>我從來熟路。說不得許多敗壞風俗。<span class="夾白">只要去</span>錢堆裡面做馬百六。銀河穩把牛郎渡。<span class="科">合前淨</span></p>
        
        <p class="白">今日回去。就差人送前項物件來。我明早來打聽消息。事成時白銀十兩相謝。<span class="科">丑</span>大官人不要說謊。自古道。</p>
        
        <p class="落詩">有錢能使鬼推磨。<br />一分錢鈔一分貨。<br />若還說謊負心時。<br />難免天災與神禍。</p>
        
        <h2 id=ch13 class="chapter"><span class="齣題">第十三齣　奇功</span></h2>
        
        <p class="曲"><span class="牌">遶紅樓</span><span class="科">外扮宋江老旦扮花榮旦扮顧大嫂同上</span>一自江州脫死刑。眾兄弟將我要盟。<span class="科">二旦</span>事有不平。鬭咱俠性。<span class="科">合</span>只得且勤兵。</p>
        
        <p class="白"><span class="科">外</span>吾乃宋江是也。因在江州配所醉後題詩。惹起禍端。幾致喪命。幸有眾兄弟劫歸。山寨。纔得安寧。不上月餘。誰想滄州柴大官人遭此橫禍。他向來與山寨中有恩。豈可不救。只得親自下山伏路。劫取柴大官人入夥。就假妝滄州人馬。往高唐州救李逵回寨。花知寨。顧大嫂。聽我分付。<span class="科">二旦應介</span></p>
        
        <p class="曲"><span class="牌">縷縷金</span>人捲甲。馬藏鈴。<span class="科">二旦合</span>山村稠密處。伏精兵。料想高唐去。別無蹊徑<span class="夾白">那</span>奸貪知寨合遭刑。親來自納命。親來自納命。<span class="科">俱下淨丑押小生末上</span></p>
        
        <p class="曲"><span class="牌">錦纏道</span><span class="科">淨二丑</span>聽鳴鉦。解奸徒<span class="夾白">向</span>高唐遠行。<span class="夾白"><span class="科">小生末</span>這</span>冤苦對誰鳴。<span class="科">二丑打介小生末</span>怎當他無情短棍相凌。<span class="夾白"><span class="科">小生</span>葉子盈。</span>我遭逢時乖運梗。你為甚<span class="夾白">也</span>觸機落穽。<span class="夾白"><span class="科">末</span>我</span>非不想全生。臨危苟免還羞不義名。<span class="科">小生末合</span>自古傳聞道死生常變見交情。</p>
        
        <p class="白"><span class="科">二丑</span>你這兩個賊徒。走又不走。有這許多說話。<span class="科">打介</span></p>
        
        <p class="曲"><span class="牌">普天樂</span><span class="科">淨二丑</span>短長亭。崎嶇徑。早來到梁山頂。須加意防備賊兵。<span class="科">掩旗急走介</span>且銜枚疾走潛行。<span class="夾白">呀。</span>見長林竣嶺。魂飛意轉驚。<span class="科">內鳴鑼介淨</span>拚與他相持對壘。對壘分個輸贏。<span class="科">俱下外旦老旦上</span></p>
        
        <p class="曲"><span class="牌">山桃帶芙蓉</span>遠望見旌旗影。卻又早人聲靜。<span class="夾白"><span class="科">外</span>這廝必然用計。打小路上悄悄過去了。眾兄弟。快趕上去。<span class="科">二旦應介合</span>我這裡</span>鳴鐘伐鼓軍容競。前鋒後隊戎行整。<span class="夾白">閃得他</span>獸奔猶豫魂不定。笑殺人犬羊卻與虎狼爭。</p>
        
        <p class="白"><span class="科">趕下淨二丑急上</span>不好了。不好了。賊兵趕上來了。<span class="科">淨</span>軍士們。取出軍器。擺開陣勢。待我作起法來。<span class="科">淨披髮介</span></p>
        
        <p class="曲"><span class="牌">普天樂</span>普天下。諸神聖。<span class="夾白">聽</span>殷天瑞虔誠請。都來到都來到助我陰兵。把強徒一掃俱平。<span class="夾白"><span class="科">外二旦上</span>前面是何處軍校。好好歸降。饒你性命。<span class="科">淨二丑</span>我這裡是神兵。特來收服你們草寇。<span class="科">混戰介淨丑敗走淨仗劍登高作法做大風起介外</span>這廝妖法。待我把九天玄女所授雲符去破他。<span class="科">執劍書符介二旦合</span>呀。</span>看天罡曜炳。諸神總效靈。怕甚的邪魔厲鬼厲鬼作法興兵。</p>
        
        <p class="白"><span class="科">外旦趕上淨二丑奔上</span>罷了。罷了。被他破了法了。<span class="科">外二旦趕上混戰殺淨捉住二丑介外</span>如今柴大官人在那裡。<span class="科">二丑</span>躲在戲房內。<span class="科">外</span>咄。快扶他出來。饒你的死。<span class="科">二丑磕頭介二丑</span>柴大官人有請。<span class="科">小生上</span></p>
        
        <p class="曲"><span class="牌">山桃帶芙蓉</span>夢欲斷重呼醒。<span class="科">末上</span>死不了英雄命。<span class="科">外小生抱哭介外</span>前番請你全不應。<span class="科">小生</span>誰知忠義招災眚。<span class="科">眾</span>自來天定人難勝。笑殺他捕風捉影起刀兵。</p>
        
        <p class="白"><span class="科">外</span>兄弟。此位是誰。<span class="科">小生</span>這是吳下朋友葉子盈。<span class="科">外</span>兄弟。你且上山調理。我一面差人請你家屬。一面往高唐州賺出李逵便了。<span class="科">小生</span>多謝哥哥好意。<span class="科">外</span>葉子盈。你肯上山麼。<span class="科">末</span>小子因見大官人有難。不忍辭去。如今既已上山。小子就此告辭了。<span class="科">外小生</span>世間難得你這般好人。<span class="科">末</span>不敢。<span class="科">外</span>叫小校取二十兩銀子。送葉先生做盤費。<span class="科">末</span>噯。將軍。你</p>
        
        <p class="落詩"><span class="科">末</span>休將金寶餌英才。<br />我今日原非為利來。<br /><span class="科">外小生</span>隊隊鞭敲金鐙響。<br /><span class="科">眾</span>聲聲齊唱凱歌回。<span class="科">走介</span></p>
        
        <p class="曲"><span class="牌">普天樂</span>玄女法多靈應。早又把魔王屏。從今去。從今去宇宙澄清。願皇圖萬載長寧。<span class="夾白">呀。</span>把忠貞自秉。休教負此生。會有時龍荒振旅。振旅麟閣圖形。</p>
        
        <h2 id=ch14 class="chapter"><span class="齣題">第十四齣　巧媾</span></h2>
        
        <p class="曲"><span class="牌">懶畫眉</span><span class="科">小旦上</span>昨日簾前事差迭。兩目相挑心共悅。重門一入暗傷嗟。水流何處花偏謝。路隔桃源雲萬疊。</p>
        
        <p class="白">且喜武大不在眼前。偶說出昨日心事。忽聽得小門兒響。想是乾娘來了。<span class="科">丑上</span></p>
        
        <p class="曲"><span class="牌">前腔</span>庭院涼多暑消歇。<span class="夾白"><span class="科">見介</span>娘子。想你</span>玉手初親針線帖。<span class="夾白"><span class="科">小旦</span>乾娘。我</span>妝成未展繡文纈。<span class="夾白">你</span>清晨何事臨寒舍。<span class="科">丑笑介</span>欲請神針特造謁。</p>
        
        <p class="白">老身向年蒙一個財主布施了送終衣。恰遇着如今閏月。急要做完。沒有好裁縫。斗膽央大娘子裁一裁。從容尋人做罷。<span class="科">小旦</span>若不嫌奴家做得不好。就是我與乾娘做完。只不知今日日子好歹。<span class="科">丑</span>娘子是一點福星。何用選日。就煩貴步同行則個。<span class="科">小旦</span>既如此。乾娘先請。</p>
        
        <p class="曲"><span class="牌">前腔</span>曲徑通幽省周折。<span class="科">過門丑隨行介丑</span>纔過門兒賓主別。<span class="夾白"><span class="科">坐介小旦</span>乾娘。</span>試將雲錦漫裁截。<span class="科">丑捧出介</span>天孫妙手<span class="夾白">被</span>人間借。<span class="夾白"><span class="科">小旦翦介</span>願壽比</span>萬縷千絲不斷絕。</p>
        
        <p class="曲"><span class="牌">前腔</span>針線初拈翦刀撇。<span class="夾白"><span class="科">縫介淨盛服暗上咳嗽介</span>乾娘。連日如何不見。<span class="科">丑</span></span>門外誰人聲響徹。<span class="夾白"><span class="科">福介</span>元來是</span>壽衣施主偶相接。<span class="夾白">來得正好。進來看一看。<span class="科">淨小旦相見介小旦背云</span>就是昨日那人了。<span class="科">淨看衣介</span>乾娘。</span>這般妙手難酬謝。<span class="夾白">不敢動問。</span>此位是誰家宅內客。</p>
        
        <p class="白"><span class="科">丑</span>就是間壁武大郎的娘子。<span class="科">淨</span>小人只認得大郎。不信他有這等福分。招得這一位好娘子。<span class="科">小旦</span>官人休要笑話。<span class="科">淨</span>小人怎麼敢。<span class="科">丑</span>娘子。你還不認得這位西門大官人。是陽穀縣第一個財主。本縣老爹也和他往來。家裡開個大生藥鋪。極肯撒漫。這段疋就是他與我的。<span class="科">小旦</span>奴家有眼不識。<span class="科">淨</span>折殺了小人。<span class="科">丑</span>常言道一客不煩二主。大官人便做個主人。替老身與娘子澆手則個。<span class="科">淨</span>最妙。<span class="科">取銀介</span>乾娘。你就去備些酒飯來。<span class="科">小旦</span>不勞生受。<span class="科">丑虛轉介</span>酒菜都有了。<span class="科">淨斟酒遞小旦介淨</span></p>
        
        <p class="曲"><span class="牌">香柳娘</span>幸相逢舉觴。幸相逢舉觴。為娘稱謝。<span class="科">丑</span>愧無珍品堪陳設。<span class="科">小旦接酒介</span>感伊家用情。感伊家用情。<span class="科">飲介</span>淺量為君竭。羞顏為君撇。<span class="科">合</span>料三生契結。歡情正奢。可能卜夜。</p>
        
        <p class="白"><span class="科">丑</span>呀。可惜買得酒少了。娘子陪大官人喫一杯。老身直去縣前買好酒來。有一會擔閣哩。<span class="科">淨</span>還是小人奉陪大娘子。<span class="科">丑縛門介</span>天上人間。方便第一。<span class="科">下淨背介</span>如今依了乾娘計策。把袖子拂那筯子落地。只做拾筯揑他腳兒一揑看。<span class="科">拂介揑介小旦</span>官人。你有心。我也先有意了。你對天罰了誓。我就依你。<span class="科">淨對天揖介</span></p>
        
        <p class="曲"><span class="牌">前腔</span>若忘伊此情。<span class="夾白"><span class="科">小旦</span>你要跪了罰。<span class="科">淨跪介</span></span>若忘伊此情。暫時拋捨。願天罰我遭磨折。<span class="夾白"><span class="科">小旦掩淨口淨扯下淨</span>你也罰一個誓。<span class="科">同跪下小旦</span>天那。</span>聽金蓮誓言。聽金蓮誓言。<span class="夾白">若忘了西門大官人呵。願</span>聖手不相遮。天誅更不赦。<span class="科">淨掩小旦口同拜介合前同下小丑鄆哥上</span></p>
        
        <p class="曲"><span class="牌">前腔</span>有風聲到耳邊。有風聲到耳邊。<span class="夾白">是</span>女歡男悅。梅湯一盞為媒蘖。<span class="夾白">自家鄆哥便是。聽得街坊上人說。西門大官人要勾搭武大的妻子。每日在王婆店中。待我只做尋鬧。闖將進去。看了些動靜。報與武大得知。出我前日那口氣。<span class="科">看介</span>呀。</span>看門兒鎖卻。看門兒鎖卻。敢是計先設。藏人<span class="夾白">在</span>房內也。<span class="科">窺介</span>且潛身再窺。且潛身再窺。<span class="夾白">但見</span>茶煙未絕。<span class="夾白">好似</span>僧房客舍。</p>
        
        <p class="白">果然沒人在裡面。且是回去。明日再來便了。王婆這老咬蟲。只教你閉門家裡坐。禍從天上來。<span class="科">下丑上聽介</span></p>
        
        <p class="曲"><span class="牌">前腔</span>聽人聲杳然。聽人聲杳然。<span class="夾白">想在</span>枕邊低說。<span class="夾白"><span class="科">開門介</span>你兩個做得好事。<span class="科">淨小旦急上跪介</span>乾娘。望你</span>高擡貴手將人赦。<span class="夾白"><span class="科">丑</span>你們要官休要私休。<span class="科">淨小旦起介</span></span>要官休<span class="夾白">便</span>怎麼。要私休<span class="夾白">便</span>怎麼。任你怎的說。誰人敢逆也。<span class="科">丑</span>要官休報武郎。<span class="科">淨小旦相看驚介丑</span>要私休瞞武郎。<span class="夾白"><span class="科">淨小旦</span>願把</span>私休管取叩頭稱謝。</p>
        
        <p class="白"><span class="科">丑</span>既如此。娘子。你從今日起。每日不可失約。<span class="科">小旦</span>只依乾娘就是。<span class="科">丑</span>大官人。你自不消我說得。所許之物。不可失信。你們若變了卦。我就與武大說知。<span class="科">淨</span>乾娘放心。決不失信。<span class="科">小旦</span>此時武大將歸了。奴家回去罷。<span class="科">淨</span>娘子。西廂記說得好。是必破工夫明日早些兒來。小人在此專候。<span class="科">小旦</span>曉得了。不須囑付。</p>
        
        <p class="落詩"><span class="科">小旦</span>心有靈犀一點通。<br /><span class="科">淨</span>休教宋玉望牆東。<br /><span class="科">丑</span>結成鸞鳳青絲網。<br /><span class="科">合</span>碾就鴛鴦碧玉籠。<span class="科">下</span></p>
        
        <h2 id=ch15 class="chapter"><span class="齣題">第十五齣　被盜</span></h2>
        
        <p class="曲"><span class="牌">憶秦娥</span><span class="科">老旦上</span>空攧喑。何時得享門楣蔭。門楣蔭。看看望斷。飄蓬忒甚。<span class="科">旦上</span>高堂日侍興和寢。婦功時自勤織絍。勤織絍。中秋節屆。寒食當任。</p>
        
        <p class="白">母親萬福。<span class="科">老旦</span>孩兒到來。<span class="科">旦</span>且喜母親貴體痊安。只是愁眉不展。今夜中秋佳節。請母親閒步玩月。以遣悶懷。<span class="科">同步介老旦</span>我的兒。</p>
        
        <p class="曲"><span class="牌">金落索</span><span class="夾白">你看</span>澄波若漾金。散彩如鋪錦。<span class="夾白"><span class="科">合</span>今歲</span>閏卻初秋。到此寒光凜。孤城擊柝時幾聲砧。刀尺空搖寒女心。<span class="夾白"><span class="科">老旦</span>我那女婿的兒。不知此時在何處。愁殺我</span>江間波浪兼天湧。<span class="夾白">愁殺我</span>塞上風雲接地陰。情難禁。更無消息到如今。<span class="夾白"><span class="科">回步介旦</span>娘。</span>遇良宵且自開襟。<span class="科">合</span>看滿地瑤華蔭。<span class="科">旦</span></p>
        
        <p class="曲"><span class="牌">前腔</span>關山玉笛沈。樓閣冰壺浸。<span class="科">同步介合</span>驚起棲烏。遶樹疑還審。<span class="夾白">想</span>嫦娥竊藥來悔應深。碧海青天夜夜心。<span class="夾白"><span class="科">旦</span>我的娘。你</span>窮途無奈衰遲恨。苦調休為長短吟。<span class="科">背介</span>愁難禁。那堪時序漸蕭森。<span class="夾白"><span class="科">回步介老旦</span>兒。</span>遇良宵且自開襟。<span class="科">合</span>看滿地瑤華蔭。</p>
        
        <p class="白"><span class="科">老旦</span>步月已久。和你收拾睡罷。<span class="科">旦</span>謹依嚴命。<span class="科">睡介丑扮時遷上</span>梁上稱君子。人間喚小人。雞鳴與狗盜。曾救孟嘗君。自家時遷的便是。雖然是個好漢。只是生來要偷東摸西。今夜中秋之節。人多有喫醉的。趁此時雲遮月暗。且做些買賣。有何不可。這是張百萬家。他們人手多。不要去。這是魏鄉宦家。他勢力大。不要惹他。這是賈媽媽家。只有兩個女人在內。正好偷他東西。<span class="科">掘牆進介</span>雖是布衣服碎破家火。也是好的。<span class="科">放在牆洞內又偷介淨扮李鬼上</span>莫把人心比人面。世情宜假不宜真。自家李鬼便是。每日假稱李逵。在山中翦徑為活。今日回家。要尋些生意。方纔見時遷掘進這家去了。一定有些好處。<span class="科">丑打嚏介淨</span>他是獨腳賊。我且在洞邊摸一摸看。<span class="科">摸出介</span>正是賊偷賊物。偷得落得。<span class="科">走介丑</span>已偷完了。鑽了出去罷。<span class="科">出介摸介</span>呀。不知那個天殺的。都偷了我的去。我做的人家。倒與你偷麼。一定是李鬼了。趕上前去。<span class="科">暗中頭相撞叫捉賊介下二旦醒介老旦</span>呀。天將明了。為何門窗大開在此。<span class="科">旦</span>呀。衣服家火。都被賊偷去。如何是好。</p>
        
        <p class="曲"><span class="牌">劉潑帽</span><span class="科">老旦哭介</span>偷兒直恁情毒甚。哭得我氣衰聲噤。<span class="科">旦背介</span>恐傷親意偷悲喑。<span class="科">合</span>何處尋。何處去相拘禁。</p>
        
        <p class="曲"><span class="牌">前腔</span><span class="科">旦</span>娘親病後宜安寢。怕憂思忿怒相侵。<span class="科">老旦</span>恐傷兒意休悲喑。<span class="夾白"><span class="科">合前</span>卻是</span>何處尋追。何處去拘禁。</p>
        
        <p class="白"><span class="科">老旦</span>我的兒。如今家緣蕩盡。母子無依。聞知武二郎在陽穀縣。未知果否。且去投奔。我和你扮做道姑模樣。一路抄化便了。<span class="科">旦悲介</span>但憑母親主意。</p>
        
        <p class="落詩"><span class="科">老旦</span>秋來相顧又飄蓬。<br /><span class="科">旦</span>風景蕭條舊業空。<br /><span class="科">老旦</span>屋漏更遭連夜雨。<br /><span class="科">旦</span>船遲又被打頭風。</p>
        
        <h2 id=ch16 class="chapter"><span class="齣題">第十六齣　中傷</span></h2>
        
        <p class="曲"><span class="牌">六么令</span><span class="科">小丑扮武大上</span>鄆哥曾講。我渾家心向情郎。約他同去闖茶坊。捉奸處。定成雙。那時休想咱輕放。那時休想咱輕放。</p>
        
        <p class="白">阿呀。有這等事。昨日鄆哥說。那西門慶和我老婆勾搭上了。句句都有指實的。卻怎肯干休。已與鄆哥約了。打聽奸夫進了門坊。就把籃兒丟在街上。我便去捉奸也。如今且躲過一邊去。正是假作癡呆漢。權為懞懂人。<span class="科">下小旦上</span></p>
        
        <p class="曲"><span class="牌">玉抱肚</span>喬才虛謊。好教奴心中暗傷。料應他別戀歌樓。這時節<span class="夾白">還</span>不到茶坊。<span class="科">淨上</span>心慌路遠腳兒忙。一日如同隔幾霜。<span class="夾白">娘子拜揖。<span class="科">小旦不回禮打淨掌介淨跪介小旦</span>你這薄倖的賊。昨夜中秋。想又在東街張惜惜家醉了。今日這等來遲。<span class="科">淨</span>今日有新到廣東客人。說道來賣生藥。等得他久了。小人若是說謊。生個碗大的疔瘡。<span class="科">小旦扯起介</span>既如此。裡面去說話罷。</span>一日如同隔幾霜。<span class="科">攜手下外扮客人上</span></p>
        
        <p class="曲"><span class="牌">前腔</span>來從東廣。把藥材<span class="夾白">到</span>陽穀販行。今日裡約定成交。被他人偶爾相妨。<span class="夾白">自家廣東生藥客人是也。西門大官要買我藥材。今日來得遲了。他鋪裡人說在紫石街王婆店坐地。<span class="科">叫介</span>王媽媽。西門大官人在此麼。<span class="科">內應介</span>十來日不曾來了。<span class="科">外</span></span>想他是個富豪郎。只在章臺楊柳傍。</p>
        
        <p class="白"><span class="科">下小丑內叫介</span>老咬蟲打得我好。<span class="科">丟籃介小丑扮武大急上</span></p>
        
        <p class="曲"><span class="牌">六么令</span>鄆哥攔擋。老虔婆怎做隄防。我今便去打茶坊。<span class="夾白"><span class="科">丑內叫介</span>大娘子。武大來了。<span class="科">淨小旦急上拴門介小丑推不開怒介</span>呀。</span>門拴住。忿難當。<span class="科">淨輕開門踢倒小丑介淨</span>這回打破漫天網。這回打破漫天網。</p>
        
        <p class="白"><span class="科">下小丑</span>阿呀。不好了。不好了。踢了我的小肚子。踢出許多趷𨃚<a epub:type="noteref" href="#char02"><sup>註</sup></a>來了。<span class="科">小旦扶小丑介</span>怎麼說。<span class="科">小丑</span>矮子肚裡趷𨃚<a epub:type="noteref" href="#char02"><sup>註</sup></a>多。怎麼不踢了些出來。快扶我進去。噯。做得好事。做得好事。<span class="科">扶下小旦丑復上小旦</span>乾娘。如今怎麼好。<span class="科">丑</span>你們要做短夫妻。且將息好了武大。與他陪了話。從今便散了夥。若要做長夫妻。娘子去贖一帖心疼藥來。大官人鋪裡取些毒藥。下在裡面。</p><aside epub:type="footnote" id="char02"><p>「⿰足荅」</p></aside>
        
        <p class="曲"><span class="牌">玉抱肚</span><span class="夾白">送了這</span>腌臢魍魎。一把火與他送喪。<span class="夾白"><span class="科">小旦</span>武二回來怎麼處。<span class="科">丑</span></span>那時節武二回來。沒蹤跡怎生無狀。<span class="夾白"><span class="科">小旦</span>好計好計。<span class="科">合</span></span>管教他地久與天長。免得明來夜去忙。</p>
        
        <p class="落詩"><span class="科">小旦</span>半世關情恨有餘。<br />從今眉鎖定應舒。<br /><span class="科">丑</span>不施萬丈深潭計。<br />怎得驪龍頷下珠。</p>
        
        <h2 id=ch17 class="chapter"><span class="齣題">第十七齣　悼亡</span></h2>
        
        <p class="曲"><span class="牌">山坡羊</span><span class="科">生上路行介</span>遠迢迢他鄉傳信。慢悠悠英雄自哂。望巴巴到吾兄宅前。急煎煎欲把平安問。<span class="夾白">今日門開在此。徑進去罷。<span class="科">進門看介</span>呀。怎麼到供個靈位。寫着亡夫武大郎之位。敢是我</span>眼乍昏。夢魂中認不真。<span class="夾白">待我喚嫂嫂出來問他。嫂嫂。武二回來了。<span class="科">小旦在內應介</span>叔叔少坐。奴家就來也。<span class="科">生</span>呀。</span>緣何應了行不上。早難道叔嫂之間。不當通問。<span class="夾白"><span class="科">小旦暗上解紅裙將白帕包頭擦眼介生靠靈位哭介</span>我那哥哥。不信你真個死了。自喪了</span>雙親。骨肉相看只兩人。<span class="夾白">你做了</span>亡魂。<span class="夾白">我</span>形影相依只一身。</p>
        
        <p class="白"><span class="科">小旦哭介</span>我的天。你那裡去了。我的天。只見你送兄弟。不見你接兄弟了。<span class="科">生</span>嫂嫂且住了哭。我哥哥幾時死的。得什麼病癥。喫誰的藥來。<span class="科">小旦</span>自從你去二旬餘。偶患心庝不得除。問卜求醫俱不效。一朝身死痛如何。撇得我好苦。<span class="科">生</span>我哥哥不曾有這心疼病。怎麼就死了。<span class="科">丑婆急上</span>都頭。天有不測風雲。人有旦夕禍福。那個保得長沒事的。<span class="科">生</span>如今葬在那裡。<span class="科">小旦</span>沒處尋墳地。三日後送出去燒化了。<span class="科">丑</span>大娘子越說越苦。進去了罷。<span class="科">小旦</span>我的天。你那裡去了。<span class="科">丑扶下生</span>土兵那裡。<span class="科">小生上</span>成人不自在。自在不成人。都頭有何分付。<span class="科">生</span>你去買些酒肴香燭之類。我就與哥哥做碗羹飯。<span class="科">小生</span>理會得。<span class="科">虛下即上</span>怕聽高聲哭。他人也斷腸。羹飯都完備了。請都頭行禮。<span class="科">生哭拜介</span>我那哥哥。</p>
        
        <p class="曲"><span class="牌">前腔</span><span class="夾白">想我</span>去匆匆程途忙逩。<span class="夾白">見你</span>哭哀哀別離未忍。<span class="夾白">誰想</span>生擦擦連枝鋸開。哀嚦嚦雙雁驚分陣。<span class="夾白">我那哥哥。你是</span>軟弱人。<span class="夾白">只恐</span>銜冤死未伸。若還果有終天恨。<span class="夾白">便在</span>夢裡鳴冤。<span class="夾白">我去</span>報仇雪忿。<span class="夾白"><span class="科">想介</span>方纔王婆的說話。</span>雖云。旦夕之間禍福分。<span class="夾白">卻又可怪。</span>何因。三日之間<span class="夾白">便</span>火葬身。</p>
        
        <p class="白"><span class="科">內打三鼓</span>呀。不覺已是三更了。土兵。你且收了去。就跟我在靈位前睡罷。<span class="科">小生應介</span>一滴階前酒。何曾到九泉。<span class="科">下生睡介小丑妝鬼哭上</span>兄弟。我死得好苦。<span class="科">生跳起看介</span>呀。方纔似夢非夢。分明是我哥哥訴冤。這一死決不明白。</p>
        
        <p class="曲"><span class="牌">賞宮花</span><span class="夾白">欲待</span>來朝廣詢。<span class="科">速打四更介</span>願樵樓更漏頻。秋夜偏長永。怨氣共氤氳。<span class="夾白"><span class="科">打五更介</span>好了。天將明了。</span>只說夜眠清早起。誰知我是不眠人。</p>
        
        <p class="白">嫂嫂。且問你。哥哥的棺木是誰買的。<span class="科">小旦內云</span>央王乾娘買的。<span class="科">生</span>誰擡出去的。<span class="科">小旦內云</span>就是團頭何九叔。<span class="科">生</span>既如此。我自有主意。<span class="科">行介</span>轉鸞抹角。此間就是。何九叔在家麼。<span class="科">末上</span></p>
        
        <p class="曲"><span class="牌">前腔</span>誰來款門。<span class="科">對揖介末</span>感都頭不棄貧。<span class="夾白"><span class="科">生扯住介</span>你且實說。我哥哥屍首是怎的模樣。我便饒你。<span class="科">末</span>都頭。待我進去。取件東西出來。<span class="科">虛下復上</span>這是中毒的正見。</span>幾塊酥黑骨。<span class="夾白"><span class="科">生哭介</span>可傷。<span class="科">末</span>這是西門慶與小人的。<span class="科">生</span>是有一個西門慶。<span class="科">末</span></span>十兩雪花銀。<span class="夾白">只此便是實情了。都頭。</span>得放手時須放手。得饒人處且饒人。</p>
        
        <p class="白"><span class="科">生</span>你只說奸夫是誰。<span class="科">末</span>這個不知。只聞得武大郎曾和鄆哥去捉奸。只問鄆哥就是。<span class="科">生</span>你同我去尋那鄆哥。<span class="科">末</span>當得。鄆哥在家麼。<span class="科">小丑上揖介小丑</span></p>
        
        <p class="曲"><span class="牌">前腔</span>都頭屈尊。我先猜八九分。<span class="夾白">只一件。我</span>親老誰供贍。怎好離家門。<span class="夾白"><span class="科">生</span>好兄弟。我把五兩銀子與你安家。<span class="科">付介小丑</span>如今就跟你去做證見。告那西門慶便了。<span class="科">生</span>元來奸夫是西門慶。<span class="科">小丑</span></span>世上本無難做事。常言只怕有心人。</p>
        
        <p class="曲"><span class="牌">前腔</span><span class="科">生</span>相煩你們。<span class="科">扯二人同走介</span>到官司訴此因。<span class="夾白">呀。本縣老爹退堂了。</span>只得同回去。明日再評論。願把劍誅無義漢。<span class="科">對揖介</span>還將金贈有恩人。</p>
        
        <p class="落詩"><span class="科">生</span>不是冤家不聚頭。<br /><span class="科">末</span>干人何事網羅求。<br /><span class="科">小丑</span>來朝更有新條在。<br /><span class="科">合</span>惱亂春風卒未休。</p>
        
        <h2 id=ch18 class="chapter"><span class="齣題">第十八齣　雪恨</span></h2>
        
        <p class="白"><span class="科">小旦上</span>下人得志逞英豪。走到衙門不値毫。<span class="科">丑上</span>撑駕小船歸大海。這回不怕浪頭高。<span class="科">見介丑</span>娘子。今早武二往本縣告狀。且喜縣裡不准。如今請我和眾鄰舍喫酒。看他怎麼說。<span class="科">小旦</span>既告不准。今後再沒有話說了。<span class="科">生帶劍在內穿布衣上</span></p>
        
        <p class="曲"><span class="牌">南粉蝶兒</span>一片熱心。<span class="夾白">且把</span>冷氣虛情酬禮。<span class="夾白">呀。王婆嫂嫂拜揖。<span class="科">丑</span>都頭萬福。<span class="科">小旦</span>叔叔萬福。<span class="科">生</span>嫂嫂。你在這裡陪王婆坐地。<span class="科">請小旦對丑坐介</span>我去就來。列位高親有請。<span class="科">外扮老兒與小生末同上</span></span>荷相招設席銜杯。撥窮忙。辭別冗。翻成高會。<span class="夾白"><span class="科">見生與丑小旦介老旦小丑扮土兵上眾合</span>常言道</span>遠親戚不如近邊鄰里。</p>
        
        <p class="白"><span class="科">生扯小生介</span>姚二哥。你在王媽媽肩下坐了。<span class="科">扯外介</span>趙四老。你老人家在我嫂嫂肩下坐罷。<span class="科">扯末介</span>胡押司。你在姚二哥肩下坐了。<span class="科">生與外丑坐介生</span>你把前後門關了。快來斟酒。<span class="科">老旦小丑</span>理會得。<span class="科">生</span>列位高鄰在上。今日三杯酒。休將作等閒。雖然相答謝。不為解愁煩。胡押司。勞你從頭寫。<span class="科">末</span>當得。<span class="科">生</span>姚二哥。趙四老。憑伊證佐着。<span class="科">外小生</span>當得。<span class="科">生脫衣介</span>冤家非路窄。天理有循環。<span class="科">老旦小丑急先下眾鄰驚介生拔劍指王婆介</span></p>
        
        <p class="曲"><span class="牌">尾犯序</span><span class="夾白">今日是</span>冤債到頭日。<span class="夾白">老咬蟲。且</span>從容與伊說個詳悉。<span class="夾白"><span class="科">對小旦</span>賊淫婦。</span>你把吾兄卻便如何謀死。<span class="夾白"><span class="科">小旦</span>叔叔恁你</span>冤誰。伊兄死<span class="夾白">為</span>心疼病急。與奴家沒些首尾。<span class="科">小旦哭介丑合</span>夫和婦。<span class="夾白">似</span>同林宿鳥<span class="夾白">限到</span>兩分飛。</p>
        
        <p class="曲"><span class="牌">前腔</span><span class="科">生</span>從伊假痛與佯悲。也難饒徹地滔天之罪。<span class="夾白"><span class="科">指丑介</span>老豬狗。</span>快把真情一一向前說起。<span class="科">丑</span>咨啟。怎消得都頭怒叱。容老妾將情訴知。<span class="科">生對末介</span>真和偽。煩伊盡寫<span class="夾白">休得</span>有差池。</p>
        
        <p class="白"><span class="科">末手戰介</span>小人細細都寫就是。</p>
        
        <p class="曲"><span class="牌">前腔</span><span class="夾白"><span class="科">外末小生</span>王婆。你</span>你何必只恁推。<span class="夾白">試</span>從頭實說倘得饒伊。<span class="科">生</span>你不招時<span class="夾白">看</span>我把淫婦凌遲。<span class="夾白"><span class="科">扯倒小旦把劍在他面上磨介小旦</span>叔叔。你</span>停威。非是我生心故為。<span class="夾白">放我起來說。<span class="科">生</span>且跪在靈位前說。<span class="科">小旦指丑介</span></span>都是你教唆到底。<span class="科">俯伏介丑背介</span>成和敗。<span class="夾白">總是</span>蕭何做出<span class="夾白">今日</span>怎支持。</p>
        
        <p class="曲"><span class="牌">前腔</span><span class="夾白"><span class="科">生</span>淫婦。你</span>從實訴口詞。<span class="夾白">莫</span>藏頭換尾展轉那移。<span class="夾白"><span class="科">小旦跪指丑介</span>是他</span>哄我成衣便入馬偷期。<span class="夾白"><span class="科">生</span>既偷情了。又是誰造意謀死我哥哥。<span class="科">小旦指丑介</span>也是他</span>撥置。<span class="夾白"><span class="科">丑</span>都推在我身上。<span class="科">小旦</span></span>踢傷後只說藥醫。<span class="夾白">教我</span>把毒藥將他灌死。<span class="夾白"><span class="科">生扯丑介</span>你還不跪下。<span class="科">生對靈座介</span>哥哥魂靈不遠。今日二郎與你報仇雪恨。</span>兄和弟。人間地底<span class="夾白">恩義</span>兩無虧。</p>
        
        <p class="白"><span class="科">做殺小旦介外末小生驚跌介生</span>土兵。綁了這老豬狗。列位高鄰少坐。我去殺了奸夫就來也。<span class="科">暫下老旦小丑綁丑介外末小生合</span></p>
        
        <p class="曲"><span class="牌">駐雲飛</span><span class="夾白">王婆。你討得</span>多少便宜。着甚來由惹禍危。<span class="夾白"><span class="科">丑</span>罷。</span>都是牽頭罪。今日搥胸悔。<span class="夾白"><span class="科">老旦</span>呸。<span class="科">小丑</span></span>是你老奸賊。<span class="夾白">害了</span>三人做鬼。<span class="夾白">便把</span>一命償他。還是便宜你。<span class="科">丑拜眾介</span>伏願恩官替解圍。<span class="科">拜天介</span>還願龍天與護持。<span class="科">生提兩人頭上</span></p>
        
        <p class="曲"><span class="牌">前腔</span>白刃輕揮。心事還應白日知。<span class="夾白"><span class="科">見眾介眾驚介生</span>列位高鄰。這是西門慶的首級。</span>纔正奸淫罪。纔吐男兒氣。<span class="科">外末小生</span>噫冤報不差池。<span class="夾白">似</span>簷前滴水。<span class="夾白"><span class="科">丑指人頭介</span>看他</span>結髮相聯。<span class="夾白"><span class="科">拜生介</span>不</span>干我牽頭事。<span class="夾白"><span class="科">生</span>唗。</span>快口強辭任你為。送到公庭<span class="夾白">你</span>悔後遲。</p>
        
        <p class="白">土兵。你押這老豬狗縣前去。待我把兩顆頭祭獻哥哥一番。燒化了靈座。隨後就來。<span class="科">老旦小丑</span>是如此。<span class="科">丑叫介</span>做馬百六的看樣。<span class="科">下生放人頭在桌下介外末小生</span>我們也拜一拜。<span class="科">與生同拜介合</span></p>
        
        <p class="曲"><span class="牌">鷓鴣天</span>一劍分明慰旅魂。休將修短問乾坤。堪憐獨自成千古。但見依然舊四鄰。<span class="夾白"><span class="科">眾下生</span>我那哥哥。你</span>隨逝水。散愁雲。<span class="夾白">我</span>翻因雪忿重傷神。淒涼滿目無窮恨。慟哭秋原聞不聞。<span class="科">提人頭下</span></p>
        
        <h2 id=ch19 class="chapter"><span class="齣題">第十九齣　薄罰</span></h2>
        
        <p class="曲"><span class="牌">賀聖朝</span><span class="科">外上</span>十年淡飯黃齏。半生錦《綬》緋《衣》男兒五馬貴應稀。把清慎堅持。</p>
        
        <p class="白">秩視古諸侯。君恩深未酬。雖云齊地薄。猶喜歲多收。下官東平郡守陳文昭是也。今早陞堂理事。叫左右的把投文牌擡出去。<span class="科">淨老旦應介小生扮皂上</span>投文人告進。<span class="科">淨</span>進來。<span class="科">小生遞文介</span>小的是陽穀縣遞公文的。解一起犯人在外。<span class="科">外看介</span>我已知道了。都帶進來。<span class="科">小生</span>嗄。<span class="科">生囚服□<a epub:type="noteref" href="#ch18note1"><sup>註</sup></a>末丑小丑同上</span></p><aside epub:type="footnote" id="ch18note1"><p>看不清</p></aside>
        
        <p class="曲"><span class="牌">前腔</span><span class="科">生</span>已蒙賢宰提攜。未知本府從違。<span class="科">末小丑</span>干連何事苦奔馳。<span class="科">丑</span>怕明鏡難欺。</p>
        
        <p class="白"><span class="科">小生</span>犯人當面。<span class="科">外</span>武松。<span class="科">生</span>有。<span class="科">外</span>何九。<span class="科">末</span>有。<span class="科">外</span>鄆哥。<span class="科">小丑</span>有。<span class="科">外</span>王婆。<span class="科">丑</span>不在這裡。<span class="科">執問介</span>怎麼說。<span class="科">丑</span>身子在這裡。魂靈不在這裡。<span class="科">外</span>都帶過一邊去。喚那武松上來。你從實供招。不要隱諱。<span class="科">生</span>老爹。</p>
        
        <p class="曲"><span class="牌">玉交枝</span><span class="夾白">我情願</span>殺身成義。既殺人如何諱得。<span class="夾白">這事情呵。都是</span>王婆撥置奸淫輩。將兄藥死焚屍。<span class="夾白"><span class="科">外</span>屍既焚了。有何憑據。<span class="科">生遞物介</span>老爹。</span>請看贓物與骨殖。團頭何九堪質對。況生前捉姦是實。鄆哥兒悉知就裡。</p>
        
        <p class="白"><span class="科">外</span>那鄆哥怎麼說。</p>
        
        <p class="曲"><span class="牌">前腔</span><span class="夾白"><span class="科">小丑</span>小人呵。曾與</span>王婆嘔氣。恨他們包藏禍機。<span class="夾白">我</span>報知武大翻貽累被奸夫踢倒昏迷。<span class="夾白">小人此時就跑了去。以後都不知了。<span class="科">外</span>那何九怎麼說。<span class="科">末</span></span>小人那時欲殮屍。西門慶買囑求遮庇。驗亡屍遭毒是實。<span class="夾白">這</span>骨頭如何昧得。</p>
        
        <p class="白"><span class="科">外</span>帶那王婆上來。先打二十板。慢慢問他。<span class="科">淨老旦打介外</span>你招也不招。</p>
        
        <p class="曲"><span class="牌">前腔</span><span class="科">丑</span>自家得罪。到頭來還欲賴誰。<span class="夾白">想</span>從前原是不吉利。<span class="夾白"><span class="科">外</span>怎麼說。<span class="科">丑</span>把</span>送終衣服為媒。<span class="夾白"><span class="科">扯淨介</span>老爹。</span>西門慶是他妝做的。<span class="科">扯小丑介</span>武大郎不死還搬戲。<span class="夾白"><span class="科">外</span>都是胡說。把這老賤人先下在死囚牢裡。聽候處決。<span class="科">淨老旦應介丑</span></span>謝青天<span class="夾白">把</span>王婆斷訖。<span class="夾白">且到</span>戲房中別作道理。</p>
        
        <p class="白"><span class="科">押下外</span>何九鄆哥。都發回本縣寧家。<span class="科">末小丑叩頭介</span>謝老爹。<span class="科">下外</span>武松過來。</p>
        
        <p class="曲"><span class="牌">前腔</span><span class="夾白">看你</span>英風高義。本待欲全然恕伊。況伊自首當除罪。但事關人命難悔。今依縣家原問的。<span class="夾白">做你是祭獻亡兄。有嫂前來趕逐。以致死于鬭毆。又有</span>奸夫護嫂因誅死據明條<span class="夾白">當</span>杖脊四十。<span class="夾白">這個且饒你罷。還要</span>刺雙頰遐方配你。</p>
        
        <p class="白">我這等問了。你意下何如。<span class="科">生</span>老爹饒了小人死罪。這活罪怎敢討饒。但憑聽斷便了。<span class="科">外</span>今日就差解子張千。<span class="科">小丑應上外</span>解你到孟州牢城去。我這裡一面申文省院。待有明條下來。就把王婆處決。決不輕恕了他。你放心去便了。<span class="科">生</span>多謝老爹作主。生死不忘。</p>
        
        <p class="落詩"><span class="科">外</span>任你人心似鐵。<br /><span class="科">二皂</span>須知官法如爐。<br /><span class="科">生</span>惟有感恩積恨。<br /><span class="科">小丑</span>萬年千載難磨。</p>
        
        <h2 id=ch20 class="chapter"><span class="齣題">第二十齣　止觀</span></h2>
        
        <p class="曲"><span class="牌">普賢歌</span><span class="科">丑扮少年婦人上</span>老娘不是善人家。我父呼為山夜叉。本非花木瓜。笑他井底蛙。十字坡頭我獨霸。</p>
        
        <p class="白">奴奴叫做孫二。卻有殺人手藝。嫁得好個丈夫。張青是他名字。出去翦徑未回。老娘在家管事。但有過路客商。請他家中坐地。若無蒙汗藥酒。教我老娘喫屁。今日開張店面。看有什麼人來。正是饒你奸似鬼。也喫老娘洗腳水。<span class="科">下老旦上</span></p>
        
        <p class="曲"><span class="牌">十二時</span>身世誰憐念。嘆母子客途拋閃。<span class="科">旦上</span>步履趦趄。容顏羞忝。<span class="夾白"><span class="科">合</span>只恐</span>程途裡猜嫌。扮作道姑遮掩。</p>
        
        <p class="白"><span class="科">老旦</span>我的兒。和你千辛萬苦。到得陽穀縣。誰想武二郎又做出這等事來。這是仗義之事。你我也不要怨他。聞他先行得一日。我們往前趕去便了。<span class="科">旦</span>母親。只是若真鞋弓襪小。怎麼趲行得上。<span class="科">老旦</span>我扶着你走罷。<span class="科">行介</span></p>
        
        <p class="曲"><span class="牌">黃鶯兒</span><span class="科">旦</span>秋雨正𩆌𩆷<a epub:type="noteref" href="#char03"><sup>註</sup></a>。被金風<span class="夾白">將</span>朔氣添。<span class="夾白"><span class="科">老旦</span>呀。霎時間下起雪來了。</span>暮寒釀出冰花艷。<span class="夾白"><span class="科">旦</span>不學</span>楊花撲簾。<span class="夾白"><span class="科">老旦</span>卻似</span>空中撒鹽。<span class="科">合</span>等閒卻把關河占。悶懨懨。何時苦盡。有日也回甜。</p><aside epub:type="footnote" id="char03"><p>「⿱雨廉」「⿱雨韱」</p></aside>
        
        <p class="曲"><span class="牌">前腔</span><span class="科">老旦</span>雨雪又相兼。把衣裝取次霑。<span class="夾白"><span class="科">旦</span>娘。這會兒風越大了。</span>傘兒卻被風招颭。<span class="夾白"><span class="科">老旦</span>損</span>春蔥玉纖。<span class="夾白"><span class="科">旦</span>蹙</span>春山翠尖。<span class="科">合</span>旅愁都把柔腸占。<span class="夾白">呀。好了。</span>望茅簷。前村近也。籬外有青簾。<span class="科">丑上</span></p>
        
        <p class="曲"><span class="牌">簇御林</span>風簷下獨捲簾。笑途人雨雪霑。<span class="夾白"><span class="科">二旦福介</span>娘子。我們是行路的。特來投宿。<span class="科">丑背介</span>這等兩個道姑。身邊有什麼寶貨。不要留他。<span class="科">轉身介</span>我們是屠戶人家。不敬僧道。別處去罷。<span class="科">老旦</span>可憐見老身是尋女婿的。這就是我女兒。<span class="科">丑</span>既如此。</span>娘行且請來村店。<span class="夾白"><span class="科">背介</span>想應他來</span>補我前生欠。<span class="科">合</span>意謙謙。愁容變喜。賓主兩無嫌。</p>
        
        <p class="白"><span class="科">丑</span>媽媽。你是何方人氏。如今你女婿在那裡。<span class="科">老旦</span>老身清河縣人。亡夫姓賈。若說我那女婿呵。</p>
        
        <p class="曲"><span class="牌">前腔</span><span class="夾白">他</span>狂遊去<span class="夾白">把</span>婚禮淹。<span class="夾白"><span class="科">丑</span>原來小娘子還未成親。<span class="科">老旦</span>為</span>報兄讎被法鉗。孟州刺配名無玷。<span class="夾白">只愁</span>我母子供誰贍。<span class="夾白">因此上</span>出閭閻。<span class="科">二旦</span>千山萬水。不避路途嫌。</p>
        
        <p class="白"><span class="科">丑</span>這等你的女婿是個義士了。他姓甚名誰。<span class="科">老旦</span>名喚武松。曾在景陽崗上打虎的。<span class="科">丑</span>不瞞你說。我夫妻也是江湖上好漢。<span class="科">二旦驚介丑</span>常聞得武松是個豪傑。既是他的姻眷。且在小店權歇一宵。<span class="科">二旦</span>多謝了。<span class="科">丑</span>只是前頭虎狼又多。盜賊生發。此間十里之內。有個清真觀。觀中都是道姑。不若且在此住下。打聽義士消息。意下何如。<span class="科">二旦</span>如此最好。<span class="科">丑</span>明日雪消了。就送你去。</p>
        
        <p class="落詩"><span class="科">老旦</span>一片花飛故苑空。<br /><span class="科">旦</span>隨風飄泊到簾櫳。<br /><span class="科">丑</span>有緣千里來相會。<br /><span class="科">合</span>無緣對面不相逢。</p>
        
        <h2 id=ch21 class="chapter"><span class="齣題">第二十一齣　論交</span></h2>
        
        <p class="曲"><span class="牌">寶鼎兒</span><span class="科">外扮宋江上</span>網羅雖幸免。一度回首。一番長嘆。<span class="科">小生上</span>何處訴高唐冤狀。<span class="科">末上</span>休再提滄州公案。<span class="科">淨上</span>一自被緇來水泊。<span class="科">小旦上</span>笑殺裙釵規範。<span class="夾白"><span class="科">小生</span>吾乃柴進是也。<span class="科">末</span>吾乃林冲是也。<span class="科">淨</span>吾乃花和尚是也。<span class="科">小旦</span>吾乃一丈青是也。<span class="科">眾</span>大哥在忠義堂上。上前參見。<span class="科">外</span></span>願歲歲重陽。兄弟無故。常擎金盞。</p>
        
        <p class="白">眾兄弟。我這梁山泊上。一年兩個節令。<span class="科">淨</span>那兩個節令。<span class="科">外</span>可是清明三月三。重陽九月九。今日重陽佳節。有家的探家。無家的在山賞紅葉黃花。<span class="科">眾</span>得令。<span class="科">外</span>叫嘍囉。<span class="科">老旦旦應上外</span>酒席完備未曾。<span class="科">旦老旦</span>完備了。<span class="科">小生</span>看酒來。<span class="科">末淨小旦同遞酒與外介</span></p>
        
        <p class="曲"><span class="牌">錦堂月</span><span class="科">小生</span>黃菊初繁。<span class="科">末</span>清樽正滿。<span class="科">眾合</span>秋來暢懷無限。落帽粗豪。誰言未若龍山。愛疎林雨後丹楓。想故園霜前白雁。<span class="科">合</span>時難挽。願取黃榜招安。為國除患。</p>
        
        <p class="曲"><span class="牌">前腔</span><span class="夾白"><span class="科">淨小旦</span>大哥。我</span>凶悍。寶劍生寒。雕弓恨軟。料誰堪採菊憑欄。士飽秋高。旄頭夜夜羞看。<span class="夾白">大哥。</span>為功名千里雲從。若困守萬夫星散。<span class="科">合前</span></p>
        
        <p class="曲"><span class="牌">醉翁子</span><span class="科">外</span>早晚。須有日天開隻眼。把我等冤情盡翻成案。<span class="科">眾</span>休嘆。且艷舞嬌歌。隨意金風玉露寒。開宴處。<span class="科">合</span>看秋夜漫漫。甚時方旦。</p>
        
        <p class="白"><span class="科">丑扮小校上</span>報報報。水亭上朱頭領號箭射來。說打虎的武都頭求見。<span class="科">外</span>快請。<span class="科">生囚服小丑跟上</span></p>
        
        <p class="曲"><span class="牌">前腔</span><span class="科">生</span>難按。一片心<span class="夾白">要</span>結交好漢。<span class="夾白"><span class="科">外小生</span>武都頭在那裡。<span class="科">生</span>宋公明柴大哥在那裡。<span class="科">見眾介拜介生</span></span>一班兒英雄豪傑。總多磨難。<span class="科">眾</span>心懶。算古往今來。直道誰非行路難。<span class="科">遞酒介</span>堪歎處。似秋夜漫漫。甚時方旦。</p>
        
        <p class="白"><span class="科">外小生</span>請問都頭。為何得此罪犯。</p>
        
        <p class="曲"><span class="牌">僥僥令</span><span class="夾白"><span class="科">生</span>為</span>兄讎兵不反。<span class="科">小丑合</span>官法案難翻。肯把百鍊鋼腸彈珠淚。匣底看金刀血未乾。</p>
        
        <p class="曲"><span class="牌">前腔</span><span class="夾白"><span class="科">眾</span>你</span>浮萍千里泛。<span class="科">旦</span>棲息一枝安。<span class="科">生</span>念取雨露恩波應不盡。有日看刀開明月環。</p>
        
        <p class="白"><span class="科">外</span>既如此。我們也不敢強留了。你如今配往那裡去。<span class="科">生</span>往孟州去。<span class="科">外</span>孟州有一少年。喚做金眼彪施恩。吾聞其名久矣。今夜修書一封。明日都頭帶去。萬一彼處住得不穩便。與施恩同來聚義如何。<span class="科">生</span>倘得天恩大赦。自有還鄉拜訪之日。只是久聞哥哥大名。纔得一會。又與柴大哥相別日久。明早就要分手前去。如何是好。</p>
        
        <p class="曲"><span class="牌">尾聲</span>人生聚散皆虛幻。<span class="科">眾</span>嘆此會明年誰健。<span class="夾白">把</span>茱萸醉裡頻看。</p>
        
        <p class="落詩"><span class="科">生</span>分飛休嘆明朝。<br /><span class="科">外末</span>勸賞且同今夕。<br /><span class="科">淨旦</span>多多助與盤纏。<br /><span class="科">小丑</span>添與公差氣力。<span class="科">同下</span></p>
        
        <h2 id=ch22 class="chapter"><span class="齣題">第二十二齣　失霸</span></h2>
        
        <p class="白"><span class="科">丑上</span>新鷹初放兔初肥。即是關河朔雁飛。人世難逢開口笑。菊花須插滿頭歸。自家是施小管營手下一個火家。我們小管營開得好座酒店。真個是店如星布。酒不雷同。卿相解金貂。不羨長安市上。神仙留玉珮。休誇黃鶴樓中。善助詩人錦繡腸。能添壯士英雄膽。糟皮落水。遊魚知味成龍。酒氣薰天。飛鳥聞香化鳳。劉伶問道誰家好。李白回言此處高。道猶未了。小管營早到。</p>
        
        <p class="曲"><span class="牌">七娘子</span><span class="科">小生</span>英姿俊骨誇身世。少年時方逞狂遊。閒繫青驄。醉偎紅袖。從來不把眉兒皺。</p>
        
        <p class="白">施恩是我姓和名。我父中城做管營。快活林中稱地虎。安平寨內養家丁。自家從幼學得些鎗棒。孟州人題我一個諢名。叫做金眼彪。東門外有個快活林。山東河北客人都來做買賣。有許多大酒店大賭坊。自家領着百十個囚徒。開一個酒肉店。但有過路妓女。先來參見了。然後許他趕座頭。叫小廝。<span class="科">末上應</span>有。<span class="科">小生</span>喚兩個妓女答應。<span class="科">末</span>理會得。妓女們走動。<span class="科">小旦上</span>舞愛前溪綠。歌憐子夜長。<span class="科">小丑上</span>翠眉縈曲度。雲鬢儼分行。<span class="科">見末介末</span>大爺喚你。快去。<span class="科">小旦小丑</span>大爺叩頭。<span class="科">小生</span>起來。小廝們看酒。<span class="科">末</span>有酒。<span class="科">小旦小丑遞酒介</span></p>
        
        <p class="曲"><span class="牌">朱奴兒</span>裝百寶真珠臂鞲。看宮錦舞罷纏頭。花擁絃歌人倚樓。料斷送一生惟酒。<span class="科">小生合</span>歡情湊。<span class="夾白">又</span>何物是愁。天大事權落後。<span class="科">淨醉上</span></p>
        
        <p class="曲"><span class="牌">前腔</span>我近來從潞州。張團練是我交遊。<span class="夾白">聞得</span>快活林中多粉頭。尋一個前來行酒。<span class="夾白"><span class="科">撞進見介扯小丑</span>你來。你來。</span>勞生受。權分個座頭。休只把磚兒厚。</p>
        
        <p class="白"><span class="科">小生</span>叫小廝。打這野狗出去。<span class="科">淨</span>打誰。<span class="科">打倒末介小生</span>你來。我和你比個手段。<span class="科">淨</span>爹正要尋你哩。<span class="科">脫衣打介</span></p>
        
        <p class="曲"><span class="牌">四邊靜</span><span class="科">小生</span>你們直恁不即溜。卻來討僝僽。大膽步難行。自作自家受。<span class="科">淨合</span>風塵邂逅。龍爭虎鬭。眼下決雌雄。筵前便承受。</p>
        
        <p class="曲"><span class="牌">前腔</span><span class="科">淨</span>強中自有強中手。<span class="夾白">你</span>還不見機走。讓了快活林。殘生尚能救。</p>
        
        <p class="白"><span class="科">小生合前打倒小生介淨踏住介</span>實對你說。爹就是本營張團練的好友蔣門神。爹的鎗棒掌腳。天下無雙。你快快搬了去。把這一方的買賣都讓與爹。就饒了你。<span class="科">小生</span>大丈夫保身為重。罷。我讓與你了。<span class="科">淨</span>既如此。放你去。<span class="科">放介末扶介淨</span>爹好灑落。<span class="科">對小旦</span>你元去接客。<span class="科">對小丑介</span>你就做爹的小娘子罷。<span class="科">小丑</span>我跟了不要這等拳頭練練哩便好。<span class="科">淨</span>唗。<span class="科">小旦</span>正是笑啼俱不敢。<span class="科">小丑</span>方信做人難。<span class="科">淨</span>既肯甘心讓。還將善眼看。<span class="科">俱下小生弔場上</span></p>
        
        <p class="曲"><span class="牌">朝天子</span><span class="夾白">噯</span>。討得個還將善眼看。今日回家去有甚顏。<span class="夾白"><span class="科">要走介</span>我再和那廝打一頓。</span>猛拚此去不生還。<span class="夾白"><span class="科">末扯介</span>大爺。</span>免摧殘。從今努力加餐。要復讎也不難。<span class="科">小生合</span>要復讎也不難。</p>
        
        <p class="落詩"><span class="科">末</span>勝負兵家不可期。<br />包羞忍恥是男兒。<br /><span class="科">小生</span>常將冷眼觀螃蟹。<br />看你橫行到幾時。</p>
        
        <h2 id=ch23 class="chapter"><span class="齣題">第二十三齣　釋義</span></h2>
        
        <p class="曲"><span class="牌">卜算子</span><span class="科">生上</span>命蹇遭折挫。甚日能安妥。<span class="科">小丑</span>前面看看十字坡。尋個寬閒坐。</p>
        
        <p class="白"><span class="科">生</span>和你起了個五更。有些饑了。且到客店裡喫些酒飯。少敵寒色。<span class="科">小丑</span>正是。店主人有麼。<span class="科">丑婆子</span>來了。造成春夏秋冬酒。醉倒東西南北人。<span class="科">問介</span>客官打多少酒。<span class="科">生</span>酒只顧盪來。肉便切三五斤。好包子要二三十個。<span class="科">丑叫</span>小二。酒多盪些來。肉要三五斤。包子要二三十個。<span class="科">淨上送下飯生拍開包子介</span>大娘子。這包子敢是人肉的。<span class="科">丑</span>客官不要取笑。清平世界。那裡有人肉饅頭。<span class="科">小丑</span>都頭。我們又饑又寒。好歹且喫他一頓。不要疑心。<span class="科">生</span>你不曉得。江湖上人常道。孟州十字坡。誰敢輒經過。</p>
        
        <p class="曲"><span class="牌">桂枝香</span><span class="夾白">只怕</span>經過惹禍。寧擔饑餓。瘦的把去填河。肥者做饅頭包裹。<span class="科">丑</span>這客官掉謊。客官掉謊。天來般大。<span class="科">小丑</span>我口邊流唾。<span class="夾白">快盪</span>酒來麼。<span class="科">丑付酒介</span>杯中綠蟻頻斟滿。<span class="夾白">客官在此安歇罷。你看</span>窗外青山薄暮多。</p>
        
        <p class="白"><span class="科">生背云</span>這婦人不懷好意了。待我試他一試。大娘子。這酒淡薄。換些好的來。<span class="科">丑</span>還有好酒。只是渾些。待我取來。<span class="科">下</span></p>
        
        <p class="曲"><span class="牌">前腔</span><span class="科">生背云</span>機關識破。<span class="夾白">看他</span>如何藥我。<span class="科">丑持酒上背介</span>這賊徒<span class="夾白">要</span>渾酒來嘗。當是老娘行貨。<span class="夾白">客官。酒熱在此了。<span class="科">小丑</span></span>且斟來解渴。斟來解渴。<span class="夾白"><span class="科">飲介生</span>大娘子。我喫不得餓酒。再取</span>點心幾個。<span class="夾白"><span class="科">丑</span>只怕你</span>難存難坐。<span class="夾白"><span class="科">虛下生潑酒在地介丑暗上拍手介</span>倒也。倒也。<span class="科">小丑跌倒介生</span>呀。卻被</span>醉魂魔。<span class="夾白"><span class="科">倒介丑</span>賊配軍。你說得好。我把你</span>肥的且做饅頭餡。瘦者填平坡下河。</p>
        
        <p class="白">小二快來。<span class="科">淨上</span>來了。這個瘦蠻子只好做水牛肉賣。<span class="科">背下小丑丑</span>這個大漢倒好做黃牛肉賣。待老娘親自動手。<span class="科">提生介生扯住按丑在地介</span></p>
        
        <p class="曲"><span class="牌">不是路</span><span class="科">生</span>潑賤虔婆。<span class="夾白"><span class="科">淨上亂跑介生揑拳介</span>你要在</span>太歲當頭動土麼。<span class="科">末急上</span>好漢權饒過。其間就裡話兒多。<span class="夾白"><span class="科">淨</span>好了。救星到了。<span class="科">下末</span>願聞你</span>大名呵。<span class="夾白"><span class="科">生</span>陽穀縣</span>都頭武二。須知是我。<span class="夾白"><span class="科">末</span>莫不是</span>打虎英雄武大哥。<span class="科">生</span>虛名播。<span class="科">末</span>如雷貫耳威風大。<span class="科">揖介生放丑介末</span>偶逢堪賀。偶逢堪賀。</p>
        
        <p class="白">這婦人就是小人的渾家。不知怎的觸犯了都頭。望乞恕罪。<span class="科">生</span>看你夫妻兩個。也非等閒之人。願聞姓名則個。<span class="科">末</span>都頭且坐。待小人稟告。</p>
        
        <p class="曲"><span class="牌">皂角兒</span>念張青初來此坡。劫掠些單身客貨。遇一人年衰鬢皤。卻和他鬭力不過。<span class="夾白"><span class="科">生</span>這是誰。<span class="科">末</span>這老兒元是綠林中有名的山夜叉孫元。他的女兒喚做母夜叉。</span>他見咱手兒活。年方少。領歸家。招贅了。還住山阿。<span class="夾白"><span class="科">丑合</span>但見</span>客商包裹。便張網羅。恰纔的後來誰能猜破。</p>
        
        <p class="白"><span class="科">末</span>我渾家有眼不識泰山。卻怎生起這片心來。</p>
        
        <p class="曲"><span class="牌">前腔</span><span class="科">生</span>見娘行<span class="夾白">把</span>衣裝打睃。我心中已先識破。把濁醪輕輕暗潑。卻疑咱把他謀墮。因此上屈弓腰。舒猿臂。要降龍。思伏虎。沒奈咱何。偶然推挫。無勞譴訶。幸相逢<span class="科">與末丑對拜介</span>願容結義。<span class="夾白">做</span>嫂嫂哥哥。</p>
        
        <p class="白"><span class="科">丑</span>呀。我到忘了。兩日前嬸嬸賈氏。跟着他母親來投奔叔叔。也到小店。問卻緣由。送在左邊清真觀住下。如今可往觀中一會麼。<span class="科">生</span>武二若遇大赦。不久就得還鄉。那時卻取他同去。如今既有兄嫂在此看顧。武二也放心得下了。不去看罷。<span class="科">末</span>兄弟這等脫灑。豈不是個豪傑。我且問你。</p>
        
        <p class="曲"><span class="牌">前腔</span><span class="科">末丑</span>女娘們已先從此過。你緣何途中相左。<span class="科">生</span>上梁山<span class="夾白">見</span>公明大哥。往來間路途相蹉。<span class="科">末丑</span>既然是到梁山。歸水寨。入龍潭。探虎穴。怎不操戈。<span class="夾白"><span class="科">生</span>我</span>幾年坎坷。安心受他。怎教咱半生清白。一念差訛。</p>
        
        <p class="白"><span class="科">末</span>既如此。此間有個二龍山。也有許多好漢在內。不如殺了解子。領取家屬。我們一同上山罷。<span class="科">生</span>說那裡話。快與我救醒解子。明早就投孟州牢城去。<span class="科">丑</span>叔叔立意如此。只得從命。</p>
        
        <p class="落詩"><span class="科">生</span>十載談兵運未通。<br />青春已過亂離中。<br /><span class="科">末</span>一葉浮萍歸大海。<br /><span class="科">丑</span>人從何處不相逢。</p>
        
        <h2 id=ch24 class="chapter"><span class="齣題">第二十四齣　締盟</span></h2>
        
        <p class="曲"><span class="牌">生查子</span><span class="科">外上</span>一命老青袍。也是蒙恩造。<span class="科">小生包頭絡手上</span>天地有窮時。此恨何時了。</p>
        
        <p class="白"><span class="科">外</span>孩兒。我在此做管營。誰敢欺了你。沒來由要去爭強。卻被蔣門神這廝打傷了。他是張團練門下人。難與他理論。只得忍氣罷了。<span class="科">小生</span>父親。孩兒死也要出這口氣。聞得昨日解到囚徒武松。是個仗義的好漢。不在蔣門神之下。今日父親喚他來見。父親做歹。孩兒做好。饒了他這一百殺威棒。再把好意結納了他。那時用他去報仇。未為遲也。<span class="科">外</span>這也有理。叫牢子。帶那武松過來。<span class="科">淨小旦應介生上</span></p>
        
        <p class="曲"><span class="牌">宜春令</span>身雖辱。氣自高。自不曾求人恕饒。<span class="夾白">眾人說我沒有見面錢送與管營。一定要擺佈我。如今看他怎麼。<span class="科">淨小旦</span>武松當面。<span class="科">外</span>你那囚徒曉得麼。舊例但有新到配軍。先打你一頓殺威棒。牢子拿下去。<span class="科">生</span></span>據稱舊例。任從要打咱多少。<span class="夾白"><span class="科">外</span>這是國法。<span class="科">生</span></span>既然是國法難寬。<span class="夾白">牢子們。你</span>休得把人情賣了。<span class="夾白"><span class="科">外怒介</span>快</span>將他拖翻階下。與咱嚴拷。</p>
        
        <p class="白"><span class="科">淨小旦應介小生</span>且不要動手。</p>
        
        <p class="曲"><span class="牌">前腔</span><span class="夾白">父親。他</span>言顛倒。容悴憔。料應他途中病着。<span class="夾白"><span class="科">外</span>武松。憐你</span>奔波潦倒。<span class="夾白">把</span>殺威制棒權停了。<span class="科">生</span>寄下時割肚牽腸。倒不若當時消繳。<span class="科">外笑介</span>聽他胡言亂語。<span class="夾白">果是</span>病軀狂躁。</p>
        
        <p class="白">牢子們且出去。留這武松在此答應罷。<span class="科">淨小旦</span>嗄。<span class="科">淨背介</span>這等一個管營。見善欺逢硬住的。<span class="科">小旦</span>正是。<span class="科">淨</span>今後若要打我。也拿一個不怕與他使一使。<span class="科">下小生扶介</span>義士請起。這裡不好說話。請到後邊亭子上去。<span class="科">行介外</span>義士。既是小兒如此敬你。請受他四拜。拜為長兄。意下如何。<span class="科">生</span>小人年幼無能。況是囚犯。怎麼敢受小管營的拜。<span class="科">外</span>說那裡話。<span class="科">生與小生對拜介</span></p>
        
        <p class="曲"><span class="牌">前腔</span><span class="科">生</span>蒙優待。<span class="夾白">願做</span>刎頸交。<span class="夾白">若</span>用咱時決不憚勞。<span class="夾白"><span class="科">外</span>只為</span>欲將讎報。幸逢義士先結好。<span class="夾白"><span class="科">生</span>不知小管營有甚讎恨。<span class="科">小生</span></span>今日裡未敢明言。待兄長<span class="夾白">把</span>病軀醫療。<span class="夾白"><span class="科">生怒介</span>噯。</span>笑伊<span class="夾白">把</span>婦人女子。比咱輕巧。</p>
        
        <p class="白">你若不說。我就拜還了你四拜。從今絕交了。</p>
        
        <p class="曲"><span class="牌">前腔</span><span class="夾白"><span class="科">小生</span>哥哥。我</span>羞難忍。恨怎消。<span class="夾白">此處東門外有個快活林。乃客商聚集之所。</span>往常間咱稱勢豪。忽逢惡曜。<span class="夾白">被</span>蔣門神毒打強奪了。<span class="夾白"><span class="科">哭介外合</span>如今</span>兜着手包着頭兒。都為那傷痕難療。<span class="科">生</span>聽伊說知就裡。頓然焦躁。</p>
        
        <p class="白"><span class="科">走介</span>待我就去打這廝。<span class="科">小生扯介</span>哥哥。今日晚了。明早和你同去罷。<span class="科">生</span>這也使得。只是我</p>
        
        <p class="落詩">落日心猶壯。<br /><span class="科">小生</span>高談病欲蘇。<br /><span class="科">生</span>恨小非君子。<br /><span class="科">合</span>無毒不丈夫。<span class="科">同下</span></p>
        
        <h2 id=ch25 class="chapter"><span class="齣題">第二十五齣　取威</span></h2>
        
        <p class="誦"><span class="科">淨笑上</span><span class="牌">西江月</span>一自施恩打倒。一方讓我為尊。一片酒店一紅裙。一世無愁無悶。　　一睡起來晌午。一天瑞雪繽紛。一壺家釀醉醺醺。一步不知遠近。</p>
        
        <p class="白">自家蔣門神便是。今日雪天無事。留着小娘子在店中看管。步到前村債戶人家去喫他一醉。有何不可。小娘子。<span class="科">內小丑應介淨</span>我去去就來。你不要與人耍笑。<span class="科">小丑內云</span>你這等一個利害的。誰敢和我耍笑。<span class="科">淨</span>說得有理。出得門來。好一天大雪。待我做雪詩一首。淅淅索索往下竦。瓦稜兒裡好去捧。呀。後二句來不得了。<span class="科">想介內作狗吠介</span>有了。黑狗身上白。白狗身上腫。<span class="科">笑介</span>好一個腫字。詩已做完。往前去罷。正是酒債還如錢債廣。詩才可比將才高。<span class="科">下</span></p>
        
        <p class="曲"><span class="牌">燕歸梁</span><span class="科">生</span>纔見彤雲四野排。大雪已盈街。<span class="科">小生</span>定應雪恥中心懷。踏雪去。醉歸來。</p>
        
        <p class="白"><span class="科">揖介生</span>兄弟。今日出城去打蔣門神。只還我無三不過望便了。<span class="科">小生</span>哥哥。怎麼是無三不過望。<span class="科">生</span>但遇一個酒店。就喫三碗。若無三碗。便不過望子去。<span class="科">小生</span>東門外到快活林。有十二三個酒店。哥哥若喫了三十七八碗酒。只怕醉了。有誤大事。<span class="科">生</span>你不知道。我有一分酒。增一分力氣。若不是酒醉。怎麼打得這隻大蟲。<span class="科">小生</span>小弟卻不知哥哥是這般的。小廝們。<span class="科">末小旦應上小生</span>你們擡着酒肴。我和都頭慢慢喫將去。<span class="科">末小旦</span>理會得。<span class="科">眾行介生</span>兄弟。</p>
        
        <p class="曲"><span class="牌">泣顏回</span><span class="夾白">我和你</span>對酒共開懷。此景尋常難買。<span class="科">眾合</span>看瓊枝玉樹。偏將凍蕊爭開。<span class="夾白"><span class="科">小生</span>哥哥。這雪好似蔣門神。</span>漫天蔽野。平白的占了人疆和界。<span class="夾白"><span class="科">末小旦</span>已到一個酒店了。<span class="科">小生</span>看酒來。<span class="科">遞與生飲介眾行</span></span>有一日臘盡春回。被東君笑殺狂乖。</p>
        
        <p class="白"><span class="科">小生</span>這也是村醪小店。哥哥喫酒麼。</p>
        
        <p class="曲"><span class="牌">前腔</span><span class="科">生</span>斟來。安問好和歪。但聞是酒須篩。<span class="科">飲介行介眾合</span>人生不飲。<span class="夾白">似</span>青山容易頭白。<span class="夾白"><span class="科">生</span>兄弟。這雪又比你我一般。</span>歲寒友誼。論心胸潔白無纖芥。<span class="夾白"><span class="科">小生</span>哥哥。遠望見那林子。就是快活林。那十字路口酒店。是這廝強占的了。<span class="科">生</span>既如此。待我再喫三碗。你和小廝別處躲罷。<span class="科">小生</span>是如此。<span class="科">生飲介</span>如此勾了。</span>命家僮不必攜壺。<span class="夾白"><span class="科">小生別介</span>哥哥小心在意。</span>莫教他恥笑吾儕。</p>
        
        <p class="白"><span class="科">小生末小旦俱下生</span>迤邐行來。已有六七分酒意了。且妝做十分醉的闖將去。<span class="科">看介</span>遠遠見一個大漢。在妓女門首走來走去。一定是蔣門神了。我且到他店裡去。呀。有一個年少婦人在裡面。待我叫一聲。大娘子。買酒的在這裡。<span class="科">小丑上</span>醉裡乾坤大。壺中日月長。那一個叫老娘。來了。客官要多少酒。<span class="科">生</span>先打些來嘗看。<span class="科">小丑</span>酒保。打些酒來客官嘗。<span class="科">丑上</span>來了。酒在此。客官你嘗。<span class="科">生飲介</span>不好。換來。<span class="科">丑換介生飲介</span>也不好。快換來。便饒你打。<span class="科">小丑</span>這廝醉了。倒來這裡消遣老娘。<span class="科">丑</span>眼見得是個外路蠻子。胡亂打發他去罷。<span class="科">生</span>陡。你罵誰。<span class="科">打二丑介末外俱上跪救生亂打介</span></p>
        
        <p class="曲"><span class="牌">太平令</span>堪笑奴儕。直恁癡愚惹禍災。教人氣忿如何耐。<span class="科">二丑末外俱走下生</span>這一頓暢胸懷。</p>
        
        <p class="白">那廝們必然去報蔣門神去了。待我候將去。雪地上打倒他。教眾人笑一場。<span class="科">行介淨急上</span></p>
        
        <p class="曲"><span class="牌">前腔</span>那個殺才。卻向爹行惹禍災。<span class="科">見介生將兩拳在淨面上一影生急走淨趕介</span>如何未打伊先敗。<span class="科">生轉身踢一腳介</span>正要你趕將來。<span class="科">淨蹲介生又踢一腳淨倒叫痛介生打介</span></p>
        
        <p class="曲"><span class="牌">撲燈蛾</span>腌臢乞丐流。輒敢恁無賴。<span class="夾白"><span class="科">淨</span>好漢饒我性命。<span class="科">生</span></span>若要保殘生。須是守咱三戒也。<span class="夾白"><span class="科">淨</span>休說三戒。便是三萬三千三百三十戒也依你。<span class="科">生</span>一要</span>交還原主。<span class="夾白"><span class="科">淨</span>依得。<span class="科">生</span>二要</span>與施家陪禮大鋪排。<span class="夾白"><span class="科">淨</span>依得。<span class="科">生</span>三要</span>你讓孟州疆界。<span class="夾白"><span class="科">淨</span>小人都依就是。<span class="科">生</span>若把</span>言詞改。<span class="夾白">就把</span>景陽岡虎做招牌。</p>
        
        <p class="白"><span class="科">淨</span>元來是打虎的武都頭。我的爺爺。你早說。要我小娘子也領了去。<span class="科">生</span>唗。誰要你的。<span class="科">小生末上</span></p>
        
        <p class="曲"><span class="牌">前腔</span><span class="夾白">你</span>熱心抱不平。到處除民害。<span class="科">生放淨介</span>今日且姑容。明日若伊還在也。那時休怪。<span class="夾白">你去</span>快活林准備葬屍骸。<span class="夾白"><span class="科">淨</span>小人交還了店中家火。連夜就去。</span>自恨我當初不揣。<span class="科">拜介</span>蒙遮蓋。這條生命在死中來。</p>
        
        <p class="白"><span class="科">下小生揖介</span>今日多虧了哥哥。謝不能盡。<span class="科">生</span>這般小事。何足掛齒。</p>
        
        <p class="曲"><span class="牌">尾聲</span><span class="科">眾</span>須知否極還重泰。雪後從前溫煖來。燕喜頻將綺席開。</p>
        
        <p class="落詩"><span class="科">生</span>失路笑駑駘。<br /><span class="科">小生</span>茲行更不回。<br /><span class="科">眾</span>從前作過事。<br />沒興一齊來。</p>
        
        <h2 id=ch26 class="chapter"><span class="齣題">第二十六齣　再創</span></h2>
        
        <p class="曲"><span class="牌">浪淘沙</span><span class="科">小旦扮道姑上</span>清淨是家風。守在環中。嬰兒姹女總非功。一卷黃庭常展誦。傳得仙蹤。</p>
        
        <p class="白">小道清真觀觀主是也。今日臘月二十五日。乃玉皇下降之辰。本觀啟建道場。信女們都來瞻禮。不免請出拈香則個。賈媽媽與小娘子陪了孫二娘出來。</p>
        
        <p class="曲"><span class="牌">前腔</span><span class="科">丑上</span>原不識丁東。跟着師兄。殺人罪業一時空。<span class="科">老旦旦上</span>幸有孫娘來倚重。不困途窮。</p>
        
        <p class="白"><span class="科">見介小旦</span>香燭齋供。俱已完備。賈媽媽。請與二娘拈香。<span class="科">老旦</span>是如此。</p>
        
        <p class="曲"><span class="牌">北耍孩兒</span><span class="科">丑老旦拜介</span>玉皇臨降人間世。將善惡分明察知。<span class="夾白">願</span>從前罪過總休提。自今冬賜福扶危。<span class="夾白">二願</span>佳兒佳婿諧連理。<span class="夾白">三願</span>無是無非得早歸。<span class="科">丑</span>又願我興家計。堆金積玉。換套穿衣。</p>
        
        <p class="白"><span class="科">淨上</span>時來風送滕王閣。運去雷轟薦福碑。昨日被武松這廝打壞了。只得躲在清真觀裡。養病幾日。再作區處。道姑在那裡。<span class="科">小旦</span>是那個。<span class="科">淨</span>蔣爹到此。不來迎接。還問是那個。好打。<span class="科">小旦</span>小道不知。失迎了。<span class="科">淨</span>這也罷了。今日為何這等整齊。<span class="科">小旦</span>今日是玉皇下降之日。施主們在此拈香。<span class="科">淨</span>拈一個與爹看。<span class="科">小旦</span>小娘子過來拈香。<span class="科">旦拜介淨</span>來同拜。<span class="科">丑推介淨將扇打丑介丑</span></p>
        
        <p class="曲"><span class="牌">三煞</span>念衰顏在客途。願神天好護持。好人相逢惡人避。<span class="夾白"><span class="科">淨</span>小娘子。爹可是好人麼。<span class="科">丑</span>啐。<span class="科">淨打丑介小旦拜介</span></span>願山門清淨無災咎。檀越皈依解禍危。<span class="夾白"><span class="科">淨</span>爹也拜一拜。<span class="科">低唱</span></span>只願那冤家離。<span class="夾白">他</span>天誅地滅<span class="夾白">我就</span>展眼舒眉。</p>
        
        <p class="白"><span class="科">丑</span>觀主。你領了他母子二人進去。待我打倒這廝。<span class="科">小旦</span>二娘休要惹禍。<span class="科">丑</span>不妨事。<span class="科">老旦旦</span>閉門不管窗前月。<span class="科">小旦</span>分付梅花自主張。<span class="科">下丑</span>你這廝便是蔣門神。敢來攪擾菴觀。你和老娘比比手段麼。<span class="科">淨背介</span>活晦氣。又是一個。來來來。<span class="科">丑脫衣上與淨對打介</span></p>
        
        <p class="曲"><span class="牌">二煞</span><span class="夾白"><span class="科">丑</span>我是</span>母夜叉慣喫人。<span class="夾白">你是</span>假門神只諕鬼。<span class="夾白">打你個</span>無端調戲良人配。<span class="夾白">打你個</span>豪強占盡他人產。<span class="夾白">打你個</span>狐媚公然假虎威。打你個衝齋會。<span class="夾白"><span class="科">淨輸介丑</span>今日我</span>與民除害。功德難及。<span class="科">淨跪介</span></p>
        
        <p class="曲"><span class="牌">一煞</span>告娘行發善心。告娘行容懺悔。<span class="夾白">娘行</span>持齋作福修行輩。<span class="夾白"><span class="科">丑</span>老娘打死了你這賊。就是作福了。<span class="科">淨亂跪揖介丑趕打介淨</span></span>從今不敢來喧嚷。自往他鄉去寄食。<span class="夾白"><span class="科">丑</span>你若說謊便怎麼。<span class="科">淨跪介</span></span>敢說那牙疼誓。他時遇見。打我如泥。</p>
        
        <p class="曲"><span class="牌">煞尾</span><span class="科">丑</span>既責伏。既責伏。權恕你。權恕你。<span class="夾白">只今</span>朝疾往他鄉避。<span class="夾白">休教我這醋缽兒。</span>大的拳頭再提起。</p>
        
        <p class="白"><span class="科">下末上</span>有福之人人伏侍。無福之人伏侍人。<span class="科">見淨揖介</span>張團練老爹差小人請蔣爹到私宅調理。就此去罷。<span class="科">淨</span>雖然如此。只得含羞而去。今日的事。你且不要說罷。<span class="科">末</span>理會得。</p>
        
        <p class="落詩"><span class="科">淨</span>孟州人忒欺生。<br />夜叉打了門神。<br /><span class="科">末</span>正是福無雙至。<br />果然禍不單行。</p>
        
        <p class="白"><span class="科">三旦復上小旦</span>惡人自有惡人磨。狹路相逢沒奈何。<span class="科">老旦</span>冷眼覷人煩惱少。<span class="科">旦</span>熱心閒管是非多。<span class="科">老旦</span>觀主。適纔孫二娘打的是什麼人。<span class="科">小旦</span>我也不認得他。他自稱為蔣爹。適纔有人說他是本州張團練的好友。他若與張團練說了。必然要難為我們。<span class="科">老旦旦</span>這般說。我們在此住不得了。如何是好。<span class="科">小旦</span>事已如此。說也徒然。只靠着孫二娘夫妻兩口便了。</p>
        
        <p class="曲"><span class="牌">梧葉兒</span><span class="夾白">我想</span>孫娘處誼非疎。況張青<span class="夾白">是</span>偉丈夫。<span class="科">老旦旦合</span>因他攬禍。隨他措處。不必憂虞。好歹靠孫張為地主。</p>
        
        <p class="白"><span class="科">老旦</span>雖然如此。那孫二娘也好沒來由。自古道。退一步行安穩處。耐心坐地喜歡緣。<span class="科">小旦</span>人人若把心平等。<span class="科">合</span>世上誰人喫大拳。<span class="科">小旦</span>你們也不要害怕。<span class="科">老旦旦</span>全仗觀主護持。<span class="科">小旦</span>好說。<span class="科">下</span></p>
        
        <h2 id=ch27 class="chapter"><span class="齣題">第二十七齣　秘計</span></h2>
        
        <p class="曲"><span class="牌">臨江梅</span><span class="科">小丑扮官外扮皂上小丑</span>歲暮天寒難早起。午牌方始披衣。故人被難尚羈棲。欲請他歸。再與謀為。</p>
        
        <p class="白">自家孟州張團練是也。只為好友蔣門神。被施恩這廝。叫一個囚徒武松。痛打一頓。是何體面。怎肯干休。方纔有人報說。張都監要來拜我。待他來時。與他商議則個。<span class="科">老旦扮皂跟丑上</span></p>
        
        <p class="曲"><span class="牌">前腔</span><span class="科">丑</span>賞雪杯盤猶未洗。今朝又見寒梅。欲邀同志共銜杯。親往相攜。且救朝饑。</p>
        
        <p class="白">已到團練門首。快去通報。<span class="科">老旦</span>門上的。都監老爹相訪。<span class="科">外稟介小丑出迎介小丑</span>前日厚擾。未及面謝。<span class="科">丑</span>連日雪阻。不得常會。<span class="科">末扶淨上淨</span>運退黃金失色。時來鐵也爭光。<span class="科">末</span>須信雪還怕日。休言嫩草怕霜。稟老爹。蔣師父到了。<span class="科">小丑</span>進來見了都監老爹。<span class="科">淨見哭介</span>我的爺爺。幾乎不得見了。<span class="科">丑</span>這是誰。為何這等苦楚。<span class="科">淨</span>小人是團練老爺門下的人。<span class="科">小丑</span>台尊若問此緣由。不殺奸雄不肯休。只為施恩圖霸業。卻和武二恣邪謀。<span class="科">淨哭介</span>老爹須念打主看狗面。<span class="科">丑</span>打狗看主面。<span class="科">淨</span>正是不思打狗看主面。說我妖狐弄鬼頭。團練故人先打了。都監漸漸也擔憂。<span class="科">丑</span>這等可惡。我有計在此。待我取他到衙內使喚。陷他賊情。活敲死他。便是不死。刺配到煙瘴地方。路上斷送他便了。<span class="科">小丑揖介</span>多謝扶持。</p>
        
        <p class="曲"><span class="牌">瑣窗郎</span><span class="科">丑</span>論如今世界清夷。那強徒敢妄為。冠棠首足。豈可那移。下人犯上。如何不治。<span class="科">合</span>定下擒龍縛虎萬全計。<span class="夾白">看他</span>遭羅網怎生避。</p>
        
        <p class="曲"><span class="牌">前腔</span><span class="科">小丑</span>謝尊官妙算神機。與咱們出口氣。區區武弁。全仗扶持。上官體統。豈容輕廢。<span class="科">合前</span></p>
        
        <p class="曲"><span class="牌">前腔</span><span class="科">淨</span>小人們雖則輕微。<span class="夾白">也是</span>我恩官一故知。<span class="夾白"><span class="科">哭介</span>他</span>公然打我。<span class="夾白">是把</span>團練相欺。<span class="夾白">要把</span>都監欺侮。也須容易。<span class="科">合前</span></p>
        
        <p class="落詩"><span class="科">小丑</span>教人叵奈殺無徒。<br /><span class="科">丑</span>誰怕無謀一勇夫。<br /><span class="科">淨</span>計就月中擒玉兔。<br /><span class="科">眾</span>謀成日裡捉金烏。</p>
        
        <h2 id=ch28 class="chapter"><span class="齣題">第二十八齣　厚誣</span></h2>
        
        <p class="白"><span class="科">生上</span>命運猶相阻。英雄不自由。在他矮簷下。怎敢不低頭。我與施本管營相處甚厚。昨被都監老爹差人取用。只得別他到此。誰想都監待我又好。且在此住過幾時。<span class="科">想介</span>我到好了。只是岳母與渾家在道姑觀中。不知怎生度日。料有張青哥嫂在彼。不致流落。我也只得付之無奈。正是雖念故鄉生計好。受恩深處且為家。言之未已。老爹夫人早到。<span class="科">末扮院子跟丑上</span></p>
        
        <p class="曲"><span class="牌">西地錦</span><span class="科">丑</span>冬夜休衙無事。畫樓且泛金卮。<span class="科">小旦小丑跟老旦上老旦</span>一家安樂皆天賜。<span class="科">小旦小丑</span>追歡莫負良時。</p>
        
        <p class="白"><span class="科">丑老旦相見介丑</span>院子。喚武松上這鴛鴦樓來。<span class="科">末</span>理會得。武松。老爹喚你。<span class="科">生</span>老爹夫人。武松作揖。<span class="科">丑</span>看坐的來。<span class="科">生</span>小人是個囚犯。怎敢與恩相同坐。<span class="科">丑</span>我敬你是個義士。這裡又無外人。一定要坐。<span class="科">生揖介</span>老爹夫人。告坐了。<span class="科">丑</span>叫芳蕙斟酒。楚蘭唱曲。<span class="科">小旦小丑</span>理會得。<span class="科">小旦</span></p>
        
        <p class="曲"><span class="牌">滴溜子</span>今日裡。今日裡且傾玉卮。<span class="科">合</span>明日裡。明日裡又生俗事。到後來名標青史。不如身捷時窮奢極侈。莫惜青蚨。<span class="夾白">被</span>達人笑嗤。</p>
        
        <p class="白"><span class="科">丑</span>楚蘭。你就送武都頭一杯。<span class="科">小旦</span>是如此。<span class="科">生揖介</span></p>
        
        <p class="曲"><span class="牌">前腔</span>蒙恩相。蒙恩相待如父子。休將俺。休將俺小人折死。<span class="科">飲介丑</span>敬伊是一時傑士。<span class="夾白">夫人。擇個吉日。</span>就將這楚蘭做他妻子。<span class="夾白"><span class="科">生</span>小人有岳母同妻子在家。不敢領。<span class="科">丑</span></span>便做偏房。休得固辭。</p>
        
        <p class="白"><span class="科">生</span>既如此。謝了老爹夫人。<span class="科">揖介丑</span>夜了。收拾了罷。<span class="科">末小旦小丑應介丑</span>逢時對景莫蹉跎。<span class="科">小旦</span>須信人生能幾何。<span class="科">生</span>遇飲酒時須飲酒。<span class="科">末小旦小丑</span>得高歌處且高歌。<span class="科">眾下生弔場</span>難得這都監老爹一力擡舉我。又把花朵一般這個楚蘭許我為妾。我如何報得他。</p>
        
        <p class="曲"><span class="牌">啄木兒</span><span class="夾白">雖不為這</span>頒綠蟻牽絳絲。<span class="夾白">報他</span>禮意殷勤誰若此。我是個犯法囚人。他是個本管監司。他敬咱氣魄真國士。<span class="夾白">我</span>知恩不酬非君子。<span class="夾白">幾時</span>遂卻區區圖報私。</p>
        
        <p class="白"><span class="科">內喊捉賊介生</span>都監這等待我。既是後堂有賊。我須索去救護。<span class="科">拿棍行介</span>呀。賊在那裡。<span class="科">淨小丑扮軍上將繩絆倒生綁住介</span>賊在這裡。<span class="科">生</span>是我。是我。<span class="科">淨小丑</span>你正是賊。<span class="科">丑內叫介</span>拿住賊了麼。<span class="科">淨小丑</span>就是武松。已拿住了。老爹有請。<span class="科">丑怒上</span></p>
        
        <p class="曲"><span class="牌">前腔</span>這強賊窺重貲。悔殺<span class="夾白">我</span>心思不到此。<span class="夾白">拿過來。<span class="科">淨小丑</span>武松當面。<span class="科">丑</span>你這賊。我怎麼樣擡舉你。你幹出這等事來。<span class="科">生</span></span>為報恩替你除兇。<span class="夾白"><span class="科">丑冷笑介</span>報得好恩。<span class="科">生</span></span>卻把我妄拿誣指。<span class="夾白">你還不曉得我。我是</span>立地頂天豪傑士。如何肯為偷竊事。<span class="夾白">若有此情呵。</span>甘把鋼刀來剉屍。</p>
        
        <p class="白"><span class="科">丑</span>這賊嘴會賴。且押到他房裡去搜。<span class="科">淨小丑應介虛上</span>有贓了。藏在箱子內衣服底下。都是金銀酒器。<span class="科">生怒介</span>皇天。有這等屈事。這些器皿從何而來。我曉得了。</p>
        
        <p class="曲"><span class="牌">三段子</span>有人主使。這翻覆<span class="夾白">我</span>夢中<span class="夾白">也</span>不思。<span class="夾白"><span class="科">丑</span>押他過來。</span>賊嘴有辭。這贓物<span class="夾白">你</span>如何隱之。<span class="夾白">左右。把這廝先打四十。<span class="科">打介生不叫不哭生</span></span>這場橫災從天至。呸。算來擒賊也非吾事。<span class="夾白">悔不</span>拴上門兒睡一個死。</p>
        
        <p class="白"><span class="科">丑</span>賊配軍。贓證明白。畫了招罷。省得受苦。<span class="科">生</span>罷罷罷。我也枉討這些刑罰。屈招了罷。</p>
        
        <p class="曲"><span class="牌">歸朝歡</span>只因見。只因見金銀重貲。自不合<span class="夾白">被</span>貪心所使。<span class="夾白">噯</span>回天手。回天手教人怎施。<span class="夾白">枉</span>英雄<span class="夾白">討得個</span>那眼睜睜待死。<span class="夾白"><span class="科">丑</span>你</span>這回要飛<span class="夾白">也</span>難插翅。<span class="科">生</span>囚龍檻虎爭如死。<span class="夾白"><span class="科">丑</span>唗。誰教你</span>狗盜狼貪不三思。</p>
        
        <p class="白">今夜發在死囚牢裡。明日送到府上問罪。<span class="科">淨小丑應介</span></p>
        
        <p class="落詩"><span class="科">生</span>要與恩官出氣力。<br />反將贓證誣為賊。<br /><span class="科">丑</span>渾身是口不能言。<br />遍體排牙說不得。</p>
        
        <h2 id=ch29 class="chapter"><span class="齣題">第二十九齣　全軀</span></h2>
        
        <p class="曲"><span class="牌">駐馬聽</span><span class="科">小生包頭兜手末扶捧衣服上小生</span>一世英豪。<span class="科">末合</span>威逼贓誣把賊招。<span class="夾白">今日</span>將他發配。誰把施恩怨忿重消。<span class="夾白">呀。哥哥來了。<span class="科">生扭手淨小丑押上小生抱哭生不哭與小生合</span></span>恨綿綿千載永難拋。看悠悠四海將誰告。<span class="夾白"><span class="科">生</span>兄弟。你怎麼又是這般模樣。<span class="科">小生</span>小弟又被蔣門神打了一場。依舊奪了快活林買賣。<span class="科">哭介</span>連我父親也氣死了。<span class="科">生</span>有這等事。可恨可傷。<span class="科">小生</span>今日聞哥哥發配恩州去。特來</span>送件綈袍。<span class="科">與生穿介</span>不知何日。<span class="夾白">討得</span>故人消耗。</p>
        
        <p class="白"><span class="科">哭介</span>哥哥此行。都是小弟累你。</p>
        
        <p class="曲"><span class="牌">前腔</span><span class="夾白"><span class="科">生</span>噯。你</span>小覷吾曹。卻說今番相累了。士為相知者死。何怕奸謀屈打成招。<span class="科">小生</span>如今復見古人交。他時願效捐軀報。<span class="夾白"><span class="科">生</span>兄弟。你回去罷。<span class="科">小生</span>哥哥自宜保重。嫂嫂那裡。小弟常送盤費便了。只一件。<span class="科">低唱介</span>這</span>兩個軍牢。<span class="夾白">怕</span>不懷好意。<span class="夾白">你</span>隄防須早。</p>
        
        <p class="白"><span class="科">生</span>曉得了。<span class="科">淨小丑催介</span></p>
        
        <p class="曲"><span class="牌">菊花新頭</span><span class="科">生小生</span>從此交期會面遙。英雄志各自懷着。</p>
        
        <p class="白"><span class="科">小生末下淨小丑</span>下午了。快走。今夜是大年夜。沒來由與你出路。卻不是我們悔氣。<span class="科">生</span>你們何不待明日起身。<span class="科">淨小丑</span>便是官府緊急。你還說這自在話。<span class="科">背云</span>他兩個怎麼不來了。<span class="科">生暗聽點頭介丑末持刀上</span></p>
        
        <p class="曲"><span class="牌">駐雲飛</span>腰下懸刀。師父差來走一遭。首級登時要。除夜回家早。<span class="科">焦介</span>心急路偏遙。<span class="科">望介</span>後邊來了。擦掌磨拳。只等冤家到。<span class="夾白"><span class="科">與淨小丑拱手介淨小丑</span>哥。和你</span>做伴同行莫暫拋。</p>
        
        <p class="白"><span class="科">丑末</span>是了。一路同去。<span class="科">生</span>這裡是那裡了。<span class="科">淨小丑</span>你眼又不瞎。橋上須有牌坊。這不是飛雲浦三字。<span class="科">丑末</span>今冬立春得早。你看冰都解了。</p>
        
        <p class="曲"><span class="牌">剔銀燈</span><span class="夾白"><span class="科">生</span>我</span>饑又渴唇乾口焦。橋兒下冰都消了。<span class="夾白">你們扶我到水邊去。</span>喫些河水如服藥。<span class="科">淨小丑扶生走丑末遠看介生行介</span>也與我解些枯燥。<span class="夾白"><span class="科">淨小丑</span>到水邊了。自去喫。<span class="科">生踢淨下水介</span>似</span>蓬飄。<span class="科">踢小丑下水介</span>也與你一交。<span class="科">打折杻介</span>枷和杻一齊脫了。<span class="科">生回身介末驚跌倒丑走介生打丑介</span></p>
        
        <p class="曲"><span class="牌">前腔</span>一拳兒後心打着。奪將他朴刀<span class="夾白">來</span>殺倒。<span class="夾白"><span class="科">做殺丑介拿住末介</span>你</span>這廝來此誰提調。<span class="科">末</span>咱兩個<span class="夾白">是</span>蔣師<span class="夾白">父</span>差到。<span class="夾白">張團練送了張都監許多錢鈔。定計害你。又差我們兩個幫這解子動手。<span class="科">生</span>如今蔣門神在那裡。<span class="科">末</span>今夜都在鴛鴦樓上喫酒。等我們回報。<span class="科">生</span>卻</span>難饒。也與你一刀。<span class="科">殺末介</span>都葬在飛雲浦了。</p>
        
        <p class="白">雖然殺了這四個賊男女。若不殺張都監張團練蔣門神。如何出得這口氣。況且留他在世。生事害人。天理也容不得。待我連夜趕回孟州去殺了他罷。正是</p>
        
        <p class="落詩">殺人可恕。<br />情理難容。<br />冤家路窄。<br />今夜相逢。</p>
        
        <h2 id=ch30 class="chapter"><span class="齣題">第三十齣　報怨</span></h2>
        
        <p class="曲"><span class="牌">滿江紅</span><span class="科">丑上末跟上丑</span>守歲開筵。先擺着清歌妙舞。<span class="科">小生扮皂隸接丑上</span>荷華堂招飲。早當趨赴。<span class="科">淨上</span>雪忿還成傾蓋好。殺身難把恩人補。<span class="夾白"><span class="科">末</span>團練老爹與蔣師父到了。<span class="科">丑迎見合</span></span>看千尋鐵索鎖蛟龍。擒飛虎。</p>
        
        <p class="誦"><span class="牌">浣溪紗</span><span class="科">丑</span>送臘迎春酒一卮。<span class="科">小丑</span>安排眼望旌捷旗。<span class="科">淨</span>相公恩德與天齊。　　<span class="科">丑</span>今夜大家除惡曜。<span class="科">小丑淨</span>來朝相約慶良時。<span class="科">末小生</span>陰晴明日恐難期。</p>
        
        <p class="白"><span class="科">丑</span>我們從容守歲飲酒。就等飛雲浦消息。卻不是好。<span class="科">小丑淨</span>感謝不盡。<span class="科">丑</span>看酒來。<span class="科">末應介丑</span></p>
        
        <p class="曲"><span class="牌">梁州序</span>欣逢佳客。忙催列炬。<span class="科">眾</span>早把椒盤分付。條風何處。衝寒暖入屠蘇。但願新恩伊邇。舊職頻遷。改歲移新組。<span class="夾白">看</span>萬民齊燕喜。醉模糊。總把新桃易舊符。<span class="科">合</span>隔兩歲。分朝暮減一年卻道增一數。不快活。枉擔誤。<span class="科">小丑遞丑酒介</span></p>
        
        <p class="曲"><span class="牌">前腔</span>叨居宗末。職分文武。<span class="科">揖介</span>深感不遺愚魯。<span class="科">淨合</span>誅鋤強梗。蒙君患難相扶。<span class="科">丑</span>雖是你費些金帛。用盡心機<span class="夾白">他</span>卻也無生路。<span class="科">眾</span>命該今夜死。怎支吾。<span class="夾白">卻似</span>爆竹聲中一歲除。<span class="科">合前淨遞丑酒介</span></p>
        
        <p class="曲"><span class="牌">前腔</span>謝恩官計陷無徒。與柔弱冤民作主。誓銜環結草。報恩末路。<span class="科">丑</span>若不為吾宗弟。路見不平。怎肯抽刀助。<span class="科">小丑</span>通家推分好。運奇謨。<span class="夾白">一似</span>臘去春回物盡甦。<span class="科">眾合</span></p>
        
        <p class="曲"><span class="牌">前腔</span><span class="科">末小生</span>看謀成曉捉金烏。還許就宵擒玉兔。料那人此際。命歸陰府。只恐一靈不散。萬劫難除。怎避冤家路。<span class="夾白"><span class="科">丑小丑怒介</span>唗。<span class="科">末小生跪介二丑淨</span></span>欲圖生富貴。<span class="夾白">須下</span>死工夫。地獄天堂知有無。</p>
        
        <p class="白"><span class="科">眾合前丑</span>小廝。下樓去取熱酒來。<span class="科">末小生應介生帶劍上低唱介</span></p>
        
        <p class="曲"><span class="牌">節節高</span>填胸氣怎舒。謾躊躇。潛蹤密跡先偷覷。<span class="夾白"><span class="科">暗聽介丑</span>這時節正在那裡下手了。<span class="科">小丑</span>四個人斷送他一個。有何難哉。<span class="科">淨</span>小人已分付徒弟。只在飛雲浦結果了他。就來回報。<span class="科">生</span></span>聽聒絮。<span class="夾白">被</span>業火驅。<span class="科">拔劍介</span>難禁住。<span class="科">殺淨介</span>吳鉤一到<span class="夾白">便</span>除奸蠹。<span class="科">殺丑介</span>剉屍萬段猶難恕。<span class="科">小丑拿椅子打生被生殺介生</span>怒臂衝車笑螳螂。<span class="夾白">誰想</span>鴛鴦畫樓還相遇。</p>
        
        <p class="白">這三個奸賊都殺了。</p>
        
        <p class="曲"><span class="牌">前腔</span>今宵歲已除。<span class="夾白">我</span>忿都舒。<span class="科">喫酒介</span>玉壺金盞傾須注。<span class="夾白">把</span>金杯舉。攜玉壺。<span class="夾白">看</span>樓前路。<span class="夾白">我</span>那時喫盡冤屈處。你今有口<span class="夾白">也</span>難分訴。<span class="科">合前</span></p>
        
        <p class="白">待我割下他一片衣襟。醮着血水。題寫在壁上。<span class="科">寫介</span>殺人者打虎武松也。</p>
        
        <p class="曲"><span class="牌">餘文</span>出門一笑無覓處。枉教他大索路途。<span class="夾白">卻不道</span>鷹隼高飛不可呼。</p>
        
        <p class="白">此時不踰城而走。更待何時。<br />正是</p>
        
        <p class="落詩">半生心跡向誰論。<br />先要分明怨與恩。<br />雙手劈開生死路。<br />一身跳出是非門。<span class="科">急下</span></p>
        
        <h2 id=ch31 class="chapter"><span class="齣題">第三十一齣　解夢</span></h2>
        
        <p class="曲"><span class="牌">破齊陣</span><span class="科">老旦上</span>別館蕭疎冬夜。孤燈牢落羈魂。鄭圃殘蕉。邯鄲一枕。醒後偏縈方寸。<span class="科">旦</span>綺歲流光如彈指。客夢天涯頻愴神。<span class="科">福介合</span>誰憐孤與貧。</p>
        
        <p class="誦"><span class="牌">減字木蘭花</span><span class="科">老旦</span>他鄉歲暮。神遊故國歸無路。<span class="科">旦</span>孤鳳將雛。身比鷦鷯寄一枝。　　<span class="科">老旦</span>昨宵夢境。未知凶吉誰承顧。<span class="科">旦</span>何事憂疑。兒亦驚心欲訴知。</p>
        
        <p class="白"><span class="科">老旦</span>我的兒。你為什麼驚心。<span class="科">旦</span>若真夜來得一夢。不知主何吉凶。以此驚心。<span class="科">老旦</span>有這等事。做娘的也得一夢。且請觀主出來。煩他講解一番。<span class="科">旦</span>觀主有請。<span class="科">小旦上</span></p>
        
        <p class="曲"><span class="牌">燕歸梁</span>萍水相逢意甚殷。寂寞共朝昏。<span class="科">見介老旦旦</span>娘兒夜夢總紛紜。今日裡試評論。</p>
        
        <p class="白"><span class="科">小旦</span>媽媽與小娘子。說什麼夜夢紛紜。<span class="科">老旦</span>便是。我母子二人俱有一夢。吉凶未明。特請觀主講解。<span class="科">小旦</span>我這觀中有一個跏子道姑。極會圓夢。待我喚他出來。跏婆那裡。<span class="科">丑</span>頭白清晨掃佛堂。無門訴苦只顛狂。百年三萬六千日。到底渾如夢一場。<span class="科">見介小旦</span>跏婆。這位賈媽媽與小娘子都得一夢。喚你出來圓夢一番。<span class="科">丑</span>媽媽。且先說來。</p>
        
        <p class="曲"><span class="牌">普天樂</span><span class="科">老旦</span>吉凶入夢難憑信。想應就裡機緘隱。<span class="夾白"><span class="科">丑</span>夢見什麼來。<span class="科">老旦</span></span>夢田間種玉光潤。分明照曜寒門。手掌上珠胎滾。猛可裡日光引得珠玉混。使愁人駭魄驚魂。夢醒後沈吟自忖。向娘行試將疑慮先訊。</p>
        
        <p class="白"><span class="科">丑</span>曉得了。小娘子夢見什麼來。<span class="科">旦</span></p>
        
        <p class="曲"><span class="牌">前腔</span>從來夢境多安頓。只有昨晚神不穩。夢天邊鳳飛方迅。忽然降下山門。奴身已如風引。也化作一隻青鸞同飛奮。上雲霄<span class="夾白">我也</span>駭魄驚魂。夢醒後無言自忖。向娘行試將疑慮相訊。</p>
        
        <p class="白"><span class="科">丑</span>觀主。你有什麼夢。一發說了罷。<span class="科">小旦</span>沒有。<span class="科">丑</span>你有許多心上人。難道不夢見一個兒。<span class="科">小旦</span>唗。又來胡說。<span class="科">丑</span>媽媽。豈不聞女婿呼為玉潤。兒女呼為掌上之珠。你這夢兒呵。</p>
        
        <p class="曲"><span class="牌">前腔</span>應招子婿稱玉潤。會看愛女榮閨閫。<span class="夾白"><span class="科">老旦</span>這也解得好。<span class="科">丑</span>小娘子。你曉得那雄鳥為鳳。雌鳥為凰麼。</span>鳳求凰預傳芳信。相將共入青雲。<span class="科">小旦</span>這語話堪憑准。<span class="夾白"><span class="科">丑</span>兩個都是好夢。<span class="科">小旦</span>小娘子。</span>看有日命裡紅鸞交新運。<span class="科">老旦</span>若新春果爾成婚。<span class="夾白"><span class="科">旦</span>便是</span>返故里<span class="夾白">也</span>難忘謝悃。</p>
        
        <p class="曲"><span class="牌">眾</span>論榮枯會合都是前因。</p>
        
        <p class="白"><span class="科">老旦</span>老姑姑。多謝你了。<span class="科">丑</span>不敢。</p>
        
        <p class="落詩"><span class="科">老旦</span>世間都是夢。<br /><span class="科">旦</span>休問短和長。<br /><span class="科">小旦</span>萬事分已定。<br /><span class="科">眾</span>浮生空自忙。</p>
        
        <h2 id=ch32 class="chapter"><span class="齣題">第三十二齣　掛羅</span></h2>
        
        <p class="曲"><span class="牌">梨花兒</span><span class="科">外小生淨小丑上</span>手內無錢只好賭。賭錢輸了做穿窬。穿窬又道不能<span class="夾白">勾</span>富。<span class="夾白">嗏。</span>截道打家如餓虎。</p>
        
        <p class="白"><span class="科">外</span>自家叫做急三千。<span class="科">小生</span>我喚慢八百。<span class="科">淨</span>我叫米內蟲。<span class="科">小丑</span>我叫飯裡屁。<span class="科">眾</span>我們都是十字坡張大哥手下新收的火家。連日賭輸了。去林子裡做些買賣。只在這土地廟後埋伏罷。正是終日覓不得。有時還自來。<span class="科">下生急上</span>打破玉籠飛彩鳳。頓開金鎖走蛟龍。</p>
        
        <p class="曲"><span class="牌">步步嬌</span><span class="科">行介</span>托跡天涯空勞攘。舉世皆羅網。奇毛已被傷。幸脫樊籠。更欲何向。<span class="夾白"><span class="科">想介</span>我有個去處了。少不得</span>早晚入梁山。十字坡先自潛蹤往。<span class="科">內鳴鑼介生</span></p>
        
        <p class="白">前面有巡軍來了。且躲在一邊去。<span class="科">下淨丑扮更夫上</span></p>
        
        <p class="曲"><span class="牌">山歌</span>孟州城裡人家忒煞閒。孟州城外更夫忒煞寒。都監團練老爹在鴛鴦樓上喫得暖熱蓬生介困。只教我裡小人家大年三十拆散子鴛鴦兩處單。</p>
        
        <p class="白">我們是巡夜的。今夜是除夕。巡了這二更天也勾了。各自回家去罷。<span class="科">淨</span>何時得脫巡更苦。<span class="科">丑</span>睡到人間飯熟時。<span class="科">下生復上</span>這一夥巡軍已過去了。趁此更深人靜。撒開腳步。趲行前去。</p>
        
        <p class="曲"><span class="牌">五供養</span>行行自想。此去還須暫阻鸞凰。丈夫懷遠略。豈肯戀閨房。<span class="夾白">他</span>娘兒廝守。況地主常相依傍。<span class="夾白">我又差了。</span>糊口猶無計。何暇想糟糠。且把愁懷暫時撇漾。</p>
        
        <p class="曲"><span class="牌">江兒水</span><span class="夾白">我來</span>本是英雄漢。<span class="夾白">未去</span>收成名利場。<span class="夾白">被</span>天翻地覆多魔障。<span class="夾白">殺得</span>地慘天愁伸冤枉。<span class="夾白">離了</span>天關地軸纔疎放。<span class="夾白">奈</span>心急步行不上。<span class="科">看介</span>兩腿酸疼。猶恨無端喫棒。</p>
        
        <p class="曲"><span class="牌">川撥棹</span>回頭望。這一條血路廣。染衣衫猶自淋浪。染衣衫猶自淋浪。<span class="夾白">若</span>被人窺須遭禍殃。<span class="夾白">只得</span>苦宵行日隱藏。苦宵行日隱藏。</p>
        
        <p class="白">走了這一夜。身子困乏。體瘡又疼。此處有個土地廟。且進去歇息片時。<span class="科">揖介</span>土地公公。願前途善人相逢。惡人遠避。<span class="科">睡介外小生淨小丑上低白</span>人有所願。天必從之。方纔一個男子走進廟裡去。<span class="科">瞧介</span>已睡着了。快把撓鉤套索來搭住了他。就綁了。<span class="科">生驚起介</span></p>
        
        <p class="曲"><span class="牌">錦衣香</span><span class="夾白">呀。你</span>是甚人忒無狀。<span class="夾白">我</span>平白的遭無妄。好將套索鬆寬。<span class="夾白">願把</span>行裝相讓。<span class="科">四人對生介</span>這廝快口哄誰行。謀財致命兩不相妨。<span class="科">四人相對介</span>看他們形狀。許多的血痕在衣上。劫殺留贓仗。<span class="夾白">與</span>咱們看樣。<span class="夾白">且</span>殺他一命。替那冤魂伸枉。</p>
        
        <p class="曲"><span class="牌">漿水令</span><span class="科">生</span>怎當他一班鹵莽。枉教咱千般苦央。可憐身死不軒昂。死忠死孝也得名香。今絕望空悒怏。<span class="夾白">噯呀。</span>英雄到此成虛浪。<span class="科">四人</span>孫娘處。孫娘處。定應重賞。<span class="夾白">這個</span>肥白漢。肥白漢。喜殺張郎。</p>
        
        <p class="白"><span class="科">生</span>你們說什麼張郎孫娘。</p>
        
        <p class="曲"><span class="牌">尾聲</span><span class="科">四人走介</span>誰來與你多閒講。到那裡存亡翻掌。<span class="夾白"><span class="科">生</span>未知</span>可是來時所遇孫張。</p>
        
        <p class="落詩"><span class="科">外小生</span>倒拽橫拖莫待遲。<br /><span class="科">淨小丑</span>生擒活捉任施為。<br /><span class="科">生</span>龍居淺水遭蝦戲。<br />虎落深坑被犬欺。</p>
        
        <h2 id=ch33 class="chapter"><span class="齣題">第三十三齣　征途</span></h2>
        
        <p class="曲"><span class="牌">東風第一枝</span><span class="科">末張青上</span>斗柄初回。<span class="科">丑孫娘上</span>條風乍轉。<span class="科">末丑</span>山家爭賀新正。<span class="科">外小生淨小丑押生上外小生</span>歲朝擒獲兇徒。<span class="夾白"><span class="科">淨小丑</span>願</span>一年財帛豐盈。<span class="科">生</span>總來一死。悔不去首官廳。<span class="科">外小生淨小丑</span>野店中日遠天高。慢勞追悔傷情。</p>
        
        <p class="白"><span class="科">淨小丑先進見揖介</span>大哥二娘。年年相見。歲歲相逢。我們五更伏路。拿得個男子。身邊有些湯水。因大哥前日分付。不敢殺壞。活捉在門首。<span class="科">末丑</span>快送進來。<span class="科">淨小丑應介生</span>呀。這裡是張青哥哥門首。且進去看。<span class="科">押生見介末丑</span>呀。這漢子好似武都頭。擡起頭來。<span class="科">生看介</span>果是張大哥孫二嫂。<span class="科">末丑</span>果是武二哥。<span class="科">眾驚與末同來放綁介生末相抱介</span></p>
        
        <p class="曲"><span class="牌">哭相思</span><span class="科">生</span>別後相思常引領。<span class="科">末丑</span>英雄氣翻悲哽。</p>
        
        <p class="白"><span class="科">作揖介末</span>眾火家過來磕了頭。這就是打虎的武二哥。<span class="科">外小生淨小丑</span>我們都是新來的。元不認得都頭。因連日賭輸了。出去尋些買賣。一時冒犯。望乞恕罪。<span class="科">磕頭介生</span>你們既沒錢去賭。我包裹內有碎銀。把十兩去。你們分了。<span class="科">取付介外小生淨小丑揖介</span>謝都頭重賞<span class="科">淨小丑對生說介</span>銀不露白。我們店中小人多。你也要仔細些。<span class="科">生</span>咄。胡說。<span class="科">淨小丑</span>我們把這十兩銀子做了官主。賭了罷。<span class="科">外小生</span>這也使得。<span class="科">丑與末</span>賢弟。你為何這般模樣。</p>
        
        <p class="曲"><span class="牌">催拍</span><span class="夾白"><span class="科">生</span>我</span>到營中<span class="夾白">與</span>施恩結盟。<span class="夾白">為</span>快活林<span class="夾白">把</span>惡黨重懲。<span class="夾白">那蔣門神是團練門下人。被他買囑了張都監呵。</span>商謀已成。商謀已成。<span class="夾白">把我</span>取做親隨。陷我賊情。<span class="夾白"><span class="科">末丑</span>噯。有這等屈。<span class="科">生</span>又是施恩呵。</span>上下營求。<span class="夾白">纔得</span>刺配出城。<span class="夾白">那三個奸賊又差四人押送。要在飛雲浦殺我。被我</span>先下手都送殘生。<span class="夾白">又</span>回身去雪冤情。</p>
        
        <p class="白"><span class="科">末丑</span>可曾殺得那三個冤賊麼。<span class="科">生</span>已都殺了。因此踰城逃命。暫投土地廟中歇息。被你火家綁了來。全仗遮庇則個。</p>
        
        <p class="曲"><span class="牌">前腔</span><span class="科">末丑</span>自別來鱗鴻未憑。<span class="夾白">只道</span>在孟州身安氣平。<span class="夾白">誰知</span>災殃屢生。災殃屢生。<span class="夾白"><span class="科">末</span>你</span>醉打強徒。誰不心驚。此後風波。恨不同經。<span class="夾白"><span class="科">丑</span>叔叔。你還不知那蔣門神又來清真觀中攪擾。被我</span>打得他死裡逃生。<span class="夾白">嬸嬸母子二人呵。</span>方始得暫安寧。</p>
        
        <p class="白"><span class="科">生</span>多謝嫂嫂了。<span class="科">丑</span>我已差人去請他母子。想必就來。<span class="科">老旦旦上</span></p>
        
        <p class="曲"><span class="牌">前腔</span>在他鄉不覺歲更。寓琳宮今始出行。<span class="夾白"><span class="科">老旦</span>有人麼。<span class="科">丑</span>是那個。呀。媽媽嬸嬸到了。請叔叔過來相見。<span class="科">生揖介生</span>岳母。幸喜</span>長途體寧。長途體寧。<span class="夾白"><span class="科">老旦</span>賢婿。</span>慮你多艱。喜得全生。<span class="科">生見旦揖介旦背介</span>驀地相逢。愧色難勝。<span class="科">眾對天揖福介合</span>今日裡困極方亨。相保護謝神明。<span class="科">小生施恩上</span></p>
        
        <p class="曲"><span class="牌">前腔</span>我仁兄<span class="夾白">與</span>張青締盟。料應在他家隱形。<span class="科">闖入與生抱哭介</span>兩下裡再生。<span class="科">生</span>兩下裡再生。<span class="夾白"><span class="科">對揖介末丑</span>此位是誰。<span class="科">生</span>就是小管營。<span class="科">末丑揖福介</span></span>素仰英風。<span class="科">小生</span>彼此同情。<span class="夾白">此間是賈媽媽和嫂嫂麼。<span class="科">生</span>正是。<span class="科">小生揖介老旦旦</span></span>仗托周旋。<span class="科">小生</span>自愧飄零。<span class="夾白"><span class="科">生</span>兄弟。我一向不要你落草。不曾對你說。我來時宋公明有書邀你入夥。和你</span>從今去同死同生。<span class="科">小生</span>同往見宋公明。</p>
        
        <p class="白"><span class="科">生包裹中取書付小生介</span>兄弟。書在此。<span class="科">小生看書介</span></p>
        
        <p class="曲"><span class="牌">一封書</span>宋江拜奉稟。稟施兄小管營。聞足下大名。少年場稱俊英。千里神交無一面。若見都頭意自傾。是惺惺惜惺惺。同到山中共結盟。</p>
        
        <p class="白"><span class="科">外扮火家上</span>報報報。門外一個胖和尚。一個矮男子。領了個長婦人。說是濟州來的。要往孟州去。來我店中造飯。大哥。你自去回他。<span class="科">生</span>莫非梁山泊的花和尚矮腳虎與一丈青。待我看來。<span class="科">出望介淨小丑小旦上</span></p>
        
        <p class="曲"><span class="牌">前腔</span>蒙軍令遠行。為都頭義不輕。<span class="夾白"><span class="科">生</span>呀。果是三位將軍。請了。<span class="科">揖介淨小丑小旦</span></span>聞兄苦陷穽。向恩州刺配行。<span class="夾白"><span class="科">生</span>為何山寨中就知道。<span class="科">淨小丑小旦</span></span>先遣戴宗來打探。星夜前來作救兵。<span class="夾白"><span class="科">生</span>多謝列位將軍。武松殺了讎人。逃命在此了。<span class="科">淨小丑小旦</span>既如此。就請上山罷。<span class="科">生</span>且到裡面認兩三個恩兄。<span class="科">進見介生對淨等云</span>此位是金眼彪施恩大哥。這是菜園子張青大哥。母夜叉孫二娘嫂嫂。這裡就是武松的岳母渾家。<span class="科">眾揖合</span></span>是豪英識豪英。且自高歌結客行。</p>
        
        <p class="白"><span class="科">末</span>兄弟。你臉上有金印。防護的人馬又少。路上怎麼行得。<span class="科">生</span>卻怎麼好。<span class="科">丑</span>我有一計。往年店中壞了個頭陀。遺下一個鐵戒箍。一身衣服。一串人頂骨數珠。兩把鑌鐵戒刀。叔叔不若翦了些頭髮。裝做行者。跟著魯頭領。待王頭領小管營和我丈夫扮做道友。做一起行。我與扈三娘伴着媽媽嬸嬸。扮做進香的婦人。做一起行。只說往泰山去的。路上必無攔阻了。<span class="科">眾</span>此計最妙。<span class="科">末</span>既如此。你與嬸嬸們先行。我們隨後來也。<span class="科">生末淨小生小丑</span>將軍不下馬。各自奔前程。<span class="科">暫下丑</span>扈三娘媽媽嬸嬸請上馬。</p>
        
        <p class="曲"><span class="牌">甘州歌</span><span class="科">小旦</span>元辰麗景。<span class="科">老旦旦丑合</span>記頌椒行酒。曾樂昇平。塵衣風袂。<span class="科">老旦旦</span>消盡粉妝玉映。釵荊此時同被褐。<span class="科">丑小旦</span>裙布誰知伏短兵。<span class="科">合</span>從軍去。跨虎行。木蘭楊孝敢誇能。鬚髯輩。巾幗情。人間羞殺丈夫稱。<span class="科">下生淨末小生小丑復上</span></p>
        
        <p class="曲"><span class="牌">前腔</span>群雄結伴行。向水村山寨。<span class="夾白">且</span>安身立命。<span class="科">生</span>一身英武。落得個毀體殘形。<span class="科">眾</span>奸邪血蘸雄劍飽。風雨時時龍一鳴。<span class="科">生淨</span>披緇客。有髮僧。平心勝念佛千聲。<span class="科">末小生小丑</span>英雄志。遊俠情。都將收拾付擔簦。<span class="科">下三旦丑復上</span></p>
        
        <p class="曲"><span class="牌">前腔</span>村妝適體輕。問玉人何事。輕離鄉井。<span class="夾白">為</span>逐雞乘鳳。只索向路途馳騁。<span class="科">老旦旦</span>愁中日月籠內鳥。身外乾坤波上萍。<span class="科">合</span>蒼山遠。班馬鳴。春風誰見綺羅情。狐狸語。豺虎爭。忍聽山鳥自呼名。<span class="科">下生末小生淨丑復上</span></p>
        
        <p class="曲"><span class="牌">前腔</span>川原望裡平。漸梁山風物。相將遮映。中原兄弟。當此際正爾含情。<span class="科">淨</span>杯浮野渡龍象擁。<span class="科">生</span>錫響空山虎豹驚。<span class="科">合</span>才難展。氣益增。逢人取次莫論兵。羞脫網。違避矰。何時麟閣得標名。</p>
        
        <p class="曲"><span class="牌">餘文</span><span class="科">眾</span>報國心天作證。暫時遁跡且偷生。聽取金雞天上聲。</p>
        
        <p class="落詩"><span class="科">末小生</span>紫陌紅塵拂面來。<br /><span class="科">淨小丑</span>洗天風雨幾時開。<br /><span class="科">生</span>鰲魚脫卻金鉤去。<br /><span class="科">合</span>擺尾搖頭再不回。</p>
        
        <h2 id=ch34 class="chapter"><span class="齣題">第三十四齣　振旅</span></h2>
        
        <p class="曲"><span class="牌">劍器令</span><span class="科">外扮宋江上</span>地煞與天罡。一個個英豪爽朗。幾年間逆天嘯聚。甚時身顯名揚。</p>
        
        <p class="白">俺宋江本是鄆城小吏。文面罪人。自從亡命上山。賴眾兄弟同心協力。近日又得了武都頭。山寨中十分興旺。俺雖則嘯聚在此。日夜指望招安。要與國家出力。聞楊戩童貫諸人。欺蔽多端。猜忌太甚。每每要與俺山寨中做頭敵。不免喚眾兄弟出來。把兵馬操練一番。眾兄弟們那裡。<span class="科">生上</span>三尺龍泉萬卷書。<span class="科">小生上</span>皇天生我意何如。<span class="科">淨上</span>山東宰相山西將。<span class="科">小旦上</span>男丈夫兮女丈夫。<span class="科">眾</span>大哥呼喚。上前參見則個。<span class="科">見介外</span>眾兄弟。近聞奸臣們要起兵與俺交戰。趁此新春無事。操練一番。<span class="科">眾</span>大哥言之有理。小校們那裡。<span class="科">二丑執旗上</span>晝刻分營早。春旗簇隊齊。小校磕頭。<span class="科">外</span>起來。聽我分付。</p>
        
        <p class="曲"><span class="牌">八聲甘州</span>皇恩祝網。<span class="科">眾</span>論吾曹怎敢。<span class="夾白">做</span>怒臂螳螂。<span class="夾白">只為</span>微衷不諒。斷送得鼠竄獐狂。潢池赤子操白刃。只望彤庭降赦章。<span class="科">合</span>有誰把丹心達上君王。</p>
        
        <p class="曲"><span class="牌">前腔</span>鋪張。英雄伎倆。看旌旗日暖。袍袖風香。連營分帳。<span class="夾白">都是</span>錦衣繡襖兒郎。天晴金甲橫空耀。<span class="夾白">幾時得</span>日暮清笳出塞長。<span class="科">合前外</span></p>
        
        <p class="白">眾兄弟聽令。一丈青。你可插了黑旗。領着水軍。專守山北。<span class="科">小旦</span>得令。</p>
        
        <p class="曲"><span class="牌">北清江引</span>便提兵守營山寨北。勝似男兒輩。分明玄武神。出鎮天樞際。從此後水軍增壯矣。</p>
        
        <p class="白"><span class="科">下外</span>花和尚。你可插了白旗。領着步軍專守山右。<span class="科">淨</span>得令。</p>
        
        <p class="曲"><span class="牌">前腔</span>便提兵去將山右守。謹備西方寇。分明白虎神。揮霍金風驟。從此後步軍<span class="夾白">為</span>諸寨首。</p>
        
        <p class="白"><span class="科">下外</span>小旋風。你可插了紅旗。領着馬軍。專守山南。<span class="科">小生</span>得令。</p>
        
        <p class="曲"><span class="牌">前腔</span>便提兵下營南界也。好把三關列。分明朱雀神。閃爍炎威射。從此後馬軍無挫折。</p>
        
        <p class="白"><span class="科">下外</span>武都頭。你可插了青旗。領着標下精兵。兼守山左。<span class="科">生</span>得令。</p>
        
        <p class="曲"><span class="牌">前腔</span>領標兵任兼山寨左。好把英風播。<span class="夾白">似</span>青龍《初》降神。百類皆摧挫。新出匣太阿光似火。<span class="科">下外</span></p>
        
        <p class="曲"><span class="牌">前腔</span>坐中央<span class="夾白">把</span>杏黃旗自插。<span class="科">二丑合</span>忠義盟心大。謀王斷國人。困守山林下。何日得穩騎天廐馬。<span class="科">俱下</span></p>
        
        <h2 id=ch35 class="chapter"><span class="齣題">第三十五齣　廷議</span></h2>
        
        <p class="曲"><span class="牌">出隊子</span><span class="科">小旦扮黃門上</span>班聯丹陛。日日爐香染賜衣。朝無闕事諫書稀。不向青雲羨鳥飛。花覆千官。淑景正遲。</p>
        
        <p class="白">扈聖登黃閣。朝天向紫微。曉隨仙仗入。暮惹御香歸。自家宋朝中一個黃門官。官裡陞殿。不免在此伺候。</p>
        
        <p class="誦"><span class="牌">鷓鴣天</span>正是絳幘雞人報曉籌。尚衣方進翠雲裘。九天閶闔開宮殿。萬國衣冠拜冕旒。　　仙掌上。日華流。香煙欲傍袞龍浮。朝回染翰裁丹詔。珮聲歸向鳳池頭。</p>
        
        <p class="白">說話中間。楊太尉早到。<span class="科">淨</span></p>
        
        <p class="曲"><span class="牌">前腔</span>身無一技。依日之光寵遇奇。兵權掌握任施為。水泊群兇敢肆威。曾與　　相持。偶爾失機。</p>
        
        <p class="白">我楊戩。官居太尉。寵冠百僚。爭奈草寇宋江作亂。曾往征剿。<span class="科">四望介低云</span>被他擒上山去。幸得放歸。已自瞞過官裡。今日早朝。再奏討雄兵十萬。掃清水泊。雪恥揚威。吾之願也。呀。宿太尉也來了。且聽他怎麼說。<span class="科">外上</span>處堂燕雀賀生成。誰念潢池久弄兵。獨使至尊憂社稷。諸君何以答昇平。自家太尉宿元景是也。此時早朝時候。隨眾入朝。呀。楊太尉先已在此了。<span class="科">拱手介</span>請了。<span class="科">淨</span>請了。宿大人。今日所奏何事。<span class="科">外</span>為梁山泊宋江等弗靖。<span class="科">淨</span>下官也奏此事。此寇只宜誅剿。不可姑息。<span class="科">外</span>宋江等懷忠仗義。被贓污羅織。嘯聚偷生。及早招安。必得其用。若行征剿。恐貽後悔。不可不可。<span class="科">淨</span>還是誅剿。<span class="科">外</span>還是招安。<span class="科">淨</span>還是誅剿。<span class="科">外</span>噯。楊大人。比似你恁般誅剿呵。</p>
        
        <p class="曲"><span class="牌">北端正好</span><span class="夾白">兀的不</span>辱抺殺武和文。頹敗了卿和相。<span class="夾白"><span class="科">淨</span>我那些兒辱抹了朝廷體面。<span class="科">外</span></span>猶兀自傲睨班行。有天在你頭直上。<span class="夾白">俺和你</span>就日難遮障。</p>
        
        <p class="白"><span class="科">淨</span>你敢和我面奏麼。<span class="科">外</span>俺和你去來。<span class="科">進介小旦贊禮外淨舞蹈介小旦</span>官裡道來。二卿所奏何事。<span class="科">外俯伏淨</span>太尉臣楊戩奏。</p>
        
        <p class="曲"><span class="牌">南普天樂</span>為梁山賊無狀。願詔許驅兵將。<span class="夾白"><span class="科">小旦</span>官裡道來。卿前番何不取勝。<span class="科">淨</span></span>前番去。前番去。避險深藏。一時間阻卻騰驤。今若再往。定削平巢穴。歸奏明光。</p>
        
        <p class="白"><span class="科">淨俯伏小旦</span>官裡道來。宿元景何獨無言。</p>
        
        <p class="曲"><span class="牌">北滾繡球</span><span class="夾白"><span class="科">外</span>則願</span>赦微臣萬死刑。儘教臣畫短長。省了些覆軍殺將。救了些困邑危邦。<span class="夾白"><span class="科">小旦</span>那宋江等罪犯可赦麼。<span class="科">淨起介</span>他們罪惡滔天。豈可輕赦。<span class="科">又俯伏介小旦</span>宿元景怎麼道來。<span class="科">外</span></span>本懷忠仗義人。生逼他走四方。權守着綠林青嶂。遠盼着紫誥金章。<span class="夾白">願吾主</span>當機獨決盈庭議。<span class="夾白">休要</span>築室紛紜在道傍。仔細參詳。</p>
        
        <p class="白"><span class="科">小旦</span>官裡道來。二臣退午門外。自有處分。<span class="科">外淨</span>萬歲。<span class="科">退介小旦</span>暫離天仗去。還捧玉音來。<span class="科">下淨</span>老宿。</p>
        
        <p class="曲"><span class="牌">南玉芙蓉</span><span class="夾白">你</span>牢將舌劍藏。莫把兵鋒擋。享皇家爵祿。敢避戎行。<span class="夾白">莫不是</span>潛圖不軌懷觀望。<span class="夾白"><span class="科">外</span>倒說我潛圖不軌。不知誰的是。誰的不是。<span class="科">淨</span></span>直恁無端惹禍殃。<span class="夾白">你曉得立仗馬的故事麼。</span>看立仗一塢時<span class="夾白">便</span>不祥。那其間怎能終始侍君王。</p>
        
        <p class="曲"><span class="牌">北倘秀才</span><span class="科">外</span>你待將漫天下網。誰許你呼朋聚黨。你待學林甫當年<span class="夾白">把</span>言路妨。<span class="夾白"><span class="科">淨</span>你就是主招安的李逢吉。倒說我是李林甫。<span class="科">外</span>你只好</span>齊雲稱社夥。<span class="夾白">卻想</span>蔽日擅朝堂。<span class="夾白">怎怪得</span>傍人論講。</p>
        
        <p class="白"><span class="科">小旦內云</span>聖旨下。<span class="科">小旦扮黃門正旦老旦扮宮人持節小丑末扮內臣同上</span></p>
        
        <p class="曲"><span class="牌">南山桃紅</span>看離照當空朗。掃卻了浮雲障。日邊聽取金雞唱。山中脫盡群龍網。片言悟主真賢相。抵多少鳴鳳<span class="夾白">在</span>朝陽。</p>
        
        <p class="白"><span class="科">小旦</span>官裡道來。<span class="科">外淨跪小旦</span>准宿元景所奏。着中書省寫詔書一道。命殿前太尉陳元善。齎往梁山泊。招安宋江等諸人。其有名頭領。都賜冠服。楊戩曾被宋江生擒。挾讎妄奏。念係舊臣。姑容改過。謝恩。<span class="科">外淨</span>萬歲萬歲萬萬歲。<span class="科">末三旦小丑</span>舍人退食收封事。宮女開函近御筵。<span class="科">先下外淨起身退介淨</span>老宿。那宋江等有何好處。你主張招安他。</p>
        
        <p class="曲"><span class="牌">北醉太平</span><span class="科">外</span>他一個個銜冤受枉。義勇忠良。<span class="夾白">則待</span>削除邪佞整綱常。更才雄志廣。<span class="夾白"><span class="科">淨</span>他的志要怎麼。<span class="科">外</span>要把</span>婺州方臘都驅蕩。北方田虎遊魂喪。淮西王慶捲旗降。<span class="夾白">把</span>遼兵絕響。</p>
        
        <p class="曲"><span class="牌">南尾聲</span><span class="科">淨背介</span>你便把明鎗躲。難將暗箭防。<span class="科">轉身介</span>免得我戎機鞅掌。<span class="科">外淨</span>看兵氣銷為日月光。</p>
        
        <p class="落詩"><span class="科">外</span>兵喜殷王解網羅。<br />天齊聖壽更須過。<span class="科">先下</span><br /><span class="科">淨</span>酒逢知己千杯少。<br /><span class="科">合</span>話不投機半句多。</p>
        
        <h2 id=ch36 class="chapter"><span class="齣題">第三十六齣　恩榮</span></h2>
        
        <p class="白"><span class="科">末上</span>青袍多少誤儒生。爭似戎衣定太平。天子非常賜顏色。預開麟閣待勳名。自家菜園子張青便是。昨蒙大哥將令。今日大大的擺一個喜筵。早已完備了。</p>
        
        <p class="誦"><span class="牌">西江月</span>正是錦帳屏開孔雀。華堂褥隱芙蓉。休言炮鳳與烹龍。滿座玉壺銀瓮。　　夫婦團圓偕老。弟兄榮貴無窮。君恩浩蕩比蒼穹。圖報好憑忠勇。</p>
        
        <p class="白">道猶未了。大哥與眾兄弟早到。<span class="科">生外與小生柴進各冠帶同淨和尚上</span></p>
        
        <p class="曲"><span class="牌">窣地錦襠</span>春風得志是男兒。一領宮袍酒一卮。何須金榜掛名時。花燭非同兒女私。</p>
        
        <p class="白"><span class="科">末與眾俱相見介外</span>眾兄弟在此。今日黃道吉日。受國家招安赦書。就教兄弟武都頭夫妻完聚。且喜天使陳太尉。昨日先送冠服來了。兄弟們。曾往山下喚得掌禮人麼。<span class="科">末</span>喚來了。<span class="科">小丑扮掌禮人上</span>用不着孔周禮樂。胡作成秦晉歡娛。<span class="科">磕頭介外</span>快請新人。<span class="科">小丑</span>理會得。伏以</p>
        
        <p class="誦"><span class="牌">西江月</span>娘子曾居尼寺。新郎先做頭陀。今宵歡會被兒窩。好似僧尼同臥。<span class="科">末</span>咄。揀好的說。　　<span class="科">小丑</span>場上名為正旦。人間只叫賊婆。武家有個做私窠。好把門風改過。<span class="科">末打小丑下</span></p>
        
        <p class="曲"><span class="牌">南粉蝶兒</span><span class="科">旦上</span>彩扇頻遮。羞面幾番難忍。<span class="科">老旦上</span>看門閭喜氣氤氳<span class="科">丑孫二娘上</span>到今朝成吉禮。交情方盡。<span class="夾白"><span class="科">合</span>但願</span>永團圓共享太平福分。</p>
        
        <p class="白"><span class="科">淨</span>待我做掌禮罷。<span class="科">丑</span>你是出家人。不吉利。還是我做。<span class="科">淨摸頭介</span>我倒忘了。阿彌陀佛。<span class="科">丑唱新人交拜又拜老旦介又與宋江眾人對拜介外</span>小校們。看酒過來。<span class="科">生遞酒與老旦與外介生</span></p>
        
        <p class="曲"><span class="牌">山花子</span>向來身世真堪哂。似飄蓬逐浪無根。<span class="科">對外介</span>仗仁兄脫跡遠奔。<span class="科">對淨末小生</span>賴群雄骨肉俱存。<span class="科">合</span>荷皇恩。<span class="夾白">把</span>前非鼎新。男兒志欲酬聖恩。區區首功不自云。直掃燕然萬里無塵。</p>
        
        <p class="曲"><span class="牌">前腔</span><span class="科">外小生淨末</span>英雄得志如鷹隼。<span class="科">眾</span>秋風裡健翮摩雲。困重亨扶持有神。從今敢愛吾身。<span class="科">合前</span></p>
        
        <p class="曲"><span class="牌">前腔</span><span class="科">老旦</span>雙玉種成。卻喜門楣振。<span class="科">丑</span>休嗟涉歷艱辛。<span class="科">旦</span>幸萱花冰霜再春。<span class="科">生背介</span>猛思量夜壑萱椿。<span class="科">合前小丑上</span></p>
        
        <p class="白">花迎喜氣皆知笑。鳥識歡情亦解歌。王英稟知主帥。陳太師到了。<span class="科">外</span>快排香案。<span class="科">老旦旦暫下小旦扮太尉上</span></p>
        
        <p class="曲"><span class="牌">前腔</span>螭頭近臣。跋涉傳恩信。皆因報國忠君。<span class="科">眾排班跪介</span>念山澤逆天罪臣。喜恩波潤及枯鱗。</p>
        
        <p class="白"><span class="科">小旦喝俯伏興拜介眾拜介合前小旦</span>中書省傳奉勑旨。近聞宋江武松等。犯罪皆非本懷。其情實為可憫。況歸順之心久矣。且報效之志凜然。今遣殿前太尉陳元善□詔至梁山水泊。將宋江大小人員。併家屬盡行赦免。照數給與金銀牌記。紅綠宮錦。及冠帶等項。赦書到日。早早歸降。必當重用。欽哉謝恩。<span class="科">眾</span>萬歲萬歲萬萬歲。<span class="科">小旦對眾辭介</span>下官告別了。<span class="科">外</span>太尉途中勞頓。少息片時。<span class="科">小旦</span>多謝了。王者今無戰。書生已勒名。<span class="科">眾</span>壯夫偏感泣。恩詔更威靈。<span class="科">小旦下旦老旦復上眾合</span></p>
        
        <p class="曲"><span class="牌">太和佛</span>此去同扶黃屋尊。丹心泣鬼神。斷金懷寶身許畫麒麟。萬古羨雷陳。念當初帝闕難瞻覲。誰想逢時遇主。冤抑已都伸。猶喜得駢蕃錫與恩不靳。直待掌元戎金印。羞殺那袖手空談正乾坤。</p>
        
        <p class="曲"><span class="牌">紅繡鞋</span>今宵銀燭金樽。金樽。明朝馬足車輪。車輪。把關隘除。寨基墾。旗幟改。戰袍新。從此後是王臣。從此後是王臣。</p>
        
        <p class="曲"><span class="牌">意不盡</span>人生忠孝和貞信。聖世還須不棄人。卮言似假。千秋萬載垂正論。</p>
        
        <p class="落詩">世情真假盡經過。<br />傀儡場中面目多。<br />忠義事存忠義傳。<br />太平人唱太平歌。</p>
        
    </body> 
</html>