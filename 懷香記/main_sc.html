<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/怀香记</title>
        <meta name="author" content="明　陆采　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">怀香记</span></h1>

        <p class="作者">明　陆采　著</p>

        <h2 id=ch1 class="chapter"><span class="出题">第一出　家门始终</span></h2>

        <p class="曲"><span class="牌">青玉案</span><span class="科">末上</span>悠悠世事风云状。得失何须苦惆怅。绿水青山周四望。名缰利锁。心猿意马。因此都抛漾。　　劝君亦莫思三上。且向歌台听宝障。浅浅斟兮低低唱。伯夷清饿。子渊贫夭。总是蓬蒿葬。<span class="科">问答照常</span></p>
        
        <p class="曲"><span class="牌">意难忘</span>韩寿文章。似琳珪清越。星斗煇煌。司空征作掾。才貌动兰房。贾午姐逞红妆。更风韵芬芳。青琐中。秋波频盻。仔细端相。　　相思梦寐颠狂。凭蜂奴撮合。云雨高唐。异香生众议。狐迹显东墙。司空怒。事乖张。遣赞画勤王。奏凯回。貤封敕配。依旧成双。</p>
        
        <p class="落诗">贾午姐风流绝代。<br />春英奴撮合多方。<br />贾司空粉墙觅迹。<br />韩德真青琐怀香。</p>
        
        <h2 id=ch2 class="chapter"><span class="出题">第二出　赴辟登程</span></h2>
        
        <p class="曲"><span class="牌">逍遥乐</span><span class="科">生上</span>文林夸腹稿。信词源三峡倒。功名唾手等鸿毛。徘徊际遇。挫抑雄豪。冷落风骚。</p>
        
        <p class="诵"><span class="牌">鹧鸪天</span>肆志三余力艺文。箕裘克绍袭遗芬。诗书典雅能传业。礼乐纵横可致君。　　怀道德。立功勋。不愁无地际风云。卧龙且自吟梁甫。三顾方勤誉日闻。</p>
        
        <p class="白">小生姓韩。名寿。字德真。世居南阳之堵阳。曾祖曁仕魏为司徒。不幸幼失双亲。夙勤六艺。高才越俗。每举笔而凌云。壮气横秋。方乘槎而犯斗。文既鲜于缀锦。赋尤朗于金声。枕经藉书。圣贤为伍。策名脱颖。卿相是期。为先达之推。出等夷之秀。过人事业。欲配二而参三。经世谋猷。将袭六以为七。争奈青云路杳。未遂升腾。黄卷情亲。尚专勉励。要将姓字惊天下。须把功名奏日边。昨蒙贾司空行文书到本县。辟取小生去为司空掾。吾想男子生。桑弧蓬矢。以射天地四方。幼而学。壮而行。立身扬名。正在今日。况司空与我祖父通家。必有汲引之意。只得打点前去。已曾分付小厮。收拾行李。想完备了。书童琴童那里。</p>
        
        <p class="曲"><span class="牌">金钱花</span><span class="科">净丑上</span>书童生得清标。清标。琴童且又蹊跷。蹊跷。画堂终日把臀摇。薰风盛。忒妆乔。家主见。也难饶。</p>
        
        <p class="白"><span class="科">见介</span>官人有何使令。<span class="科">生</span>昨日分付你们收拾行李。曾完备么。<span class="科">净丑</span>琴剑书箱铺陈包裹之类。俱完备了。<span class="科">生</span>既已完备。今日黄道大吉。可即起身去罢。<span class="科">净丑挑生行李生行介</span></p>
        
        <p class="曲"><span class="牌">甘州歌</span>才高年少。荷司空礼币相招。龙门容接。信是庸流难到。潭潭相府司文籍。耿耿襟期冠俊髦。<span class="科">合</span>持法律。效管萧。致身希不负青袍。行囊薄。去兴高。观光上国陟层霄。</p>
        
        <p class="曲"><span class="牌">前腔</span><span class="科">净丑</span>才离故国郊。见繁红媚绿。村村佳好。流莺飞燕。趁风日声弄新娇。云山满目无终尽。囊箧随身岂惮劳。<span class="科">合</span>循幽涧。过小桥。酒旗摇漾慰萧条。苔痕滑。树荫饶。危崖飞瀑杂鸣涛。</p>
        
        <p class="曲"><span class="牌">前腔</span><span class="科">生</span>平生倚马豪。吐胸中星斗。芒寒光耀。斜封征辟。匆匆驰骋鸣镳。琴书跋涉愁千里。头角峥嵘奋一朝。<span class="科">合</span>夸瑚琏。鄙斗筲。从来出谷尚迁乔。遵周制。珥汉貂。历观形胜赴皇朝。</p>
        
        <p class="曲"><span class="牌">前腔</span><span class="科">净丑</span>天涯渐寂寥。看峰岚凝紫。残霞缥缈。斜阳西逝。闻空谷声答歌樵。牛羊已下山径静。鸟鹊争归林木扰。<span class="科">合</span>炊烟起。林影遥。垂杨古渡晚平潮。行踪倦。旅况憔。马蹄香逐暮尘消。</p>
        
        <p class="曲"><span class="牌">尾声</span>向神京程杳杳。前村灯火借今宵。明日鞭加款段劳。</p>
        
        <p class="落诗">一纸征书起月评。<br />修程不恤赴神京。<br />功名自是男儿事。<br />此去青云足下生。</p>
        
        <h2 id=ch3 class="chapter"><span class="出题">第三出　钦赐异香</span></h2>
        
        <p class="曲"><span class="牌">菊花新</span><span class="科">外上</span>调元赞化宰群工。寅亮承天宠。追踪周召奏肤功。四海音徽锵涌。</p>
        
        <p class="白">清庙圭璋器。明堂柱石材。赤心存燮理。无物不栽培。下官姓贾。名充。字公闾。平阳襄陵人也。先父逵仕魏为豫州刺史。封阳里亭侯。晚年始生下官。言后当有充闾之庆。故以为名字。袭爵为侯。佐晋受禅。为开国元勋。累官司空侍中尚书令。封郡公。兼领军务。清净以宁民。心勤社稷。劳谦而得士。誉溢公卿。精识造微。炯若蓍龟之先见。威名流远。卓如松柏之后凋。定策兴王。允孚人望。宽刑著令。求奠邦基。惟献替之日陈。殆弼谐之天授。擢登宰辅。实首中台。广井邑之提封。增赋租之奠食。诚所谓一人之下。万人之上也。夫人郭氏。生男俱殀。止有三女。长名荃姐。为齐王元妃。次名濬姐。当朝欲议为皇太子正配。尚未成婚。另居别院。以待册礼。幼女名午姐。今庚一十六岁。未曾许嫁。喜他才貌无双。为芳闺之窈窕。思我门楣有托。慰晚景之萧条。届此春光。宜开家宴。分付侍女春英。请夫人小姐出来。<span class="科">内应介</span></p>
        
        <p class="曲"><span class="牌">海棠春</span><span class="科">老旦上</span>帘钩声触和风送。正满目韶华如拥。<span class="科">旦上</span>无数晓莺啼。百啭醒残梦。<span class="科">贴上</span>煖树红争。寒芜绿动。牵惹芳情种种。<span class="科">合</span>云物望中新。淑气千门共。</p>
        
        <p class="诵"><span class="科">见介</span><span class="牌">鹧鸪天</span><span class="科">外</span>黄阁归来舃履轻。<span class="科">老旦</span>天将五福介康宁。<span class="科">旦</span>可怜诗礼虚先业。<span class="科">贴</span>应托门楣慰暮庚。　　<span class="科">外老旦</span>人富贵。景和明。<span class="科">旦贴</span>花枝灼灼鸟嘤嘤。<span class="科">合</span>尊前有酒须当醉。来日阴晴未可评。</p>
        
        <p class="白"><span class="科">外</span>夫人。我和你蒙祖宗余荫。赖皇帝洪恩。尊荣之极。人间罕比。虽无子嗣。幸有女儿。聊将骨肉之情。且乐桑榆之景。<span class="科">旦</span>大姐已作齐王元妃。二姐将为皇太子正配。惟孩儿未得成人。深孤后望。<span class="科">贴</span>老爷夫人福履永绥。遐龄同享。小姐深闺淑女。虽不缔宫壶之缘。君子好逑。终当为缙绅之匹。<span class="科">外</span>言固有理。事皆由天。且赏春光。勿为俗累。将酒过来。烂醉已𢬵<a epub:type="noteref" href="#char01"><sup>注</sup></a>酬白发。<span class="科">众</span>轻阴莫自负青春。<span class="科">贴斟旦递介</span></p><aside epub:type="footnote" id="char01"><p>「⿰扌弃」</p></aside>
        
        <p class="曲"><span class="牌">集贤宾</span>侯门楼阁朱翠耸。韶光渐入帘栊。莫把年华空断送。整五鼎三牲修供。莱衣笑踊。怎能彀膝前娱弄。<span class="科">合</span>承帝宠。保富贵。如磐安巩。</p>
        
        <p class="曲"><span class="牌">前腔</span><span class="科">外老旦</span>檐花迎日影映红。莺簧巧沸林东。睡鸭兰烟浮篆涌。愿白首和鸣鸾凤。中心幸孔。喜弱息晨昏承奉。<span class="科">合前左右引道小生捧盒上</span></p>
        
        <p class="曲"><span class="牌">琥珀猫儿坠</span>恭承纶綍。赍捧出彤宫。迳到元勋甲第中。异香一种产西戎。黄封。特旨颁恩。宣表宸衷。<span class="科">左右报介外老旦跪介</span></p>
        
        <p class="曲"><span class="牌">前腔</span>诚惶诚恐。稽首吸仁风。窃愧何缘受惠隆。异香无价宝相同。开封。望天门拜赐。感戴难穷。</p>
        
        <p class="白"><span class="科">小生放盒在桌介</span>此香出于西蕃。一着人身。香气经月不散。乃无价之宝。上位爷念老相公功德。特此颁赐。<span class="科">外</span>下官方惭旷职。忽被殊恩。揣分奚堪。扪心有忝。分付安排茶饭。管待中贵。<span class="科">小生</span>上命难稽。就此告别。颁恩来紫阁。复命诣丹墀。<span class="科">外看香介</span>夫人。此香芬芳喷鼻。馥郁盈庭。真至宝也。孩儿。你把此香好好收藏。勿得轻用。<span class="科">旦</span>理会得。</p>
        
        <p class="曲"><span class="牌">簇御林</span><span class="科">外</span>君恩厚。注意浓。念吾侬。定策功。异香推惠加荣宠。恁韬藏青琐当珍重。<span class="科">合</span>致钦崇。时存爱护。绝品卒难逢。</p>
        
        <p class="曲"><span class="牌">前腔</span><span class="科">旦</span>君恩及。父意钟。管天香。在我躬。怜他出自殊方贡。麝兰馨未许同称颂。<span class="科">合前</span></p>
        
        <p class="落诗">一种奇香出帝阍。<br />黄封特用布殊恩。<br />兰闺自是多珍重。<br />不负君亲两意存。</p>
        
        <h2 id=ch4 class="chapter"><span class="出题">第四出　京邸遇旧</span></h2>
        
        <p class="曲"><span class="牌">六么令</span><span class="科">丑上</span>侯门厮养。避干戈鼠窜多方。京畿栖止免乖张。年向暮。体粗康。栖栖犹自悲家丧。悲家丧。</p>
        
        <p class="白">世事如春梦。人情似晓云。朱颜并绿鬓。又见一番新。老身姓郑。本贯堵阳人氏。乃是先朝韩司徒老爷府中奴婢。只因世代变更。兵荒相继。流落到京。夫亡无子。止有一女。叫做春英。在贾司空府中为侍女。蒙小姐看顾。老身常得沾惠。尽好度日。每想故主韩老爷亡后。家业凋零。有一曾孙韩寿。年四岁时。忽遭兵乱。抛他来此。一向未知如何。物是人非。岂胜伤感。</p>
        
        <p class="曲"><span class="牌">一江风</span>盻家乡阻隔同霄壤。忽尔生惆怅。看当今世事纷更。总是尘中幻。有女在他行。他行。那知我短长。论防老自觖终身望。</p>
        
        <p class="曲"><span class="牌">六么令</span><span class="科">贴上</span>劬劳鞠养。昊天恩顷刻难忘。今朝请假出兰房。离相府。诣萱堂。<span class="夹白"><span class="科">丑</span>我孩儿回来了。<span class="科">贴拜介</span></span>莫嫌定省多疏旷。多疏旷。</p>
        
        <p class="白">母亲。我每日想你。不能脱身。今早禀过小姐。回来探问一番。又与银十两。代供甘旨。<span class="科">丑</span>常蒙小姐看顾。何以克当。孩儿。你在豪门。光阴易过。只是我在此。年老身单。怎生是好。<span class="科">悲介</span></p>
        
        <p class="曲"><span class="牌">一江风</span><span class="夹白"><span class="科">贴</span>我</span>九回肠。亲老难厮放。邈矣疎音响。喜今朝得睹慈颜。蔗境安无恙。奴恨不儿郎。儿郎。承欢没久长。供甘旨暂时得相偎傍。</p>
        
        <p class="曲"><span class="牌">入赚</span><span class="科">生上</span>跋涉匆忙。才到京都觅寓房。<span class="科">进见揖介</span>推帘求见。自通历履道端详。<span class="夹白"><span class="科">丑</span>官人住居何处。姓甚名谁。<span class="科">生</span></span>告娘行。堵阳韩寿遥相访。<span class="夹白"><span class="科">丑</span>官人下顾。有何见谕。<span class="科">生</span></span>欲暂借华居贮客囊。<span class="夹白"><span class="科">丑</span>寓此贵干。<span class="科">生</span></span>司空相。辟吾为掾来投向。特求依仗。</p>
        
        <p class="曲"><span class="牌">前腔</span><span class="科">丑</span>覰仪容举止甚相当。可信是南阳故主郎。<span class="夹白"><span class="科">生</span>妈妈不要错认了。<span class="科">丑</span>老身郑氏。原是官人府中奴婢。那时官人方四岁。只因</span>兵荒。抛离多年。怀旧岂能忘。<span class="夹白"><span class="科">向贴介</span>孩儿。这位官人。就是平日说的主人孙子。你可过来同我拜见。<span class="科">拜介</span>官人呵。</span>冒风霜。卒然失候希矜亮。<span class="夹白"><span class="科">生</span>妈妈小娘。何须行这礼。<span class="科">丑贴</span></span>得驻节蓬茅倍有光。<span class="夹白"><span class="科">丑</span>官人。我女儿</span>贾府通房。推恩周恤同姻党。且容来往。</p>
        
        <p class="白">官人行李伴当在那里。<span class="科">生</span>有两个小厮。担些行李。即到了。</p>
        
        <p class="曲"><span class="牌">掉角儿</span>听伊言衷情甚良。思故旧真诚怏怏。询行藏雍熙似春。叙寒温醇和如酿。<span class="科">揖介</span>这看承岂能当。实过望。恩谊难量。<span class="科">合</span>山遥水广。常萦怀想。今得聚萍踪梗迹。顿消凄怆。</p>
        
        <p class="曲"><span class="牌">前腔</span><span class="科">丑贴</span>羡郎君器宇堂堂。更德性谦虚慨慷。据今朝豹隐山雾。到他年龙翔云浪。论人生道行藏。时得丧。随机俯仰。<span class="科">合前</span></p>
        
        <p class="曲"><span class="牌">尾声</span><span class="夹白"><span class="科">丑</span>孩儿。你</span>扫房廊。铺床帐。<span class="科">贴</span>盘餐聊整劝壶觞。<span class="夹白"><span class="科">生</span>还自愧</span>不速三人扰老孀。</p>
        
        <p class="落诗">邂逅邸中人。<br />情缘故旧亲。<br />久离天作合。<br />枯木再逢春。</p>
        
        <h2 id=ch5 class="chapter"><span class="出题">第五出　司空受掾</span></h2>
        
        <p class="白"><span class="科">末上</span>人生分贵贱。世事有低昂。我小他钤束。他尊我伏降。既居堂候职。便属使令行。传命趋阶下。跟随走道傍。马前三步紧。轿后一声忙。出入虽冠带。勤劳没俸粮。有官无事管。喜得不贪赃。自家是贾司空老爷府中堂候官。老爷早朝未回。在此守门。怕有公干。只得伺候着。</p>
        
        <p class="曲"><span class="牌">宝鼎儿</span><span class="科">生上</span>征贤书一下。是处遗逸。忻忻称庆。欲行道先为之兆。羡仕途多通捷径。<span class="科">净丑上</span>相府旁求诸俊彦。豪气文光冲莹。<span class="科">合</span>似云润星辉。风扬月上。人材隆盛。</p>
        
        <p class="白"><span class="科">相见介生</span>相府招贤礼意勤。<span class="科">净</span>英才毕集似云蒸。<span class="科">丑</span>为麟为凤王家瑞。<span class="科">合</span>唾手功名慰此心。<span class="科">生</span>二位高姓贵表。仙乡何处。<span class="科">净</span>小子河南陆舞文。<span class="科">丑</span>小子山东朱弄法。<span class="科">生</span>到此贵干。<span class="科">净丑</span>为贾府辟取而来。请问老兄高姓贵表。仙乡何处。<span class="科">生</span>小生堵阳韩寿。亦蒙贾府辟到。望二位挈带。同进参见。<span class="科">末介</span>列位何来。<span class="科">众</span>吾辈蒙贾相公辟取来此。乞为通报。<span class="科">末</span>老爷早朝未回。少待一待。<span class="科">众</span>承教。<span class="科">末</span>道犹未了。老爷已到。<span class="科">左右引道外上</span></p>
        
        <p class="曲"><span class="牌">阮郎归</span>金銮渐远珮环声。归来户尚扃。<span class="科">众跪迎介外拱手介</span>诸贤遮道拥车迎。深惭下士情。</p>
        
        <p class="白">列位请起。<span class="科">众应起介外</span>随从人都回罢。堂候官过来。<span class="科">末</span>禀老爷知道。方才门外三个书生。就是老爷文书取来。堵阳韩寿。河南陆舞文。山东朱弄法。<span class="科">外</span>既是这三人。乃天下名士。快请进来。当以礼待。<span class="科">末请介众拜见介</span>某等久悬山斗之瞻。素乏涓埃之益。岂期庸品。遽值奇逢。<span class="科">外</span>常仰声华。未亲意气。今蒙俯就。便觉生光。堂候官看坐的。<span class="科">众</span>既作家臣。难当客礼。<span class="科">外</span>列位。今日士林之兰友。他年王国之桢臣。就坐何妨。<span class="科">众揖坐介生</span>某等自愧菲才。勉承尊命。荷大造不遗于小物。俾涓流得委于沧溟。礼出非常。荣生望外。<span class="科">外</span>韩生。你是我故人之子。丹山彩凤。洼水神驹。今为掾史。又是通家。比别的不同。你与我管机密事务。堂候官收拾内掾房与他住。<span class="科">末应介外</span>陆朱二生。刀笔之才。变通之智。你与我管各衙门文书。堂候官可收拾外掾房与他住。<span class="科">末应介外</span>自今日为始。各分职掌。<span class="科">众</span>领钧旨。<span class="科">外</span>台榭之榱。非一木之枝。太平之功。非一士之略。听我道。</p>
        
        <p class="曲"><span class="牌">皂罗袍</span>窃忝官居台鼎。正身当枢要。心切冰兢。须知大厦众材成。栋梁独耸难安定。卑词厚礼。敷求俊英。安民阜物。仰答圣明。<span class="夹白">从今以后。仗列位赞襄。<span class="科">合</span></span>管教世道雍熙盛。</p>
        
        <p class="曲"><span class="牌">前腔</span><span class="科">生</span>远被恩波涵泳。幸龙门容接。无任忻荣。敢陈芹陋效葵诚。家臣致主伊周并。<span class="夹白"><span class="科">外</span>当今切务。以何为先。<span class="科">生</span></span>务农节用。轻徭减刑。并官省职。储粮练兵。</p>
        
        <p class="白">相公若能行此数事。<span class="科">合前</span></p>
        
        <p class="曲"><span class="牌">前腔</span><span class="夹白"><span class="科">净丑</span>某二人呵。</span>蓬户桑枢末品。忝教承侍坐。谊列随行。识惭迂陋自知明。敢将刀笔轻驰骋。<span class="夹白"><span class="科">外</span>尽二位所长。用心办事。<span class="科">净丑</span></span>刑名律令。小纶大经。簿书典册。条分类整。</p>
        
        <p class="白">这些都是小节。还仗韩兄总其大纲。<span class="科">合前</span></p>
        
        <p class="曲"><span class="牌">前腔</span><span class="科">末</span>恩相劳谦恭敬。素虚心下士。四海知名。<span class="夹白">今日天下贤人君子。</span>拔茅汇进感孚情。气相求也声相应。<span class="夹白">指日可见</span>治隆于上。天清地宁。化行于下。民丰物盈。</p>
        
        <p class="白">三位先生分理其事。老爷坐享其成。<span class="科">合前</span></p>
        
        <p class="落诗">乍诣龙门拭目荣。<br />仰酬洪造竭微忱。<br />庶明励翼图新治。<br />从此年年颂太平。</p>
        
        <h2 id=ch6 class="chapter"><span class="出题">第六出　绣阁怀香</span></h2>
        
        <p class="曲"><span class="牌">薄幸</span><span class="科">旦</span>霁色含花。烟光蘸柳。看庭皋风景。年年如旧。幽禽巧语。游蜂轻逗。<span class="科">贴合</span>人知否。恁蔼蔼酣红战绿。最恼是空闺独守。</p>
        
        <p class="诵"><span class="牌">生查子</span><span class="科">旦</span>林外鸟鸣春。声急惊人起。花雾润侵肌。衣怯黄金缕。　　<span class="科">贴</span>紫陌动芳尘。车马多游侣。莫作妇人身。无任伤春苦。</p>
        
        <p class="白"><span class="科">叩头介</span>前日给假回去。蒙小姐厚惠。母亲多谢。<span class="科">旦</span>不消谢得。因你连日去了。嬾做针指。今日天色晴和。可同习些女工。<span class="科">贴</span>如此甚好。绣绷花样。牙尺翦刀。都在桌上。请小姐动手。<span class="科">旦做介</span></p>
        
        <p class="曲"><span class="牌">罗江怨</span>轻绡细且稠。针穿线抽。<span class="夹白"><span class="科">贴</span>今日描做甚么花样。<span class="科">旦</span></span>先描并蔕莲在洲。<span class="夹白"><span class="科">贴</span>周围做些水草。<span class="科">旦</span>青萍绿荇逐波浮也<span class="科">贴</span>也做些禽鸟便好看。<span class="科">旦</span></span>中缀鸳鸯交颈双双耦。<span class="夹白"><span class="科">贴笑介</span>好有趣。上边空处做甚么。<span class="科">旦</span></span>云霞复上头。上头。见五采辉煌透。</p>
        
        <p class="白"><span class="科">贴笑介</span>小姐我到忘了。<span class="科">旦</span>忘了甚么。<span class="科">贴</span>前日回家。才与母亲话间。有一个俊俏后生。走进门来。要借下处。他与母亲说话。我偷把眼儿一瞧。见他人物生得十分标致。世所罕有。<span class="科">旦</span>怎见得。<span class="科">贴</span>我说与你听。</p>
        
        <p class="诵"><span class="牌">西江月</span>肌润无瑕美玉。脸凝有灿轻霞。朱唇皓齿鬓堆鸦。眉耸远山如画。　　十指春葱嫩好。双眸秋水清赊。身躯扭揑俏冤家。难数风流声价。</p>
        
        <p class="白"><span class="科">旦</span>不信有这般标致。<span class="科">贴</span>不止容貌非凡。且是文才出众。<span class="科">旦</span>怎见得。<span class="科">贴</span>我说与你听。</p>
        
        <p class="诵"><span class="牌">西江月</span>意思云蒸波涌。才华斗炫星明。扬镳艺圃任纵横。早向名场驰骋。　　良玉不雕世宝。灵根非种天成。文魔秀士早梯云。含吐许多风韵。</p>
        
        <p class="白"><span class="科">旦</span>不信有这般抱负。<span class="科">贴</span>果然才貌兼全。不是春英谎说。<span class="科">旦</span>这后生家居何处。姓甚名谁。<span class="科">贴</span>问其来历。到是我家旧主人。堵阳韩司徒老爷的孙子。名寿。字德真。小姐。他是</p>
        
        <p class="曲"><span class="牌">前腔</span>簪缨贵胤俦。青年懋修。<span class="夹白"><span class="科">旦</span>既生宦家。又习儒业。乃是个好人了。<span class="科">贴</span></span>文光锐气冲斗牛。人中才貌独称优也。<span class="夹白"><span class="科">旦</span>可比何等样人。<span class="科">贴</span></span>曹植休夸。不让潘安右。<span class="夹白"><span class="科">旦</span>若果如此。其人可爱。<span class="科">贴</span>不只如此。他还有一种可爱处。一发说与小姐知道。</span>温存性雅柔。雅柔。最多趣味生情窦。</p>
        
        <p class="白"><span class="科">旦</span>不信天地间生出这般十全的好人物来。<span class="科">叹介贴</span>韩生自生得好。小姐。干你甚事。就嗟叹起来。<span class="科">旦</span>春英。你那里知道。人同此心。心同此欲。人生百岁。光阴能有几何。我爹爹呵。</p>
        
        <p class="曲"><span class="牌">香遍满</span>旧勋元宰。声名冠九州。三女皆灵秀。<span class="夹白">我大姐呵。</span>已去作王妃。<span class="夹白">我二姐呵</span>太子将婚媾。<span class="夹白">惟有我呵。</span>正芳龄妙质。无忝为好逑。<span class="夹白"><span class="科">贴</span>小姐是阆苑奇花。椒房贵戚。怕没佳配。<span class="科">旦</span>今日呵。</span>奈三星未灿。寂寞了桃夭候。</p>
        
        <p class="白"><span class="科">贴</span>小姐。你道那俊俏后生的韩官人。来此何干。<span class="科">旦</span>为何。<span class="科">贴笑介旦</span>小妮子为何又笑。<span class="科">贴</span>不说便罢。若说知了。连小姐也好笑起来。<span class="科">旦</span>有何缘故。<span class="科">贴</span>我老爷与他祖父通家。知他名儿。</p>
        
        <p class="曲"><span class="牌">前腔</span>茂材多学。移文特聘求。<span class="夹白">他</span>怀宝乘时售。<span class="夹白"><span class="科">旦</span>聘他何用。<span class="科">贴</span></span>暂作掾黄扉。试展经纶手。<span class="夹白">昨日见过老爷了。待他明日进来。我报知小姐。</span>去潜身青琐。指示亲注眸。看文魔风韵。不谎了春英口。</p>
        
        <p class="白"><span class="科">旦</span>如此甚好。待他来时。你千万报我知道。看他一看。</p>
        
        <p class="落诗">兰房寂寞苦伤春。<br />躭误工夫绣不真。<br />烧断金猊香篆冷。<br />桃源偏杳问津人。</p>
        
        <h2 id=ch7 class="chapter"><span class="出题">第七出　青琐相窥</span></h2>
        
        <p class="曲"><span class="牌">金珑璁</span><span class="科">外上</span>弧南多夜采。祥光方映三台。<span class="科">老旦上</span>张绮席。酌金罍。<span class="科">旦贴上</span>高堂春昼永。逍遥何必蓬莱。<span class="科">合</span>当此际。且开怀。</p>
        
        <p class="白"><span class="科">相见介外</span>瑞钟光岳应名儒。日上天衢手自扶。<span class="科">老旦</span>八表同风开寿域。五云异采映台符。<span class="科">旦贴</span>神仙术妙何尝学。廊庙功成永不磨。<span class="科">合</span>虽乏斑斓供老眼。门楣足慰膝前娱。<span class="科">旦</span>今日爹爹诞辰。喜与母亲偕老。孩儿聊将旨酒称庆。<span class="科">外</span>夫人。我和你膝下无儿。眼前有女。既临初度。当乐此心。孩儿若有酒。可斟过来。<span class="科">旦递酒介</span></p>
        
        <p class="曲"><span class="牌">黄莺儿</span>残雪半含梅。见阴崖冻乍回。夜来南极光生瑞。<span class="科">贴</span>童颜未衰。龟龄未颓。椿萱并茂春常在。<span class="科">合</span>紫霞杯。年年此日。骨肉笑花台。</p>
        
        <p class="曲"><span class="牌">前腔</span><span class="科">外</span>自慨已虺尵。卫王家志未灰。汉庭鸠杖荣当代。<span class="科">老旦</span>伉俪永谐。门楣可偎。满堂和气春常在。<span class="科">合前生净丑上</span></p>
        
        <p class="曲"><span class="牌">尾声</span>祝三台。祈千载。绕云仙乐出蓬莱。疑向蟠桃会里来。</p>
        
        <p class="白"><span class="科">末上</span>治世尊三寿。高年见八朝。侯门初度日。贺客不须邀。<span class="科">众见介</span>烦堂候先生通报一声。今日相公诞辰。吾等特来拜祝。<span class="科">末</span>三位正来得好。老爷今早分付。只开家宴。不接贺客。倘在朝公卿大小官员下顾。但收帖子。登记门簿。不必通报。若是三位来。可即禀知。想老爷要留三位一叙的意思。少待容禀。<span class="科">禀介外</span>今日本不受贺。这三人是我门下。可请进来。夫人女孩儿且回避。<span class="科">老旦</span>我身子劳倦。暂去安息。<span class="科">贴附旦耳介</span>那后生来了。可去青琐中窥他。<span class="科">老旦</span>华堂延外客。<span class="科">旦贴</span>青琐敛幽踪。<span class="科">并下众见拜</span>相公独立青霄。早扶红日。今逢降岳。特造称觞。<span class="科">外</span>深惭菲德。缪望长生。既辱光临。足知眷爱。堂候官看酒过来。<span class="科">众递酒介</span></p>
        
        <p class="曲"><span class="牌">排歌</span>烟煖莺啼。云低雁回。雨余新茁苍苔。夜来南极照天街。最喜今朝绮席开。<span class="科">合</span>青山洞。碧水渨。人间到处有天台。花摇砌。酒泛杯。直须酩酊不知回。<span class="科">旦贴上偷窥介低声</span></p>
        
        <p class="曲"><span class="牌">北寄生草</span>果然是文章客。美丰姿。聪俊才。桃源迷路风流辈。<span class="夹白">他生得这等标致。今世那里有。</span>宋朝又得生当代。潘安再世应难配。那人儿打动倩娘情。霎时间定有离魂害。<span class="科">外众饮介</span></p>
        
        <p class="曲"><span class="牌">排歌</span>紫燕穿帘。红尘绕台。清歌妙舞徘徊。主人不厌烛将排。坐客宁辞山玉颓。<span class="科">合前</span></p>
        
        <p class="曲"><span class="牌">北醉扶归</span><span class="科">旦贴低声</span>偷觑风流态。青琐恨难开。枉自支颐叹美哉。此见求须再。缱绻从今在怀。整备相思害。</p>
        
        <p class="白"><span class="科">贴</span>小姐。天色将晚。请进去罢。<span class="科">旦</span>且住。<span class="科">贴扯介旦</span>明日再来看他。<span class="科">贴</span>秋波频盼久。<span class="科">旦</span>春意自伤多。<span class="科">回看下外与众饮介</span></p>
        
        <p class="曲"><span class="牌">排歌</span>宝鼎香销。珠帘影飘。壶觞交举重陪。管弦声沸兴方来。池面波溶返照洄。<span class="科">合前</span></p>
        
        <p class="曲"><span class="牌">前腔</span><span class="科">末</span>谊在通家。情浓似醅。相忘形迹无猜。清欢逸趣溢春怀。不觉墙东月影来。<span class="科">合前</span></p>
        
        <p class="落诗">光阴如电逝难追。<br />百岁开怀能几回。<br />今得及时聊一乐。<br />谯楼更箭又相催。</p>
        
        <h2 id=ch8 class="chapter"><span class="出题">第八出　相思露意</span></h2>
        
        <p class="曲"><span class="牌">临江仙</span><span class="科">旦上</span>睡融春日揉金缕。闲听莺语移时。凤钗斜亸鬓云低。新愁添一点。徙倚独生吁。</p>
        
        <p class="白"><span class="科">叹介</span>懒上妆楼学画眉。春眠乍起绣帘垂。东风不管花无主。谁解停针不语时。奴家前日在青琐中窥见韩生。看他内含玉润。外表兰清。风度袭人。芒寒色正。才华泽物。气韵芬如。仪容若青霞之冠晓山。言语如爽籁之惊幽律。神峰标映。学海浩茫。谷风乘条。必降弥天之润。云蜺亘汉。将为贯日之光。既生衣冠甚盛之家。定是社稷非常之器。足慰人意。深萦我思。心上甚是爱他。因此日则憔悴昏沈。夜则转辗反侧。想我大姐已作齐王元妃。二姐将为皇太子正配。我便有良姻。不过公侯之子。倘遇有才无貌。或有貌无才。及不风流洒落之人。岂不枉了青春。我欲得韩生偕老。难求媒妁通言。水性云情。不可禁抑。梦魂愁绪。互相缠绵。总上心来。徒生浩叹。正是针头不解愁眉结。线缕难穿泪脸珠。</p>
        
        <p class="曲"><span class="牌">赏宫花</span>东风透帷。纱窗刺绣迟。意在风流子。魂销寂寞时。满眼春愁无著处。羡他蝴蝶一双飞。</p>
        
        <p class="曲"><span class="牌">卜算子</span><span class="科">贴送饭上</span>玉粒软翻匙。金椀香堪茹</p>
        
        <p class="白">小姐请午饭。<span class="科">旦</span>我身子不自在。不要吃了。<span class="科">贴</span>昨日好好的。为何不自在起来。莫非冒了寒。<span class="科">旦</span>不是。<span class="科">贴</span>莫非伤了热。<span class="科">旦</span>也不是。<span class="科">贴</span>却是为何。<span class="科">旦</span>我心上有些不快。<span class="科">贴</span>小姐差矣。春英做侍女。靠着小姐洪福。吃好穿好。终日欢喜。莫说小姐。生于侯门。长于绣合。少你那些儿受用。连日朱颜憔悴。不理钗镮。绿鬓蓬松。常亲枕席。绮窗倦绣。金针倒拈。行坐不安。饮食俱废。如何是好。我说小姐的受用。</p>
        
        <p class="曲"><span class="牌">红衲袄</span>穿的是五花纹锦绣衣。戴著金凤冠。簇著珠和翠。<span class="夹白"><span class="科">旦</span>我不爱他。<span class="科">贴</span></span>更有叮咚环珮。在恁裙间坠。<span class="夹白"><span class="科">旦</span>也不爱他。<span class="科">贴</span></span>羡你每日食前方丈余。<span class="夹白"><span class="科">旦</span>这一发不爱了。<span class="科">贴</span></span>随后的颐可指侍侧的气可使。<span class="夹白"><span class="科">旦</span>虽是他奔走承顺。却不如我意。<span class="科">贴</span></span>因甚么缓急关情也。黛锁眉峰玉减肌</p>
        
        <p class="白"><span class="科">旦</span>春英。你道我</p>
        
        <p class="曲"><span class="牌">前腔</span>享繁华无事悲。怎知我有深思萦肺腑。<span class="夹白"><span class="科">贴</span>小姐有愁。何不说与春英知道。<span class="科">旦</span></span>最恨同胞早殀兄和弟。念彼暮影椿萱日渐低。<span class="夹白"><span class="科">贴</span>老爷夫人强健。小姐在荫下。正好享用哩。<span class="科">旦</span></span>一时间空自喜。百年后有谁倚。<span class="夹白"><span class="科">贴</span>这个不妨。大姐二姐既为妃子。皆可倚仗。愁他怎么。<span class="科">旦</span></span>须道嫁鸡各逐鸡飞也。怎教我不心伤不泪垂。</p>
        
        <p class="白"><span class="科">贴</span>人生得失。各有定数。不必多愁。且到后园中看花消遣如何。<span class="科">旦</span>我身子倦。不去。<span class="科">贴</span>堂前去引鹦哥儿耍子到好。<span class="科">旦</span>我也嬾去。<span class="科">贴</span>不然只在庭下看鹤舞有趣。<span class="科">旦</span>我亦不耐烦。<span class="科">贴</span>既都不去。待我烹些好茶来解渴。<span class="科">旦</span>不要。<span class="科">贴</span>安排些酒来消愁。<span class="科">旦</span>这丫头可厌。我身子不快。嬾得开口。只管缠我。快走进去。<span class="科">贴</span>只当敛迹聊求静。何必多言自惹嗔。<span class="科">下潜上听介旦叹介</span>莫信直中术。须防人不仁。我自见韩生之后。相思成病。方才春英问我。本欲说与他知。又恐女孩儿家口没遮搁。倘露于外。不当稳便。因此托以他故。却不是好。一种相思似海深。倚栏默默自沉吟。难将我语同他语。<span class="科">贴见介</span>我晓得了。未必他心似我心。小姐你瞒得我好。我都听着哩。<span class="科">旦</span>春英。休要做声。非是瞒你。恐你口不谨慎。故不对你说。</p>
        
        <p class="曲"><span class="牌">江头金桂</span><span class="科">贴</span>十载兰闺承侍。紧随身。不少离。朝夕深蒙付畀。凡百知契。今日缘何多过虑。<span class="夹白">小姐。</span>你既是心上有相思。<span class="夹白"><span class="科">旦</span>虽有此心。亦徒然耳。<span class="科">贴</span></span>愿为蜂使不须要金针倦绣。玉指支颐。昏昏终日似醉痴。待我去寻消问息。问息通因达意。<span class="夹白"><span class="科">笑介</span>小姐</span>这佳期。<span class="夹白">还你</span>灯前笑绾同心带。枕上欢成连理枝。</p>
        
        <p class="曲"><span class="牌">前腔</span><span class="科">旦</span>非是我隄防疑忌。恐傍人讲是非。倘把春情泄漏。花残玉碎。因此欲言还又止。<span class="夹白"><span class="科">贴</span>小姐不说。我自晓得。<span class="科">旦</span></span>既识得我相思。急须传与。切记隔墙有耳。言婉声低。备述晨昏倾慕私。恁忘餐废寝。废寝栏杆徙倚。<span class="夹白">春英。</span>这佳期。若得会潇洒风流客。怎忘却殷勤撮合姨。</p>
        
        <p class="白"><span class="科">贴</span>小姐耐心。春英明日就去。<span class="科">旦</span>老爷在堂上。须要仔细些。</p>
        
        <p class="落诗">一春憔悴倚红妆。<br />几许幽情且暂忘。<br />若得鹊桥通一渡。<br />管教织女会牛郎。</p>
        
        <h2 id=ch9 class="chapter"><span class="出题">第九出　托婢传情</span></h2>
        
        <p class="曲"><span class="牌">凤凰阁</span><span class="科">生上</span>叨承吏事。奉法公平清似水。谨持三尺佐萧曹。喜得潭潭门日闭亦无案牍劳神思。从容燕居。</p>
        
        <p class="白">年少才名播玉堂。司空掾职岂寻常。朝无苛政身多暇。终日题诗入锦囊。小生素读儒书。兼通吏事。蒙贾相公辟为司空掾。念是祖父通家。特加眷爱。为忘年忘势之交。比别的门客不同。可喜可喜。每想自家本非为掾之人。只因志欲大图。故此身甘小就。我目今以他依靠。他日后把我荐扬。所谓枉尺而直寻也。今日府中无事。且在寓所一坐。况郑妈妈又不在家。谩自消遣一回。</p>
        
        <p class="曲"><span class="牌">驻马听</span>四海无虞。相府清闲乐有余。每日研朱点易。扫石焚香。阁笔吟诗。金樽独酌月明时。瑶琴谩鼓清风里。虽则是为掾名微。黄扉出入。不失文林佳致。</p>
        
        <p class="曲"><span class="牌">前腔</span><span class="科">贴上</span>乍离香闺莲屦轻盈举步徐。不顾苔痕腻滑。辙迹纵横。道路崎岖。心忙迤逦几多时。茅簷已是吾家矣。<span class="夹白"><span class="科">见介生</span>春英。何事又走回来。<span class="科">贴</span></span>遽问我来历因依。<span class="科">住介</span>仓皇失措。自觉赧然羞耻。</p>
        
        <p class="白"><span class="科">生</span>春英。你此回必有缘故。欲言不言何也。<span class="科">贴</span>我母亲在那里。<span class="科">生</span>妈妈出外未回。<span class="科">贴</span>如此正好讲话。<span class="科">生</span>你既有话。可坐了讲。<span class="科">贴坐笑介</span>我有一桩心事。不好启齿。<span class="科">生</span>你来说心事。便是我心上人了。但说不妨。<span class="科">贴</span>官人。不教你天生这般标致。有个人想你。特来通信。<span class="科">生</span>是谁。<span class="科">贴</span>你猜一猜。<span class="科">生</span>莫非老爷的朋友。<span class="科">贴</span>不是。<span class="科">生</span>莫非老爷的亲戚。<span class="科">贴</span>也不是。<span class="科">生</span>敢是新到的门客。<span class="科">贴</span>一发不是了。<span class="科">生</span>教我难猜。你把那人生得或长或短。或瘦或肥。或老或少。且说个形像与我。<span class="科">贴</span>说也是。官人你听着。</p>
        
        <p class="诵"><span class="牌">西江月</span>软玉温生素质。轻霞采衬朱颜。绿云矗矗拥双鬟。唇拟樱桃鲜绽。　　星眼碧澄秋水。柳眉黛耸春山。金莲玉笋尽堪观。铁石心肠也乱。</p>
        
        <p class="白"><span class="科">生笑介</span>元来是个女人。据你之言。乃天下绝色。于今罕有。当于古名姬中求之。只恐不能彀如此。<span class="科">贴</span>尚有好处。我比方与你听。</p>
        
        <p class="诵"><span class="牌">西江月</span>潇洒湘江妃子。风流巫峡神姬。才优褒姒与西施。谁数妖娆妲己。<span class="科">生</span>那家宝眷。姓甚名谁。　　<span class="科">贴</span>开国元勋之女。当朝皇子之姨。要知居址姓名谁。便是司空贾氏。</p>
        
        <p class="白"><span class="科">生惊介</span>阿呀。我道是那个。元来府中的三小姐。怪哉。小姐是金屋阿娇瑶台仙子。小生乃草莱下士。韦布匹夫。比而论之。真个</p>
        
        <p class="曲"><span class="牌">桂枝香</span>天渊殊判。薰莸相远。深蒙不计僊凡。一旦俯垂青盼。道灵犀已通。已通遂生牵绊。未知真赝。<span class="夹白"><span class="科">贴</span>这是实话。不必疑心。<span class="科">生</span></span>自盘桓天池月窟花虽好。怎得云梯向上攀。</p>
        
        <p class="白"><span class="科">贴</span>官人不可推拒。辜负我小姐这片好心。<span class="科">生</span>春英姐。我且问你。小姐身生公族。深居闺合之中。小生职掌掾房。端坐厅堂之侧。两下里未曾目接。一时间那得心期。必有缘故。可言其详。<span class="科">贴</span>岂无缘故。我仔细说与你知道。<span class="科">生</span>愿闻。<span class="科">贴</span></p>
        
        <p class="曲"><span class="牌">前腔</span><span class="夹白">前日我老爷呵。</span>辰逢华诞。<span class="夹白">官人</span>称觞预宴。<span class="夹白">小姐</span>潜身青琐相窥。佳丽风流着眼。便春意满怀。满怀忻忻称羡。源源留恋。<span class="夹白"><span class="科">生</span>留恋怎么。<span class="科">贴</span></span>要团圞。<span class="夹白"><span class="科">生</span>小姐意甚好。只是事有些难成。<span class="科">贴</span>若不成呵。他如</span>春蚕到死丝方尽。蜡烛成灰泪始干</p>
        
        <p class="白"><span class="科">生</span>多承小姐美情。岂敢辜负。待我设计。做个长便。你先去上覆一声。</p>
        
        <p class="曲"><span class="牌">醉翁子</span>呼唤。感小姐芳情款款。愿插翅凌虚。上林游翫。<span class="夹白"><span class="科">贴</span>既有此兴。可即同去。<span class="科">生</span></span>岂敢。<span class="夹白"><span class="科">贴</span>却又为何。<span class="科">生</span></span>恐迹隔云泥阆苑春深觅路难。<span class="夹白"><span class="科">贴</span>想你意儿懒了。<span class="科">生</span></span>非意懒。便缩地升天。也觉间关。</p>
        
        <p class="曲"><span class="牌">前腔</span><span class="夹白"><span class="科">贴</span>官人你</span>当感。我小姐长吁短叹。要誓海盟山。拟在百年同欢。<span class="夹白"><span class="科">生</span>我心岂不欲此。<span class="科">贴</span>作速便好。若迟了呵。<span class="科">生</span>迟了些便怎么。<span class="科">贴</span></span>深患。倘泄漏春情。未便游踪任往还。<span class="夹白"><span class="科">生</span>不要性急。缓缓图之。<span class="科">贴</span></span>休怠缓。可逐蝶追蜂。速绕花栏。</p>
        
        <p class="白"><span class="科">生</span>待我禀过老爷。只说身子不快。早晚公务。出入不便。迁在内掾房安歇。如此好寻门路做事。<span class="科">贴笑介</span>此计甚妙。小姐悬望。我先去道达此情。</p>
        
        <p class="落诗">机事须囊括。<br />心期在凤交。<br />徘徊花上月。<br />空度可怜宵。</p>
        
        <h2 id=ch10 class="chapter"><span class="出题">第十出　兰闺复命</span></h2>
        
        <p class="曲"><span class="牌">步蟾宫</span><span class="科">旦上</span>青琐窥观生悒怏。苦杀也朝思夕想。绣床空倚减红妆。魂逐杨花飘荡。</p>
        
        <p class="诵"><span class="牌">捣练子</span>红嫩嫩。绿深深。风递莺声出柳阴。怅望上林春色好。耳边消息正沉沉。</p>
        
        <p class="白">自从窥见韩生之后。心动神驰。眠思梦想。深沉朱户。寂寂无聊。转辗绣衾。凄凄不寐。翠黛愁低敛。红绡泪暗抛。今早着春英去通言。未知如何。他若肯来。只恐门户重重。急切不能相会。他若不来。使我心猿意马。不能检束。当此昼长人静。空度青春。怎生是好。正是乍雨乍晴花自落。闲愁闲闷日偏长。<span class="科">叹气介</span></p>
        
        <p class="曲"><span class="牌">驻云飞</span>泪界红妆。万转千回嬾下床。一点灵犀放黛锁眉峰上。<span class="夹白">嗏。</span>无语自徬徨。凭栏凝望。恨结丁香。芳草牵愁长。目断游蜂到蜜房。目断游蜂到蜜房。</p>
        
        <p class="白">今行坐不安。神思甚倦。不免暂卧片时。多少是好。<span class="科">倚桌卧介</span></p>
        
        <p class="曲"><span class="牌">前腔</span><span class="科">贴上</span>匍匐街坊。只为多情窈窕娘。染却风流恙。撞了糊涂瘴。<span class="夹白">嗏。</span>婉转覆兰房。将情传向。钻穴逾墙。密计须停当。免泄春光惹后殃。免泄春光惹后殃。</p>
        
        <p class="白">阿呀。小姐睡哩。<span class="科">旦做梦低声</span>韩德真。你来了。我爱杀你也。<span class="科">贴倚旦听介旦手抱贴介</span>想得你紧。你知之否。<span class="科">贴笑介</span>小姐不要性急。韩官人就来也。<span class="科">旦笑介</span>是春英。<span class="科">贴</span>是我。<span class="科">旦</span>好惶恐。<span class="科">贴</span>见了春英。尚且怕羞。若见韩官人。还要怕羞哩。<span class="科">旦</span>春英。今早自你去后。</p>
        
        <p class="曲"><span class="牌">素带儿</span>无聊赖。倚遍栏杆意渺茫。一便似鱼中纶钩缠仗。殷勤望阮郎。销尽金猊篆缕香。<span class="夹白"><span class="科">贴</span>劳了小姐神思。费了小姐工夫。韩官人都知道了。教多上覆。来时面谢。<span class="科">旦</span></span>他心谅。携云握雨。订在何方。</p>
        
        <p class="曲"><span class="牌">升平乐</span><span class="科">贴</span>休望。天涯咫尺。<span class="夹白"><span class="科">旦</span>为着甚么。<span class="科">贴</span></span>为海深潭府。山样巍墙。蜂情蝶思。自觉不便轻狂。<span class="夹白"><span class="科">旦</span>虽则如此。思量一计便好。<span class="科">贴</span></span>思量。探花须近上林傍。方可恣红酣绿酿。且姑宁耐。不劳神女梦迫襄王。</p>
        
        <p class="曲"><span class="牌">素带儿</span><span class="科">旦</span>春风入梦长。难禁断肠。相思处。这些病早在膏肓。乔才意未降。岂知恤孤鸣独舞凰。<span class="夹白">春英。那韩生呵。</span>当相谅。香销玉减寝废餐忘。</p>
        
        <p class="曲"><span class="牌">升平乐</span><span class="科">贴</span>行藏。书生拘检。这偎香倚玉。岂曾经惯。<span class="夹白">小姐你是</span>奇珍异宝。可深秘翠帏珠幌。<span class="夹白"><span class="科">旦</span>若是这等。闷杀人也。<span class="科">贴</span></span>端详。孤灯权自伴昏黄。待他那月儿几望。香温玉润。此时消却风魔灾瘴。</p>
        
        <p class="曲"><span class="牌">尾声</span><span class="科">旦</span>朱铅冷落心期谎。<span class="科">贴</span>莫把精神暗里伤。<span class="科">合</span>管取两下相思债尽偿。</p>
        
        <p class="白"><span class="科">贴</span>韩官人设计。要禀老爷迁进内掾房安歇。方可成事。<span class="科">旦</span>如此最好。</p>
        
        <p class="落诗">心期共订结连环。<br />咫尺天涯欲见难。<br />此去全凭撮合手。<br />免教红袖泪痕斑。</p>
        
        <h2 id=ch11 class="chapter"><span class="出题">第十一出　氐羌谋叛</span></h2>
        
        <p class="曲"><span class="牌">夜行船引</span><span class="科">净领四将校上</span>雄据西夷名号显。耻称籓频将须撚。一奋干戈。中原席卷。方见轰雷掣电。</p>
        
        <p class="白">阴阳分内外。人物辨华夷。在外为酋长。王封亦不卑。咱乃氐羌国王是也。形体并生于天地。名称无间于古今。声教殊方。云为异习。僻居外域。往来紫塞。而闻所未闻。每觐中朝。出入玉关。而见所罕见。颇知华人礼乐。甚殊鸡骨之占年。窃倣上国衣冠。不比鹅毛之御腊。虽是蛮貊而衽服。实非马牛而襟裾。东之日蜮。南之炎洲。同涉鲸波。犯蜿蟑而归王。西之月螖。北之水天。共引绳索。荷毳毡而修贡。仰龙飞以输款。恪遵西服之仪。躬虎拜以献忱。忝在远人之列。叵耐中朝无道。皇帝屡更。如今司马篡位。国号为晋。仍旧要咱们朝贡。咱心中甚是不甘。且待宣鲁于来。商议一个长便计策。宣鲁于在那里<span class="科">将校请介</span></p>
        
        <p class="曲"><span class="牌">番卜算</span><span class="科">丑上</span>酣饮乐穹庐。琵琶弹不厌。一枕黑甜余。那觉流光转。</p>
        
        <p class="白">生长在氐羌。又尚氐羌主。职称宣鲁于。荣贵真无比。<span class="科">相见番语介净</span>宣鲁于。中朝无道。皇帝屡更。如今司马篡位。国号为晋。仍要咱们朝贡。咱心中甚是不甘。特与你商议。他国大。咱国小。小固不可以敌大。为此历代称籓朝贡。目下若不朝贡。他必举兵来伐。如何是好。<span class="科">丑</span>启大王知道。岂不闻在先中朝皇帝。设险而筑城。反筑了四海之怨。复雠以穷武。实穷了八荒之财。自古治世之明君。俱无御戎之上策。况那晋朝篡人之位。窃人之国。君臣之分已大乱矣。所谓夷狄之有君。不如诸夏之无也。难怪咱们不行朝贡。<span class="科">净</span>虽则如此。他虑各国效尤。必举兵来伐。把咱们做个样儿。断不相饶。你且说个长便计策。<span class="科">丑</span>大王放心。咱国中粮草可支十年。乃是足食。甲马可当十万。乃是足兵。能战能守。愁他怎么。<span class="科">净</span>宣鲁于之言。深为有理。众将校以为何如。<span class="科">众</span>这计策甚高。<span class="科">净</span>咱好快活。咱好快活。你们听我道。</p>
        
        <p class="曲"><span class="牌">豹子令</span>自古华夷冠履辨。冠履辨。称臣朝贡例相沿。例相沿。今日中原轻篡夺。难将虚礼缚腥膻。缚腥膻。<span class="科">合</span>算来各主一山川。从今彼此不相干。</p>
        
        <p class="曲"><span class="牌">前腔</span><span class="科">丑</span>雄霸西羌羞贡献。羞贡献。觊觎中国久垂涎。久垂涎。越志横行惟我独。攻城略地让谁先。让谁先。<span class="科">合前</span></p>
        
        <p class="曲"><span class="牌">前腔</span><span class="科">二将</span>铁骑铜駝当百万。当百万。休夸騋牝有三千。有三千。足食足兵能固守。中华虽大势难缠。势难缠。<span class="科">合前</span></p>
        
        <p class="曲"><span class="牌">前腔</span><span class="科">二校</span>执锐披坚经百战。经百战。餐风宿露历兵燹。历兵燹。听得一声厮杀也。张牙奋爪似飞鸢似飞鸢。<span class="科">合前</span></p>
        
        <p class="落诗">发挥新号令。<br />整顿旧山河。<br />我自有防备。<br />他人没奈何。</p>
        
        <h2 id=ch12 class="chapter"><span class="出题">第十二出　协谋出征</span></h2>
        
        <p class="曲"><span class="牌">夜游朝</span><span class="科">末上</span>少攻学术鸣当世。蒙简取入侍储帷。密迩天光。筹量机务汲汲志存经济。</p>
        
        <p class="白">日上彤庭侍衮衣。运谋廊庙赞枢机。逢时报国能忘己。尽吐丹衷映紫微。下官任恺。字元褒。乐安博昌人也。官拜侍中。兼太子少傅。学本谋身。材堪用世。懿文华国。亶居俊誉之隆。正色立朝。屡效排奸之力。践更众职。夷险一心。肆因铨总之余。入侍青宫之邃。倚典刑于老成之重。崇道义于爵齿之尊。式敷卫护之功。仰副责成之意。喜得朝廷明圣。世道太平。但近日边上飞报。氐羌反叛。扰害地方。不免声罪致讨。又起兵端。且待中书令庾公到来。商议区处。<span class="科">小外上</span></p>
        
        <p class="曲"><span class="牌">西地锦</span>曾见清风白简。更期霖雨黄扉。骤闻边报夷情事。怀柔之道须知。</p>
        
        <p class="白">咫尺亲龙衮。从容接凤池。化原资赞画。陪位近台司。下官庾纯。字谋甫。颍川鄢陵人也。官拜中书令。性本不回。才优适用。发迹衡茅之下。愿倾葵藿之忠。早奋云霄。已际攀龙之运。继司耳目。常怀补衮之惭。遭遇圣明。久叨任使。屡前而却。知不足而心有余。既仆而兴。威未加而恩已至。昨约任侍中议氐羌事情。特来相会。此间是他门首。不免迳入。<span class="科">见介末</span>庾大人。氐羌之变。朝廷深以为忧。为今之计。当何区处。<span class="科">小外</span>氐羌之变。非偶然也。有个缘故。<span class="科">末</span>愿闻。<span class="科">小外</span>秦凉二境。比年屡败。胡虏纵暴。百姓荼毒。遂使异类扇动。害及中原。皆由镇守不得其人。抚绥不得其道耳。<span class="科">末</span>然也。我们明日早朝。当举荐一员才德兼全智勇俱备的大臣。出镇关中方好。<span class="科">小外</span>在朝公卿。难乎其人。必须司空贾充。实堪此任。<span class="科">末</span>贾充虽有干理之才而无刚方之操。不能正身率下。专以谄媚取容。这人去不得。<span class="科">小外</span>任大人。你但知其一。不知其二。那贾充为人。下官岂不晓得。</p>
        
        <p class="曲"><span class="牌">泣颜回</span>本是小人儒。恃元勋罔上行私。夤缘宫贵巧机关。女做王妃。贪心无止期。<span class="夹白"><span class="科">末</span>女儿做了齐王之妃。遂其贪矣。怎么又无止期。<span class="科">小外</span>任大人。你尚不知哩。他还有一幼女。</span>又将图太子求婚配。<span class="夹白"><span class="科">末</span>事尚未成。便成了呵。与我何预。<span class="科">小外</span></span>倚椒房蔕固根深。弄权纲把众凌欺。</p>
        
        <p class="白">因此要举荐他去。是疎斥小人之计也。</p>
        
        <p class="曲"><span class="牌">前腔</span><span class="科">末</span>嗟伊。狐假虎之威。惟患一身得失。那知四海安危。胡行无忌。从此后势盛难持。<span class="夹白"><span class="科">小外</span>下官所言。正为此耳。<span class="科">末</span></span>可先为远思。履霜必见有坚冰至。<span class="夹白"><span class="科">小外</span>阴道之盛。必害乎阳。不可不虑。<span class="科">末</span>这也何妨。</span>且由他蔓引株连。怎伤吾瑶草琼芝。</p>
        
        <p class="白"><span class="科">小外</span>任大人。你不知我就里。我们举荐他去。朝廷以为重用大臣。殊不知那边狼子野心。反复不常。略有骚动。即为失机。他日借口论之。彼虽是椒房之亲。朝廷亦不得以私情而废公法矣。此正所谓将欲取之。必固与之之术也。<span class="科">末</span>所言甚当。不可轻动。还要仔细踌蹰。</p>
        
        <p class="曲"><span class="牌">前腔</span><span class="科">小外</span>踌蹰。此举正相宜。借重臣威望。信服边陲。关中之地。又为冲要之枢。<span class="夹白">举荐贾充去呵。<span class="科">末</span>去便怎么。<span class="科">小外</span></span>怀柔远夷。假尊崇暗寓著牢笼计。管教他逝水无回。恶冤家且得相离。</p>
        
        <p class="曲"><span class="牌">前腔</span><span class="科">末</span>行之。果决莫教迟。同心协力。早奏丹墀。投机乘势。此言料得能依。<span class="夹白">庾大人。我和你密切干成此事。</span>他们怎知。一便似平地风波起。纵使有口辩悬河。也难饶身落汤池。</p>
        
        <p class="落诗">一封朝奏九重天。<br />要使奸回离目前。<br />心似神羊能触恶。<br />管教庶位布诸贤。</p>
        
        <h2 id=ch13 class="chapter"><span class="出题">第十三出　受诏安边</span></h2>
        
        <p class="曲"><span class="牌">秋夜月</span><span class="科">外上</span>盖世豪雄。允作王家栋。身在朝廷为轻重。反遭群小多愚弄。这怨忿满胸。这怨忿满胸。</p>
        
        <p class="白">我以礼待人。人未尝敬我。横逆由是来。难释愁眉锁。近日边报氐羌反叛。扰害地方。只因镇守不得其人。抚绥不得其道。致有此变。朝廷欲用一员才德兼全智勇俱备的大臣。出镇关中。将以威服远夷。争奈侍中任恺。中书令庾纯。平素与我有怨。今早朝廷面前。举保我去。异口同词。极力称赞。阳为尊崇之名。阴寓疎斥之计。其实中伤我也。我想此行所系不小。可恼可恼。<span class="科">怒介</span></p>
        
        <p class="曲"><span class="牌">嬾画眉</span>骤加𫓧钺制西戎。忽若轰霆震梦中。神销股栗气冲冲。恐祸至无旋踵。<span class="夹白">我此去后。朋奸满朝。有谁在皇上面前。肯方便一言。</span>甚日双旌返汉宫。</p>
        
        <p class="白">我也想来。欲要上表辞官。朝廷决不厮放。众公卿诮我不忠不勇了。</p>
        
        <p class="曲"><span class="牌">前腔</span>金符准拟镇关中。此去难占吉与凶。<span class="夹白">我平生呵。气冲天宇。光动斗垠。</span>甲兵百万枉罗胸。怕狼子频骚动。怎免干戈战血红。</p>
        
        <p class="白"><span class="科">净上</span>金殿九重明日月。丹书一札下云霄。三呼三祝君恩重。敕使宣威山岳摇。<span class="科">见介</span>听事官禀老爷。朝使到了。<span class="科">外</span>分付连忙摆香案迎接。<span class="科">丑赉诏上</span></p>
        
        <p class="曲"><span class="牌">生查子</span>五色丽天文。特倚元勋重。当宁正怀忧。但愿皇图巩。</p>
        
        <p class="白">圣旨已到。跪听宣读。<span class="科">外跪介丑</span>皇帝诏曰。夷不乱华。素分冠履。义明讨罪。必用干戈。兹者氐羌反叛。逞豺声以欺天。恣狼性而犯上。良由所任内不足以抚夷夏。外不足以挕穷凶。轻用其众。而不能尽其力故耳。非得腹心之重。推毂赞成。大匡其弊。恐为患未已。司空贾充。雅量弘高。达见明远。武有折冲之威。文怀经国之虑。信结人心。名震域外。使权统方岳。出镇关中。则朕无西顾之忧。而远近获安矣。其以充为使。持节都督秦凉二州诸军事。勉图伟绩。用对殊休。谢恩。<span class="科">外</span>万岁万岁。<span class="科">相见介外</span>请过圣旨。分付摆饭。管待朝使。<span class="科">丑</span>小官即要复命。边方夷情。比别事不同。岂容延缓。就告别了。匆忙辞紫阁。咫尺向丹霄。<span class="科">下外</span>朝命既下。势不容已。只得打点启行。且把家事付托一番。堂候官。你快请韩掾史进来。<span class="科">净请介</span></p>
        
        <p class="曲"><span class="牌">懒画眉</span><span class="科">生上</span>画堂何事恁匆匆。<span class="夹白"><span class="科">外</span>氐羌反叛。朝廷命我出镇关中。<span class="科">生揖介</span></span>有甚奸回嫉我翁。<span class="夹白"><span class="科">外</span>侍中任恺。中书令庾纯。与我有怨。故在朝廷极力举荐。<span class="科">生</span>阿呀。边方夷情。乃利害所关。</span>此行不与泛常同。<span class="夹白">氐羌反叛。乃是蜂虿养而成毒。鸟兽饱而忘恩。相公此去。既膺推毂之寄。当切枕戈之忧。</span>须紧把乌号控。万里干城奏懋功。</p>
        
        <p class="白"><span class="科">外</span>德真。你是我通家。知我心事。此行安危所系。吉凶难保。我去之后。你即搬入府中内掾房安歇。事无大小。悉代我照管。</p>
        
        <p class="曲"><span class="牌">前腔</span><span class="科">生</span>受知门下感恩隆。遭际今为间世逢。<span class="夹白"><span class="科">外</span>朝夕须要小心。<span class="科">生</span></span>勤劬朝夕罄愚衷。<span class="夹白">相公此去。四方无警。三锡有加。</span>惟愿取承天宠。博带褒衣啸晚风。</p>
        
        <p class="白"><span class="科">净</span>夫人小姐出来了。韩先生。我和你回避。<span class="科">生别介</span>我知恩已受丁宁托。<span class="科">净</span>你服事难辞旦夕劳。<span class="科">并下老旦旦贴上</span></p>
        
        <p class="曲"><span class="牌">玉山颓</span>奸谋阴中。致官家命下九重。念衰龄出镇西陲。衽金革身罹惊恐。威权操纵。早看取华夷一统。<span class="科">合</span>此别相悲痛。泪溶溶。甚时旌节再旋东。</p>
        
        <p class="曲"><span class="牌">前腔</span><span class="科">外</span>平生忠勇。镇关中御侮折冲。<span class="夹白">夫人孩儿。王臣蹇蹇。匪躬之故。固所不辞。只是我到那边。举目无亲。</span>苦清霜鼓角声高。对凄风旌旗影摇动。<span class="夹白"><span class="科">老旦旦</span>骨肉分离。好苦杀人也。<span class="科">外</span></span>天涯乡梦。料骨肉梦中欢共。<span class="科">合前</span></p>
        
        <p class="曲"><span class="牌">尾声</span>意怔忡。人倥偬。山长水远信难通。彼此相悬恨怎穷。</p>
        
        <p class="落诗">朝受君言不宿留。<br />匆匆行色锦貂裘。<br />此回定显安边策。<br />免却中原后日忧。</p>
        
        <h2 id=ch14 class="chapter"><span class="出题">第十四出　夕阳亭议</span></h2>
        
        <p class="曲"><span class="牌">出队子</span><span class="科">末小外小生净各冠带上</span>群驺驰骋。群驺驰骋。特饯元卿出镇行。簪缨毕集夕阳亭。祖帐风寒柳色青。立马持杯。千里离情。</p>
        
        <p class="白">出郭送行客。双旌漾夕晖。离亭一别后。只看白云飞。<span class="科">末</span>司空贾公出镇关中。奉朝廷旨意。文武百官。都来送行。此是西城外夕阳亭了。不免少坐片时。待他来作别可也。<span class="科">众</span>你看旌旗蔽日。金鼓喧天。贾公到矣。<span class="科">左右引外上</span></p>
        
        <p class="曲"><span class="牌">前腔</span>钦承王命。钦承王命。秉钺安边速去程。清霜冷拂锦貂轻。款段加鞭壮气盈。殚力成功。彝鼎镌名。</p>
        
        <p class="白"><span class="科">相见介众</span>飘飘使节出王畿。为壮皇图万里威。行色一杯燕市酒。春风三月故山薇。<span class="科">外</span>云黯黯。草萋萋。临岐把臂泪沾衣。阳关不忍听歌唱。两地相思一样悲。<span class="科">众</span>老大人为边情而远行。学生辈奉君命而来送。聊具一觞。少伸寸敬。<span class="科">外</span>下官深愧菲才。缪膺重任。远劳饯送。殊觉荣生。既承列位厚情。敢不祗领。<span class="科">众递酒介</span></p>
        
        <p class="曲"><span class="牌">画眉序</span>征旆拥离亭。肠断骊驹岂堪听。羡君侯此去细柳安营。愿诸蛮耒耜耕耘。期万马鞭缰闲静。<span class="科">合</span>这回再把天山定。应须早返霓旌。</p>
        
        <p class="曲"><span class="牌">前腔</span><span class="科">外</span>世道赖清宁。蠢尔腥膻徒自逞。仗皇休此去宣布威灵。月明时鸡犬皆安。天尽处貔貅无警。<span class="科">合前外</span></p>
        
        <p class="白">感列位相饯。饮酒多了。<span class="科">众</span>边情紧急。不敢久留。就此拜送。<span class="科">拜介外</span>今朝一别后。何日更相逢。<span class="科">众</span>回首凭高望。应知彼此同。<span class="科">下丑急行上</span></p>
        
        <p class="曲"><span class="牌">销金帐</span>朝簪方卸。促骑到邮亭。送司空。叙别情。</p>
        
        <p class="白">下官荀勖。字公曾。颍川颍阴人也。官拜中书监。加侍中领著作。与贾司空共定律令。为莫逆之交。如今司空出镇关中。满朝文武。欲进忠规献替者。莫不忻幸此举。望切维新之化。惟我怜他。有一挽回之计。当众公卿面前。不好说得。故此独来私叙。<span class="科">左右报见介外</span>荀侍中。你是我好友。何反来迟。<span class="科">丑</span>下官所以迟来。正为好友之情耳。众公卿去。敢尽一言。左右且回避了。<span class="科">左右下外</span>请教。<span class="科">丑</span>你听我道。</p>
        
        <p class="曲"><span class="牌">宜春令</span>今日事。甚不平。论伊为朝廷巨卿。<span class="夹白"><span class="科">外</span>任大责重。理固然也<span class="科">丑</span></span>遭诸奸佞。假公罔上埋机穽。<span class="夹白"><span class="科">外</span>逆来顺受。无可奈何。<span class="科">丑</span></span>可惜恁受制朋谋。真异哉委靡不兢。因此迟来把醉翁提醒。</p>
        
        <p class="曲"><span class="牌">前腔</span><span class="夹白"><span class="科">外</span>荀侍中。他阴中我了。</span>明为军机。岂容暂停。既承君命。若抗辞推避非忠骾。<span class="夹白">我此去</span>日远天颜。有谁来代吾力诤。是以忧疑不快。遂作心病。</p>
        
        <p class="白">我被任恺庾纯摆布。势不能免。进退两难。计无从出。怎生是好。<span class="科">丑</span>已有成命。辞之实难。独有结婚太子一节。势必顿驾而留矣。<span class="科">外</span>此事虽好。有谁为我谋之。<span class="科">丑</span>司空你不必愁。</p>
        
        <p class="曲"><span class="牌">前腔</span>婚姻事。我会行。在朝堂从容言顷。管教缘谐成聘。<span class="夹白">司空你且不必急行。</span>可暂停轮须引领。<span class="夹白">你今夜呵。</span>望三星何必忧疑。<span class="夹白">到明日呵。</span>行六礼自生忻庆。也不用求归。应有朝使宣请。<span class="科">外揖谢介</span></p>
        
        <p class="曲"><span class="牌">前腔</span>蒙调护。可玉成。须防他谗人声影。虽是姻缘前定。仗冰言一决方为准。倘能彀琼玉交枝。庶免却桑榆飘梗。<span class="夹白">荀侍中。你果成得此事。下官感你的恩德。</span>真是镂骨铭心。没齿难冺。<span class="科">拜别丑介</span></p>
        
        <p class="落诗">要成转日功。<br />须用回天力。<br />眼望旌捷旗。<br />耳听好消息。</p>
        
        <h2 id=ch15 class="chapter"><span class="出题">第十五出　春闺寄简</span></h2>
        
        <p class="曲"><span class="牌">亭前柳</span><span class="科">旦上</span>蹙损远山眉。幽怀谁得知。衾寒愁未起。滴尽泪胭脂。可怜人隔云深处。柳外莺声。正是断魂时。</p>
        
        <p class="诵"><span class="牌">忆秦娥</span>花深深。一钩罗袜行花阴。行花阴。闲将柳带。试结同心。　　耳边消息空沉沉。画眉楼上愁登临。愁登临。海棠开后。望到如今。</p>
        
        <p class="白">奴家每日思想韩生。愁眉频敛。泪眼偷淹。倚绣床不觉檀口咨嗟。对菱花自知玉容寂寞。此心此恨。抛放不下。好似和针吞却线。刺人肠肚系人心。前日着春英去通情。要他相会。争奈书生胆怯。逡巡畏缩。不敢进来。许下设个计儿。搬进府中安歇。以便作事。谁料氐羌反叛。朝廷命我爹爹出镇关中。临行之际。分付韩生搬入府中。照管家事。正是天假良缘。甚遂我愿。可喜可喜。今早闻得韩生已在内掾房了。我心急欲会他。又恐门户深邃。卒难往来。虽有母亲在堂。晚年多病。不耐管闲事。二姐因太子议婚。又居别院。只我自家主张家事。奴婢秋香冬秀等辈。俱属钤束之下。不必愁他。今夜月明。正好行事。且待春英来。与他商量则个。<span class="科">贴上</span></p>
        
        <p class="曲"><span class="牌">前腔</span>晓日映重帏。双双燕子飞。兰烟方袅袅。花气正霏霏。有人独倚栏杆觑。满院韶光。何处是佳期。</p>
        
        <p class="诵"><span class="牌">点绛唇</span>春雨蒙蒙。淡烟深锁垂杨院。煖风轻扇。落尽桃花片。　　<span class="科">看旦介</span>薄幸不来。前事思量遍。无由见。泪痕如线。界破残妆面。</p>
        
        <p class="白">小姐要会韩生。韩生正要设计进来。谁想老爷有关中之行。正轮机巧。今早搬在内掾房住下。不免去与小姐计较。方便他们成事。多少是好。<span class="科">见介旦</span>春英。我连日情怀有恨。梳洗无心。香销了六朝金粉。清减了三楚精神。好生不自在。<span class="科">贴</span>小姐不必愁烦。今早有个好太医在那里。若请得他来。你的病就好也。<span class="科">旦</span>我是心病。非药所能治。虽华陀扁鹊。有何效哉。<span class="科">贴</span>这太医最妙。正是治心病的。强似华陀扁鹊。他不施法灸神针。能消灾瘴。不用散丸饮片。可去风魔。其实十分应验。<span class="科">旦</span>住在那里。姓甚名谁。<span class="科">贴</span>远不远千里。近只在目前。乃是散相思五瘟使者。见在司空府中内掾房安歇姓韩。名寿。字德真。<span class="科">旦笑介</span>呸。这小妮子惯要痴耍。<span class="科">贴</span>不是春英痴耍。因是这般病症。须用这般太医。<span class="科">旦</span>不要胡说。今早韩官人既到。你相见他么。<span class="科">贴</span>相府家法。岂敢擅便。如今老爷不在。小姐管家。但凭分付引他相会便了。<span class="科">旦</span>春英。我只为着</p>
        
        <p class="曲"><span class="牌">祝英台</span>这酸丁真可媚。酿就我相思。<span class="夹白"><span class="科">贴</span>虽然想他。对此春光。且自消遣。<span class="科">旦</span></span>花柳鬭妍。莺燕争飞。都是我的愁机。<span class="夹白"><span class="科">贴</span>放下念头。不要长吁短叹。<span class="科">旦</span></span>歔欷。凭栏杆晓望迟迟。满苑逞娇呈美。端详看。没个比他风味。</p>
        
        <p class="曲"><span class="牌">前腔</span><span class="科">贴</span>知趣。他是玉楼人。瑶岛士。举止多旖旎。更有材裕济川。文擅雕龙。堪作并蔕交枝。<span class="夹白"><span class="科">旦</span>正爱他才貌兼全。故欲与相亲。<span class="科">贴</span></span>还未。<span class="夹白"><span class="科">旦</span>你又作难。<span class="科">贴</span></span>最堪怜凤远秦台。云敛巫峰十二。<span class="夹白">小姐在深闺之内。韩生是小心之人。</span>麤麻线穿针怎透关儿</p>
        
        <p class="白"><span class="科">旦</span>我想前日他不肯来。只因口说无凭。所以不信。没有高兴。如今我题一首诗封去。他若见了。自然肯来。<span class="科">贴</span>如此甚好。有了简帖儿。他便信你。不然又是画饼。<span class="科">旦</span>取纸笔来。<span class="科">贴取放介</span>小姐用些意思。写些寒温。这简帖儿就比灵符请将。一召即来。<span class="科">旦</span>这个我自知道。不必丁宁。<span class="科">写介</span>竚立桃源侧。花阴待月明。刘郎能一盼。足慰惜花情。<span class="科">贴</span>这诗写得停当。一见就来。<span class="科">旦封付介</span>春英。你将此送去。须索小心。</p>
        
        <p class="曲"><span class="牌">前腔</span>深倚。传吾许久春愁。删抹断肠诗。<span class="夹白">你去对他约定。今夜</span>月色绣窗。花影雕栏。便是简中佳期。<span class="夹白"><span class="科">贴</span>若有心话。一发传去。<span class="科">旦</span></span>须知。我那万种相思。只为一时相觑。准拟要共缔凤盟鸳誓。</p>
        
        <p class="曲"><span class="牌">前腔</span><span class="科">贴</span>今去。我与恁送煖偷寒。婉转达衷私。<span class="夹白"><span class="科">旦</span>说我相思苦切。<span class="科">贴</span>去说小姐</span>钗亸玉横。鬓乱云偏。憔悴几番徙倚。<span class="夹白">韩官人听了这话儿。忻然就肯来了。</span>堪喜。管教他度柳穿花任恁携云握雨。料今夜不似昨宵情绪。</p>
        
        <p class="落诗">修罢缄书欲断魂。<br />安排饿眼望黄昏。<br />风流才子多春兴。<br />管取轻敲月下门。</p>
        
        <h2 id=ch16 class="chapter"><span class="出题">第十六出　掾房订约</span></h2>
        
        <p class="曲"><span class="牌">贺圣朝</span><span class="科">生上</span>春来花信相萦。那堪啼鸟声声。高唐有梦总难凭看巫岫峥嵘。</p>
        
        <p class="诵"><span class="牌">浣溪沙</span>雨过红芳湿未飞。华堂寂寂透朝晖。游蜂酿蜜窃香归。　　金屋无人风竹乱。玉炉尽日水沈微。伤春空有断肠诗。</p>
        
        <p class="白">前日春英到寓所来说。小姐垂盼小生。要求相会。我想潭府深沉。难展探花之手。浮踪跼蹐。常怀捉月之疑。他两个女孩儿家。不知利害。偶乘花兴。遂订鸳盟。他言之甚易。我行之实难。故把权词推托罢了。正要设法图之。谁料司空出镇关中。命我搬入内掾房安歇。照管家事。正是天赐其便。当此春明景和。昼长人静。如何排遣。</p>
        
        <p class="曲"><span class="牌">好姐姐</span>自从芳卿致情。林深处花期难订。柔条嫩萼。须看连理成。<span class="夹白">若得与小姐成事呵。</span>心欢庆。翔鸾屏里双肩并。睡鸭罏边两意倾。</p>
        
        <p class="白">小生风情海样深。小姐色胆天来大。<span class="科">笑介</span>若没有恁般大胆。怎容得这等深情。他也风流。我也知趣。正是天生一对儿。小姐乃天上灵苗。人间妙品。虽未曾亲承其动履。亦可以想见其形容。</p>
        
        <p class="曲"><span class="牌">前腔</span>将伊丰仪细评。必是花模样星眸云鬓。冰肌玉格。温香笑语生。</p>
        
        <p class="白">料他生得般般可意。件件过人。爱杀我也。<span class="科">合前</span></p>
        
        <p class="曲"><span class="牌">行香子</span><span class="科">贴上</span>寄简传情。缓步轻行。出重帏转过中庭。见时须索款语低声。隄防他隔墙外有人听。</p>
        
        <p class="白">一缄情泪红犹湿。满纸春愁墨未干。此是内掾房了。我且咳嗽一声。<span class="科">咳介生</span>是谁。<span class="科">贴</span>传心话的。<span class="科">生</span>阿呀。春英。可进来坐。<span class="科">贴见介</span>官人乔迁到此。遂着你的意了。<span class="科">生</span>正是。多蒙小姐见爱。小生未达寸衷。你正来得好。<span class="科">贴</span>有何分付。<span class="科">生</span>自你前日别后。甚感小姐美情。眠思梦想。度日如年。幸得寓此。有你朝夕来往。可以取便行事。<span class="科">贴</span>前日别来。你不知我小姐呵。半天风韵。万种思量。蹙损那淡淡春山。望穿了盈盈秋水。夜则灯尽凄清难作梦。朝则日高憔悴不明眸。针指懒亲。几番搔首。妆台频倚。半晌抬身。猛地里望空一声长叹。每日间对我千遍闲提。无非为着你也。<span class="科">付简介</span>恐你不信我言。有简帖送上。<span class="科">生接介</span>重劳华札。深慰下情。小姐这等用心。小生何由报德。<span class="科">开诵诗介</span>春英。这诗意儿好。句儿好。字儿好。真是女中三绝。难得难得。<span class="科">贴</span>官人。你如今既看此诗。当行此事。<span class="科">生</span>我是知趣人。不必丁宁。</p>
        
        <p class="曲"><span class="牌">玉胞肚</span>花笺为聘。要今宵共缔凤盟。喜襄王梦契神姬。似裴生缘洽云英。<span class="科">合</span>武陵流水本无情。自有飘红逐水行。</p>
        
        <p class="白"><span class="科">生</span>既如此。甚么时候好进去。</p>
        
        <p class="曲"><span class="牌">前腔</span><span class="科">贴</span>更阑人静。看东墙月光乍明。<span class="夹白"><span class="科">生</span>门户深邃。我不认得。如何是好。<span class="科">贴</span></span>我潜来引入房栊。使同调凤瑟鸾笙。<span class="科">合前</span></p>
        
        <p class="曲"><span class="牌">前腔</span><span class="科">生</span>心期才整顿。教人喜气满盈。料今宵倚玉偎香。愿他时准结朱陈。<span class="科">合前</span></p>
        
        <p class="曲"><span class="牌">前腔</span><span class="科">贴</span>灯辉月影。绾同心堪作证明。尽消除愁种心苗。免他行目断行云。</p>
        
        <p class="落诗">欲到天台访玉真。<br />花香馥馥影沉沉。<br />随蜂飞入芳丛里。<br />那觉侯门似海深。</p>
        
        <h2 id=ch17 class="chapter"><span class="出题">第十七出　赴约惊回</span></h2>
        
        <p class="曲"><span class="牌">忆秦娥</span><span class="科">老旦上</span>良宵静。孤灯寂寞伤多病。<span class="科">净丑上</span>伤多病。桑榆景迫。衰鸾分镜。</p>
        
        <p class="白"><span class="科">老旦</span>万籁寂无声。空庭月乍明。天涯人去远。凝望正关情。自从我相公出外。老身多病。坐卧不安。每日勉强在地支持。好生不耐烦也。秋香冬秀。小姐睡么。<span class="科">净丑</span>小姐吃过夜膳。将安歇了。<span class="科">老旦</span>他是女孩儿家。有甚事在心上。不睡何为。惟我衰年久病。白发频添。旧恨新愁。黄昏毕集。怎睡得去。相公在外。要归不得归。正是蝴蝶梦中家万里。老身在此。求睡不能睡。忽惊子规枝上月三更。<span class="科">叹气介</span></p>
        
        <p class="曲"><span class="牌">山坡羊</span>夜迢迢房栊深迥。气潇潇风威尖凛。韵悠悠谯楼起更。月皎皎照我形和影。<span class="夹白">我相公呵。</span>去几程。遥同隔世情。一家骨肉悲孤另。望断关山。空劳延颈。<span class="科">合</span>凄清。离魂梦不成。伶仃。攒眉泪自倾。<span class="科">贴引生上低声</span></p>
        
        <p class="曲"><span class="牌">步步娇</span>探花引蝶寻芳径。官人乘兴行须劲。<span class="夹白"><span class="科">生</span>我未识门户。举步甚觉生疎。<span class="科">贴</span>不妨。放心走。</span>月色满中庭。绕遍回廊更阑人静。<span class="夹白"><span class="科">生</span>举步轻些。怕有人听得了。<span class="科">贴</span></span>缓步寂无声。莫愁窗外人窥听。</p>
        
        <p class="曲"><span class="牌">山坡羊</span><span class="科">净丑</span>满疎棂花阴隐隐。溢幽襟愁怀耿耿。正严城铃铎振摇。渐金炉兰麝烟消尽。<span class="夹白">我夫人呵。</span>鬓已星。那堪别后情。寥寥音似瓶沈井。肠断碪声。隔林遥应。<span class="科">合前生惊介</span></p>
        
        <p class="白">不好了。此处有人说话。转去罢。<span class="科">贴</span>这是夫人的卧房。有我在此。不要害怕。<span class="科">生低声</span></p>
        
        <p class="曲"><span class="牌">步步娇</span>潜踪渐入桃源境。欲把花情罄。窃效鹭鸶行。两眼生花。身如酩酊。<span class="夹白"><span class="科">贴</span>我扶着你行。慢慢些去罢。<span class="科">扶介生</span></span>畏惧切冰兢。料应难去成欢庆。</p>
        
        <p class="白"><span class="科">老旦</span>丫头。外边有人走动声响。<span class="科">净</span>敢是猫儿。<span class="科">老旦</span>不是。<span class="科">丑</span>必是狗儿。<span class="科">老旦</span>也不是。分明有人脚步声响。快出去一看。<span class="科">净丑</span>我们去看是甚么。<span class="科">老旦卧桌介生躲介净</span>是谁。<span class="科">贴遮生介</span>是我。<span class="科">净</span>元来是春英。夜深到此何干。<span class="科">贴</span>小姐要茶。着我㕑下去取。<span class="科">丑</span>厨房在里边。怎么反走出来。我知道了。不是小姐要茶。定是你去偷汉。<span class="科">贴</span>呸。老丫头见鬼哩。<span class="科">丑</span>我不见鬼。只见有个人。<span class="科">扯生介</span>小丫头口硬。拿去见夫人发落。<span class="科">贴摇手介</span>你两个不要高声。这是韩官人。小姐请去会话。你若方便了。小姐明日赏你。若不方便。自有小姐作主。不干我事。<span class="科">丑</span>这小丫头放刁。倚着小姐势。便要压我们。<span class="科">净</span>罢罢。不要管他别项。只查眼前作弊。<span class="科">贴</span>我作甚弊。<span class="科">净</span>小姐既请韩官人。你该径送进去。因何半路先讨饶头。尽意快活。把他弄软了。这般残货。怎么去奉承小姐。<span class="科">贴啐介</span>不要油嘴。你们快去回复夫人。遮掩这事。小姐决不亏你。<span class="科">丑</span>不要信他。这是赊帐。我们只要现的。<span class="科">贴</span>身边没有东西。<span class="科">丑</span>不要你的。要韩官人身边的。<span class="科">生</span>我也没有。<span class="科">丑</span>方才你与春英用的。<span class="科">生</span>何物。<span class="科">丑</span>便是腰下这条短棍。也把我两个弄一弄。快活快活。方便你去哩。<span class="科">贴</span>休得取笑。夫人知觉。不当稳便。<span class="科">净</span>夫人待着哩。我们自去回话。小姐面上。放他去罢。闭门不管窗前月。<span class="科">丑</span>一任梅花自主张。<span class="科">见老旦介</span>果是狗儿。见猫儿衔个老鼠。走去赶他。故此声响。<span class="科">老旦</span>虽则如此。今后还当小心。</p>
        
        <p class="曲"><span class="牌">榴花泣</span>奴曹知省。倘遇夜间有形响审须明。疑他不测忽然生。思危能惧。遇变自无惊。<span class="科">净丑</span>重门夜扃。谨关防。素必遵台令。偶今宵猫犬争驰。已端相寂宁无警</p>
        
        <p class="白">夜已深了。请夫人安歇罢。<span class="科">老旦</span>我神思困倦。只得就寝。可惜更阑人不寐。<span class="科">净丑</span>不知月影在梨花。<span class="科">并下生倒地介贴</span>官人。他们都睡了。你可起身进去。<span class="科">生</span>罢了。我从来不曾受此惊恐。就如死的一般。<span class="科">贴</span>须挣一挣。<span class="科">生</span>我挣不得了。没奈何。你可扶我起来。<span class="科">贴</span>好笑你后生家恁般胆怯。<span class="科">扶起介</span></p>
        
        <p class="曲"><span class="牌">渔家灯</span>乘高兴。抖擞精神。须努力速赴花盟。<span class="夹白"><span class="科">生</span>去不得了。<span class="科">贴</span></span>中道止。忍负初情。<span class="科">生</span>玉树琼枝难并。此行未必非前定。高堂梦途迷巫岭。佳期空作画饼。令彼此这悒怏怎禁。</p>
        
        <p class="白"><span class="科">贴</span>官人。你真个不肯进去了。<span class="科">生</span>非假。多多上覆小姐。容待下次罢。<span class="科">贴</span>既是这等。你请转。待我自进去也。<span class="科">走介生扯介</span>你且住。我进了许多门户。岂能认得出去。仍烦你送一送方好。<span class="科">贴笑介</span>罢罢。欢喜冤家。没用货儿。只得送你出去罢。<span class="科">扶介</span></p>
        
        <p class="曲"><span class="牌">剔银灯</span>历堂阶如登峰顶。赴闺闱若临机穽。<span class="科">生</span>鸳鸯何日能交颈。枉波查往来疲病。<span class="科">合</span>悲命。今宵良会未成。还要把心期再整。</p>
        
        <p class="落诗">特寻密约赴鸳帏。<br />云雨无缘事已非。<br />夜静水寒鱼不饵。<br />满船空载月明归。</p>
        
        <h2 id=ch18 class="chapter"><span class="出题">第十八出　缄书愈疾</span></h2>
        
        <p class="曲"><span class="牌">丹凤吟</span><span class="科">净上</span>承直书房。风流伴当。<span class="科">丑上</span>烧香挂画能安放。<span class="科">合</span>终日嬉嬉。快活无量。</p>
        
        <p class="白"><span class="科">笑介净</span>琴童。昨夜我官人好端端在此。被春英这小丫头哄他进去。二更回来。吓得心惊胆战。和衣睡倒。今早看他人不像人。鬼不像鬼。茶饭不吃。坐卧不安。怎生是好。<span class="科">丑</span>书童。你晓得我官人平素读书君子。蓦地被这丫头哄坏了。今日或者又来。我们只在掾房门首待着。定要摆布他一番。<span class="科">净</span>道犹未了。远远望见他走来。我和你躲在空处。<span class="科">贴上</span>受人之托。必当终人之事。昨日韩官人赴小姐之约。经过夫人卧房。被秋香冬秀两个老丫头撞见。争奈他年纪儿小。胆气儿怯。一时惊倒。不肯进去。仍旧送他出来了。小姐等到夜深。顿成虚度。一场败兴。做了话靶。小姐一心想他。不肯干休。今早又写简帖儿。着我送来。此是掾房门首了。<span class="科">净丑</span>拿住。拿住这小丫头。每日来这里何干。<span class="科">贴</span>这两个小厮可恶。是我府中。反来查我行动。<span class="科">净丑</span>老爷临行。托我官人照管家事。你昨夜哄我官人进去。弄坏了他。如今将死。拿你去见夫人。<span class="科">贴</span>去见夫人便怎么。<span class="科">净丑</span>你是凶身。我是原告。送到官司。精皮肤与你对手做一场。你弄坏了我官人。我两个也弄坏你。<span class="科">贴</span>是你官人叫我来。不怕不怕。<span class="科">净丑</span>休要口硬。女孩儿家不该与寡汉往来。好好打发我两个方罢。不然定要拿你去。<span class="科">贴</span>天那。身边钱又没有。钞又没有。把甚么打发你。<span class="科">净丑</span>不要钱钞。只要你身上的东西打发。<span class="科">贴</span>我身上有那一件东西。可以打发。<span class="科">净丑</span>不多大。裙子里边的这些儿。<span class="科">贴</span>呸。我虽是府中使女。便是你官人要我。也不能彀。莫说你们这小鬼头。<span class="科">净丑</span>小丫头夸口。既是这等。昨夜哄他进去何干。这也不细查你。我们只讨个饶头。你把嘴儿与我们亲一亲也罢。<span class="科">扯介贴叫介</span>官人。你家琴童无状。<span class="科">净丑慌介</span>官人来了。怎么好。躲在戏房里去罢。劈开生死路。跳出是非门。<span class="科">下生做病上</span></p>
        
        <p class="曲"><span class="牌">金蕉叶</span>昼忙夜忙。偶凭人随波逐浪。空跋涉路阻巫阳。只落得气销神丧。</p>
        
        <p class="白"><span class="科">卧卓介</span>春英。我昨夜回来。险些儿送了性命。<span class="科">贴</span>因此小姐放心不下。特着我来问安。<span class="科">生</span>多承小姐美意。夜来非我负约。只因病发。故尔中止。<span class="科">贴</span>官人偶然受惊。非病也。</p>
        
        <p class="曲"><span class="牌">二郎神</span><span class="科">生</span>心惆怅。把佳期翻为灾瘴。蝶思蜂情都是枉。林深地迥。迢迢柳色花香。正是咫尺天涯成远望。这幽衷怎生撇漾。<span class="夹白">我此一行。不但负了小姐。自觉身子十分危矣。</span>病将亡。苦风魔遗骸。甚日还乡。</p>
        
        <p class="白">春英。我死不足惜。只恐小姐必定恨我败兴。</p>
        
        <p class="曲"><span class="牌">前腔</span><span class="科">贴</span>堪伤。分疎鸳枕。缘乖鸾帐。雨迹云踪无影响。空劳神女。依依梦绕襄王。月下花间几凝望。<span class="夹白"><span class="科">生</span>可怜躭阁了小姐。未免生怨。<span class="科">贴</span>他</span>颈低垂翠攒眉上。<span class="夹白">我小姐为着官人呵。</span>深思想。岂能禁啼痕界破残妆。</p>
        
        <p class="白"><span class="科">生悲介</span>小姐因我生愁。我为小姐成病。今生不偶。当结来生之缘罢。<span class="科">贴出简介</span>且不须忙。小姐有一药方送上。若服此药。病就好也。<span class="科">生</span>屡承小姐厚爱。生死难忘。<span class="科">接简看笑介</span>此方甚妙。不曾服药。病减七分了。好快活好快活。<span class="科">贴</span>是那几味药。有此功效。<span class="科">生</span>春英。你不知哩。<span class="科">贴</span>不知。<span class="科">生</span>不多几件。只是一味肯来。<span class="科">贴</span>你调谎。不信有这等事。且把简帖内言语。诵与我听。<span class="科">生诵介</span>春光将尽燕莺稀。可惜良宵事已非。寄语风流休闭户。月移花影到书帏。<span class="科">贴</span>果然是约自家来就你了。小姐要寻凤侣。闹中取静。着我做蜂媒。忙里偷闲。反瞒着我。好笑好笑。<span class="科">生</span>不必怪他。我想小姐</p>
        
        <p class="曲"><span class="牌">啭林莺</span>昨宵不寐心怏怏。料难抛影里情郎。鸾笺密切通书幌。相期戾止免得乖张。从前愁绪。在今宵一笔都勾帐。<span class="夹白">春英。我今日呵。</span>真技痒。偎香倚玉。虽死亦何妨。</p>
        
        <p class="白"><span class="科">贴</span>官人。你看我小姐。诗句儿内包笼三更枣。简帖儿上埋伏九里山。</p>
        
        <p class="曲"><span class="牌">前腔</span>天般色胆言非妄。顿忘却闺阃行藏。携云握雨如翻掌。书中哑谜。胜似医方。才经病眼。便知他浑身上下都通畅。<span class="夹白">小姐。你既瞒我。我只做不知。看你怎么来。</span>笑天孙鹊桥不驾。怎得会牛郎。</p>
        
        <p class="白"><span class="科">生</span>春英。你若作难。事又不谐矣。必如昨夜恁般方好。<span class="科">贴</span>虽则如此。为官人情分。自当赞成。<span class="科">生</span>你上覆小姐。千万不要失约。</p>
        
        <p class="落诗">今宵神女下阳台。<br />莫把佳期作浪猜。<br />免陟巫峰高十二。<br />月明深处雨云来。</p>
        
        <h2 id=ch19 class="chapter"><span class="出题">第十九出　醉娱佳期</span></h2>
        
        <p class="曲"><span class="牌">麻婆子</span><span class="科">净上</span>美才美才人争羡。曹植与我是比肩。美容美容人争羡。潘安让我坐右边。<span class="科">丑上</span>天生我才貌全。出外动观瞻。春来是处莺花遍。<span class="科">合</span>和你同去偷闲学少年。</p>
        
        <p class="白"><span class="科">相见笑介净</span>朱兄。我们都是贾相公辟取来的。指望重用。谁想堵阳韩寿在此。我们不得上前了。<span class="科">丑</span>陆兄。不该计较。本是韩寿才学优长。仪容俊雅。难怪贾相公抬举他。我们生得平常。只好这般相待。<span class="科">净</span>这也罢了。贾相公出镇。托他家事。搬入府中安歇。今日我们同去一访何如。<span class="科">丑</span>如此甚好。希带希带。<span class="科">行介</span>转湾抹角。<span class="科">净</span>此间就是。<span class="科">丑</span>韩兄在么。<span class="科">生上</span></p>
        
        <p class="曲"><span class="牌">紫苏丸</span>幽窗镇日闻莺燕。倚栏杆柔肠九转。春愁一似柳丝悬。摇漾东风软。</p>
        
        <p class="白"><span class="科">见介</span>二位何来。<span class="科">净丑</span>闻兄乔迁。特造一拜。<span class="科">生</span>方在想望。来得正好。<span class="科">净丑</span>有一言求教。<span class="科">生</span>愿闻。<span class="科">净丑</span>我们要把髭须都扯落了。如何。<span class="科">生</span>身体发肤。受之父母。不敢毁伤。何故如此。<span class="科">净丑</span>韩兄生得好。相公见之。喜似天花。我们生得丑。相公见之。恼如酸醋。思想起来。我们面貌也将就粗粗看得过。只多这口髭须。因此发很。要扯落他。或者相公见了。得其欢心。<span class="科">生</span>二位差矣。相公敬我。只因有些才学。知些事体。岂为面貌。<span class="科">净丑</span>噫。只道我们不知。人人说你与相公开染坊。<span class="科">生</span>怎么开染坊。<span class="科">净丑</span>撇青。<span class="科">生</span>休得取笑。且讲正经。<span class="科">净丑</span>今日晴明。甚有春兴。东城外有一竹林酒馆。欲请韩兄到彼一耍如何。<span class="科">生</span>三月光阴半流水。百年身世一浮萍。既蒙相挈。愿陪一行。<span class="科">净丑</span>如此。就请行了。<span class="科">行介生</span>乘兴东城款竹扉。<span class="科">净</span>满前景物不相违。<span class="科">丑</span>客愁赖有清尊在。<span class="科">合</span>尽醉花前忘却归。迤逦行来。此间已是竹林了。<span class="科">生</span>果然淇园佳致。渭水清风。一到便觉襟期已坐冰霜窟。眼界分开花柳尘。<span class="科">净</span>我们作一小东。闲酌片时。<span class="科">丑</span>店主人那里。<span class="科">末上</span>要消愁万斛。须仗酒千钟。<span class="科">与净丑介净丑递酒介</span></p>
        
        <p class="曲"><span class="牌">山花子</span><span class="科">生</span>竹林潇洒清阴远。齐云高节琅玕。碧沉沉曾栖七贤。风摇凤尾蹁跹。<span class="科">合</span>趁春光逍遥少年。千钟美酒供笑喧。莫教虚度空自怜。逸兴浓时。谁数神仙。</p>
        
        <p class="曲"><span class="牌">前腔</span><span class="科">净丑</span>翠筠冷淡尘嚣远。青青能耐岁寒。玉琮琤凉声透旋。月来影弄纷然。<span class="科">合前</span></p>
        
        <p class="白">韩兄。外边有个水池。可去步一回再饮。<span class="科">生起介</span></p>
        
        <p class="曲"><span class="牌">前腔</span>徜徉沼边。旅况通消遣。挥毫缀入诗篇。看佳园群芳鬭鲜。清歌妙舞留连。<span class="科">合前生</span></p>
        
        <p class="白">兴高坐久。不觉天晚了。</p>
        
        <p class="曲"><span class="牌">前腔</span><span class="科">净丑</span>斜阳挂簷。池面霞光敛。游悰饮兴将阑。<span class="夹白">可回去罢。<span class="科">行介</span></span>咏而归陶真共欢。相忘月色婵娟。<span class="科">合前生醉介净</span></p>
        
        <p class="白">韩兄已醉。<span class="科">丑</span>此是贾府门首。我们送他进去。<span class="科">扶进介</span>韩兄请进去罢。<span class="科">生</span>多谢了。明日答席。<span class="科">净</span>郊游选胜笑衔杯。<span class="科">丑</span>领略韶光亦快哉。<span class="科">生</span>我醉欲眠君且去。明朝有意抱琴来。请了。<span class="科">净丑下生</span>小姐约我夜间来此相会。因此欢喜多饮几杯。不觉醉了。天色尚早。且在花台上暂卧片时。待他出来。多少是好。<span class="科">看天介</span>月已明矣。好有趣也。江风索我吟。山月唤我饮。醉倒落花前。天地为衾枕。<span class="科">卧地介贴引旦上</span></p>
        
        <p class="曲"><span class="牌">霜天晓角</span>沉沉深院。夜静经行遍。步窄弓鞋偃蹇。相逢欲进难前。</p>
        
        <p class="白"><span class="科">贴</span>小姐。这是掾房门首了。请进去。<span class="科">旦</span>春英。我一时乘兴到此。羞答答怎生相见。<span class="科">贴</span>既肯来了。怕甚么羞。相会间只低着头。闭着眼。若到妙处。把春英在心上转一转。<span class="科">旦</span>你同我进去。<span class="科">贴</span>小姐你还不知哩。这桩事不可四眼见的。只可你两个亲手制造。<span class="科">旦</span>休要取笑。你先进去说声。<span class="科">贴</span>小姐你忒奸猾。今早写简帖儿瞒我。临期又要我做探子。<span class="科">进看介</span>阿呀。待久睡去了。<span class="科">扯生介</span>官人起来。小姐到了。快去迎他。<span class="科">生不动贴</span>好没趣。那里吃酒醉了。<span class="科">出见旦介</span>又是好笑的事。<span class="科">旦</span>怎么。<span class="科">贴</span>醉眠着哩。你自去唤他。<span class="科">旦看介</span>春英。你看他满身碎月摇花影。一笑春风倒玉山。早知如此不来也罢了。<span class="科">恼介</span></p>
        
        <p class="曲"><span class="牌">大迓鼓</span>相期事久淹。芳心空恋。密简徒传。阳台已陟云踪变。枉令人色胆大如天。冒耻担惊。有谁见怜。</p>
        
        <p class="白"><span class="科">贴</span>官人可醒。起来见小姐。</p>
        
        <p class="曲"><span class="牌">前腔</span>嗟伊酩酊眠。正鸳魂飘荡。蝶梦沈酣。惜花人挫过如花面。也须知红粉命多悭。云雨无情。愁盈楚天。</p>
        
        <p class="白"><span class="科">旦</span>春英。事既不谐。我们去罢。<span class="科">贴</span>小姐不要性急。一时间出来了。且待他酒醒。上床同睡。</p>
        
        <p class="曲"><span class="牌">前腔</span><span class="科">旦</span>良宵叹苟延。奈贪眸凝盼。馋口垂涎。苦嫦娥枉离清虚殿。岂胜禁好事隔天渊。寂寞花阴。蹉跎凤鸳。</p>
        
        <p class="白">春英。你再扶他一扶。<span class="科">贴扶介</span>扶他不起。小姐。你想他久了。难得相会。今既到此。可近他身边一坐。也能释兴。<span class="科">扯旦坐介</span>佳人才子。正是一对夫妻。好有趣也。<span class="科">对笑介</span></p>
        
        <p class="曲"><span class="牌">前腔</span>堪夸并蔕莲。羡清芬胥茂。雅艳同妍。想赤绳宿世曾经绾。如何对面也无缘。得失从违。事非偶然。</p>
        
        <p class="白"><span class="科">旦</span>春英。在他卓上取笔砚来。待我写一首词。放他袖里。虽未得相亲。也留个表记。<span class="科">贴取笔砚旦写介</span></p>
        
        <p class="诵">何事无情贪睡。忘却鸾缄来意。明月满花台。躭误玉人心事。沉醉。沉醉。不管断肠流泪。<span class="科">右调<span class="牌">如梦令</span></span></p>
        
        <p class="白"><span class="科">放生袖介内鸡啼介旦</span>盘桓许久。鸡已鸣矣。快进去罢。<span class="科">贴</span>乘兴而来。败兴而去。可恼。夜游竚久听鸡声。香冷灯残梦不成。<span class="科">旦</span>自是武陵消息断。<span class="科">啐生介</span>呸。落花流水两无情。<span class="科">并下生醒介</span>月色西倾。花阴东逝。夜已深矣。小姐不来。是失信也。<span class="科">内鸡啼介生</span>五更时分。料不来了。自去睡罢。<span class="科">伸腰垂袖落简介</span>甚么东西。<span class="科">取介</span>是个简帖儿。写甚言语。<span class="科">诵介</span>阿呀。元来小姐到此。见我醉卧。不得交会。留此词表记。怪哉怪哉。昨夜他就我。我又醉卧。小姐。你恩情厚之极矣。但小生两次违约。罪安逃哉。</p>
        
        <p class="曲"><span class="牌">江儿水</span>恼杀伤春酒一醉眠。卿卿觖望空回转。<span class="夹白">久慕小姐冶容。今夜失于刮目。</span>月貌花容虽不见。<span class="夹白"><span class="科">指地介</span>好有趣。只这一件。</span>金莲小印遗苍藓。此处留情非浅。<span class="夹白">小姐既去。耳不闻环珮之声。鼻尚觉麝兰之气。</span>缱绻余香。怎得芳盟重践。</p>
        
        <p class="落诗">纤罗钩玉步莲踪。<br />留印苍苔表素衷。<br />有缘千里能相会。<br />无缘对面不相逢。</p>
        
        <h2 id=ch20 class="chapter"><span class="出题">第二十出　承明雪宴</span></h2>
        
        <p class="白"><span class="科">旦贴扮内臣上</span><span class="科">旦</span>夜深万籁寂无声。<span class="科">贴</span>晓看丹墀展素茵。<span class="科">旦</span>为报民间年谷稔。<span class="科">合</span>天颜喜动宴承明。俺们乃晋朝宫中承奉司内臣是也。今当仲春。下此大雪。看九霄灿玉。千里飞琼。冻合龙宫。水仙惊偪。寒侵兔窟。山鬼含愁。乱纷纷或高或低。效柳絮之颠狂。轻款款若远若近。通梅花之信息。尖峰排玉笋。色凌世界壮威风。圆石叠银盘。光照乾坤增气概。五门外悠悠飏飏。连云作严凝之势。六宫中惨惨淡淡。与月争皎洁之辉。只见那建章宫甘泉宫未央宫长扬宫五祚宫长秋宫长信宫长乐宫。重重叠叠。尽妆成琼楼玉宇。昭阳殿金华殿长生殿披香殿金銮殿麒麟殿太极殿白虎殿。淅淅潇潇。都飞上绣箔珠帘。凤池边修竹婆娑。轻盈盈银凤尾蹁跹。龙陛下长松偃蹇。明烁烁玉龙形蜿蜒。投林鸟失却旧巢。宿卫人疑为清昼。长门映耀。灯火无功。永巷昭明。琪瑶并色。巧舞寒穿幽隙。旋飞白战长空。可占年谷丰饶。独妒春丛烂熳。因风扶起。压倒东南万里山。点地还消。剩添吴楚千江水。帐前隐隐。偏宜低唱浅斟。墙角深深。雅称寻幽吊古。骚人才减。惟堪体物之吟。隐士固穷。不作干人之态。如今何处堪游目。葛岭浮图第一层。今早上位爷传旨免朝。着光禄司设宴承明殿。赐文武公卿坐饮赏雪。命散骑常侍羊祜监席。道犹未了。羊常侍已到矣。<span class="科">小生上</span></p>
        
        <p class="曲"><span class="牌">捣练子</span>严风起。六霙飘。建章宫阙积琼瑶。尽道梅花芳信到。</p>
        
        <p class="白">下官羊祜。字叔子。泰山南城人也。世吏二千石。至下官九世。并以清德闻。自幼诵诗习礼。博学能文。累官散骑常侍。掌机密。统宿卫。直入殿中。甚蒙皇上眷顾。与贾司空交厚。司空出镇关中。我有挽留之计。免他此行。且待席散。约同荀侍中奏闻皇上。必有定夺。<span class="科">相见介旦贴</span>羊大人。今日监席甚劳。<span class="科">小生</span>二位内相。管洒曾完备否。<span class="科">旦贴</span>完备久矣。待众公卿取齐就席。<span class="科">小生</span>俱已齐了。<span class="科">末小外净丑上</span></p>
        
        <p class="曲"><span class="牌">翠华引</span><span class="科">末</span>一夜青山尽老。<span class="科">小外</span>盈盈点满簪袍。<span class="科">净丑</span>闻得江南三尺<span class="科">合</span>应知呈瑞皇朝。</p>
        
        <p class="白"><span class="科">旦贴</span>众公卿取齐扣头。<span class="科">众扣头介</span>万岁。<span class="科">小生</span>皇上命下官监席。众公卿各照朝班叙坐。<span class="科">众应起介</span>是。<span class="科">旦贴斟酒小生递送介众两傍坐介</span></p>
        
        <p class="曲"><span class="牌">梁州序</span>悠飏深夜。缤纷侵晓。白占人间多少。弥漫万里。惊看瑞叶飘飖。渐觉横飞朔野。尽压西山。林木春回早。可占年谷也最丰饶。喜溢宸衷敕免朝。<span class="科">合</span>蒙御宴。愧难报。誓倾葵藿陈廊庙。祈万寿。比嵩乔。</p>
        
        <p class="曲"><span class="牌">前腔</span><span class="科">小生</span>清光浮洁。威风增峭。幻出楼台奇巧。望中一色平铺。莫辨低高。但觉轻穿重幕。潜度疎棂。拂树惊梅早。广文才力壮也堪笑。并和诗成兴益豪。<span class="科">合前</span></p>
        
        <p class="曲"><span class="牌">前腔</span><span class="科">众</span>撒梨花遍地潇潇。飞柳絮漫空袅袅。正金樽酬酢。玉壶倾倒。那管寒侵铜柱。冻合龙岗。路拥蓝关杳。冰澌掩盖静压波涛。瑞足江南起颂谣。<span class="科">合前</span></p>
        
        <p class="曲"><span class="牌">前腔</span><span class="科">旦贴</span>想山阴不闭衡茅。恐乘兴扁舟来到。苦渔父收纶樵夫迷道。谩有白鷼失素。皓鹤夺鲜。绿减兰芽小。<span class="科">内作乐介</span>伶工呵手也奏箫韶。上下腾欢贺圣朝。</p>
        
        <p class="白">众公卿谢恩。<span class="科">众拜介</span>万岁。<span class="科">合前旦贴</span>众公卿散班。<span class="科">众应末小外净下丑小生立介旦</span>荀侍中有何事欲言。就此宣奏。<span class="科">丑跪介</span>侍中臣荀勖。为皇太子婚姻事。稽首顿首上言。<span class="科">旦</span>皇太子妃。他日母仪天下。其责非轻。今有谁家女子。可以应选。<span class="科">丑</span>司空贾充次女。实堪此选也。</p>
        
        <p class="曲"><span class="牌">节节高</span>堪夸懿德饶。迈当朝。幽闲贞静多才貌。闺中宝。女内翘。坤仪道。涂娥妊姒应相肖。更闲母氏庭帏教。<span class="夹白">这女子呵。不惟才德兼备。抑且年貌相当。论他祖先。</span>世系门楣总是高。青宫正喜三星照。</p>
        
        <p class="白"><span class="科">旦</span>上位爷有旨。依卿所奏。即行礼部择日成婚。<span class="科">丑扣头</span>万岁。<span class="科">起介贴</span>羊常侍有何事欲言就此宣奏。<span class="科">小生跪介</span>常侍臣羊祜。为司空贾充出镇事。稽首顿首上言。<span class="科">贴</span>氐羌之变。因边防不得其人。今使重臣出镇。将以威服远夷又有何说。<span class="科">小生</span>贾充朝廷重臣。关中蛮夷近地。况目今连日大雪。</p>
        
        <p class="曲"><span class="牌">前腔</span>阴凝二尺高。路迢遥。征轮匍匐应难到。<span class="夹白">且贾充呵。</span>年衰老。筋力消。精神耗。<span class="夹白">伏望皇上</span>优怜勋戚加容保。速颁纶綍传宣召。<span class="夹白">氐羌小虏。只须别遣一将。可以服之。</span>割鸡何必用牛刀。栋梁仍使归廊庙。</p>
        
        <p class="白"><span class="科">贴</span>上位爷有旨。依卿所奏。着贾司空暂劄近处。另遣将官一员往彼。交代回朝。<span class="科">小生扣头</span>万岁。<span class="科">起介</span></p>
        
        <p class="曲"><span class="牌">尾声</span><span class="科">合</span>如流纳谏皇恩浩。共山呼声彻层霄。惟愿取转日回天在这遭。</p>
        
        <p class="落诗">各罄嘉谟献帝尧。<br />六龙扶日仰青霄。<br />三呼三祝情无已。<br />稽首君恩雨露遥。</p>
        
        <h2 id=ch21 class="chapter"><span class="出题">第二十一出　引示池楼</span></h2>
        
        <p class="曲"><span class="牌">三台令</span><span class="科">贴上</span>佳人才子堪嗟。牵惹心如乱麻。两下镜中花。眼儿里空自巴巴。春光九十恐无多。可惜良宵几浪过。怪杀风流攀桂客。真成薄幸误嫦娥。</p>
        
        <p class="白">昨夜小姐赴约。谁想韩官人醉卧。不成欢会。回到绣房。甚是懊恼。和衣睡了。今早起来。看他轻匀粉脸。乱挽云鬟。忧戚戚蹙损了淡淡春山。泪汪汪朦胧着盈盈秋水。手儿内停针弄线。绣不出旧恨新愁。口儿内惜玉怜香。发许多长吁短叹。好生不自在。我小姐呵。</p>
        
        <p class="曲"><span class="牌">香罗带</span>幽窗旧恨赊。新愁又加。悠悠此情难厮舍。<span class="夹白">你爱韩生。被他两次误了。</span>要将良玉倚蒹葭也。明月上。被云遮。可怜朗然消永夜。空度韶华也。鬓亸钗横宝髻斜。</p>
        
        <p class="白">前晚小姐等他。他至半路而返。昨夜小姐就他。他又沉醉而卧。</p>
        
        <p class="曲"><span class="牌">前腔</span>难成连理花。浑如撒沙。佳期岂知为话靶。多情枉自苦嗟呀也。肌减玉。脸消霞。泪眼偷淹珠点堕。<span class="夹白">小姐须索耐些性儿。今日不成。还有明日。明日不成。还有后日。</span>好事多磨也。莫悔当初一念差。</p>
        
        <p class="白">小姐。只因韩官人误约。口中十分恨他。心内十分想他。我如今瞒着小姐。再来掾房。通个消息。成就他两边好事。又恐韩官人看得容易了。我且住在掾房门外。托以别事。站着待他出来。做些假意儿。再作区处。</p>
        
        <p class="曲"><span class="牌">谒金门后</span><span class="科">生上</span>万转千回萦挂。怎得此情干罢。整顿寒窗空守寡。春愁难尽写。</p>
        
        <p class="白">飘飘浪迹与萍踪。误入蓬莱第几峰。凡骨未仙尘俗在。罡风吹落醉乡中。<span class="科">叹介</span>小生客馆孤身。蒙小姐见爱。欲图一会。前晚我进去。被人撞破了。昨夜他出来。我又醉卧了。两次负约。甚难为情。未知此后再能相遇否。独坐无聊。且出掾房门外闲步一番。多少是好。<span class="科">出见介</span>春英。你又来了。<span class="科">贴</span>我自有别干。不干你事。<span class="科">生</span>夜来小姐到此。只因朋友强逼多饮。醉卧花台。有失迎接。得罪太甚。烦与小姐说声。<span class="科">贴</span>小姐何尝出来。你问他怎么。<span class="科">生</span>苦也。小生一介寒儒。小姐千金贵质。多承不弃。方图相叙。不料两次不偶。虽则有罪。实非本心。设有所欺。惟天可表。<span class="科">贴</span>好扯淡。有谁念你。你说那话儿。我有别干要去。管不得你这闲帐。<span class="科">生扯介</span>春英。这桩事是你说起。传消递息乃我心上人。如何不说心话。方才问你。你推不管。甚么缘故。<span class="科">贴</span>我将小姐心事。两遭儿托你。你都误了。看你是无情之人。怎做得偷情之事。<span class="科">生</span>天那。心事不明。气杀我也。我为小姐担惊成病。昨因有约。心上快活。多饮几杯。不觉醉卧。负了小姐美情。自知惶恐。央你转达。亮我情罪。你若见外。小姐岂知此故。只道我辜恩负义。那有再会之日。我亦不能苟存。多多上覆小姐。数日之后。索我于枯鱼之肆。春英。从此一别。你也不得再见我了。<span class="科">贴笑介</span>官人昨日何等性慢。就饮醉了。今日何等性急。就寻死哩。方才我试你一试。见得真心。与小姐相同。正是一对情人。<span class="科">生</span>好苦。我夜来醉卧。似死人一般。不知影响。你可把小姐来时的情。去时的意。仔细说一遍。<span class="科">贴</span>昨夜里呵。</p>
        
        <p class="曲"><span class="牌">月云高</span>闲庭幽雅。花月俱潇洒。<span class="夹白">我小姐呵。</span>为赴行云约。久竚阳台下。<span class="夹白">谁料</span>沈湎襄王凄凉可怜夜。<span class="夹白"><span class="科">生</span>你那时怎么不唤醒了我。<span class="科">贴</span></span>梦适黄粱熟。糊突如聋哑。花影频移月渐斜。恍惚心惊打草蛇。</p>
        
        <p class="白">官人。你吃的酒儿好不少。我唤又唤你不醒。扶又扶你不起。小姐舍不下。自家坐在你身边守候。鸡鸣方去。</p>
        
        <p class="曲"><span class="牌">前腔</span><span class="科">生</span>多情小姐。直恁至诚也。<span class="夹白">小生一时醉了。</span>败却风流兴。薄幸真堪咤。<span class="夹白">春英。我愿负荆请罪。</span>𢬵<a epub:type="noteref" href="#char01"><sup>注</sup></a>取皮肤玉手纤纤打。软款温存处。一刻千金同价。誓海盟山趣倍加。喜地欢天岂有涯。</p>
        
        <p class="白"><span class="科">贴</span>官人。你便说得恁般好。只是小姐恨得紧。怎肯再相见。你请把这念头息了罢。<span class="科">生</span>久慕小姐芳容。未曾识面。倘小姐恨我负约。不肯相见。没奈何。你可做个方便。待小姐在空闲所在游耍。你设个法儿。报我一声。指引去刮目一番。死而无怨。<span class="科">贴笑介</span>这个通得。后花园中荷池里边。有栖霞楼。小姐时常登览。我明日设法教他上去。你便往池外边隔水一看何如。<span class="科">生</span>甚好。只是我不认得此处。<span class="科">贴</span>这不难。如今先引你进去认了。就随我走。<span class="科">走介</span></p>
        
        <p class="曲"><span class="牌">一盆花</span>过了高堂深厦。尽轩窗疎豁。栋宇奢华。曲砌回廊路横斜。荷池滉漾垂杨下。<span class="夹白"><span class="科">指介</span>池那边是栖霞楼。你只在此站着看他。他若有顾盼之情。你便近前相见。尽些礼数。加些意思。来打动他。或者皇天可怜。祖宗阴佑。使小姐回心转意。未可知也。<span class="科">生笑介</span>甚好甚好。<span class="科">合</span></span>相逢可嘉。相看画花。各吐心苗愁种。庶免嗟呀。</p>
        
        <p class="曲"><span class="牌">前腔</span><span class="科">生</span>历遍幽亭虚榭。羡竹声箫瑟。波影光华。累石层峦巧栖霞。危楼遥瞰荼蘼架。<span class="科">合前生</span></p>
        
        <p class="白">明日候你。<span class="科">贴</span>午后准到。</p>
        
        <p class="落诗">痴心妇人负心汉。<br />这等相思空好看。<br />此去全凭撮合功。<br />免教旅馆愁魂断。</p>
        
        <h2 id=ch22 class="chapter"><span class="出题">第二十二出　池塘晤语</span></h2>
        
        <p class="曲"><span class="牌">虞美人</span><span class="科">旦上</span>春愁赢得身憔悴。闲把栏杆倚。<span class="科">贴上</span>兰香烧断冷金猊。<span class="科">合</span>好梦难成。轻敛双蛾翠。</p>
        
        <p class="诵"><span class="牌">沉醉东风</span><span class="科">旦</span>花正开。月含半规。月初圆。花又蓓蕾。<span class="科">贴</span>月无三五圆。花欠十分媚。想人间好事难齐。<span class="科">合</span>及至花开月又亏。全不与东君作美。</p>
        
        <p class="白"><span class="科">旦</span>春英。我与韩生有约。他来会我。被人撞破了。我去会他。他又醉卧了。正是花月不能兼美也。<span class="科">叹介</span>两次不偶。虽是不轮机巧。我看韩生无情于我。我这念头只索罢了。<span class="科">贴</span>小姐。不要错怪了他。他不是那等人。<span class="科">旦</span>你怎见得。<span class="科">贴</span>春英昨日见他。把小姐的意责他他说因小姐有约。心中快活。多饮几杯。不觉醉了。被我抢白一场。他深自惶恐。<span class="科">旦</span>他是个读书人。不抢白他也罢。<span class="科">贴笑介</span>小姐休要护短。他两次误约。若不抢白。怎出得这口气。请问小姐。还要相见他么。<span class="科">旦</span>我的意儿。瞒不得你。欲不见他。此心抛舍不下。欲待见他。又恐看得容易了。如何是好。<span class="科">贴</span>他要求见小姐。负荆请罪。被我设法。教他在荷池外边等着。小姐只做不知。去栖霞楼上闲耍。容他一见如何。<span class="科">旦</span>此意最好。但恐他不认得那里。<span class="科">贴</span>不消小姐费心。昨晚我已指引他去认了。<span class="科">旦</span>好知趣丫头。<span class="科">贴笑介</span>若不是丫头知趣。怎生方便得你。小姐就请去罢。<span class="科">旦行介</span>春英。你看园中好景致。</p>
        
        <p class="曲"><span class="牌">金井水红花</span>繁绿攒新蕊。妍红缀旧枝。紫燕与黄鹂。各交飞。呼声相应。好一似芳年佳偶。两两共欢娱。最苦是相思也啰。孤帏惟有形影相依。懒上妆楼。无心针黹。<span class="科">合</span>悠悠方寸。春蚕吐丝。良缘未就。空啼子规。落花可惜随流水。</p>
        
        <p class="白"><span class="科">贴</span>迤逦行来。已到荷池边了。请小姐登楼。<span class="科">旦</span>楼梯难上。春英。你可扶我一扶。<span class="科">贴扶登介</span>小姐。你看四远好景致。</p>
        
        <p class="曲"><span class="牌">前腔</span>柳映烟光润。花摇日色迟。曲沼煖风吹。水涟漪。登楼凝望。满眼是妖红冶绿。高下锦千机。虚度艳阳时也啰。幽情惟有燕莺得知。托恨舒愁。花间叶底。<span class="科">合前</span></p>
        
        <p class="曲"><span class="牌">鹧鸪引</span><span class="科">生上</span>芳草池边径路欹。朱楼峨耸压云低。风流有个人垂盼。纵使真僊亦自迷。</p>
        
        <p class="白">可喜小姐已先在栖霞楼上了。春英真是我心上人也。约我到此。果不失信。今日饱看一回。遂我素想。不免整肃衣冠。安排礼貌。<span class="科">整衣冠介</span>上前参见则个。<span class="科">揖介</span>小生韩寿拜揖。<span class="科">旦答介</span>春英。你可回他话。我害羞。怎么相见。<span class="科">贴推旦介</span>此间对面有趣。强似青琐中窥他。如今正好叙些心话。<span class="科">招生介</span>官人。小姐甚怪你。可即跪下请罪。<span class="科">生跪介</span>小生有罪。惟小姐恕之。<span class="科">旦</span>春英。你可请他起身讲话。<span class="科">贴</span>小姐有命发放。起来站着。<span class="科">生应起介</span>小姐听小生相告。</p>
        
        <p class="曲"><span class="牌">本序</span>鲰生羇旅。为多情可爱。平空惹起相思。废寝忘餐。甫能彀觅得蝶信蜂期。奇异。水溢蓝桥。火腾祅庙。可怜良夜难成美。<span class="科">合</span>从此后仍谐莩谊。同效于飞。</p>
        
        <p class="曲"><span class="牌">前腔</span><span class="科">旦</span>深耻。轻身自许。端为恁蕙质兰情。风流标致。尽吐芳心。便欲得共缔山盟海誓。谁拟。阆苑幽葩。瑶台灵种。被人觑做傍墙枝。<span class="科">合前</span></p>
        
        <p class="曲"><span class="牌">前腔</span><span class="科">生</span>羞死。只因分浅缘轻不轮机。偶伤春空有断肠诗。凝望处咫尺犹隔天涯。还虑。鬓似愁潘。腰如病沈。料应将属枯鱼肆。<span class="科">合前</span></p>
        
        <p class="曲"><span class="牌">前腔</span><span class="科">贴</span>堪比。爱笃秦姬。情深萧史。彩鸾终跨心期。今日里莫将既往重提。看取。万种相思。一天好事。都教发付月明时。<span class="科">合前</span></p>
        
        <p class="曲"><span class="牌">古轮台</span>解双眉转愁为喜。订芳期欢声和气。忻忻语。相看屈指。趁月影花阴。消却从前风趣。正楚岫行云。武陵流水。恩情真是两无亏。莫教容易。料赤绳系足何疑。花同并蔕。鸳同交颈。树同连理。琴瑟与埙篪。音和美。天长地久相终始。</p>
        
        <p class="曲"><span class="牌">尾声</span><span class="科">旦</span>些时款曲情无已。<span class="科">生</span>此会真为旷世奇。<span class="科">合</span>惟愿早绾同心莫少迟。</p>
        
        <p class="白"><span class="科">生</span>小姐既恕小生情罪。请期何日相会。<span class="科">贴</span>明日我自出来回话。不可又醉了。<span class="科">生别介</span></p>
        
        <p class="落诗">今日楼前面缔盟。<br />慰卿青琐一窥情。<br />相逢宿注婚姻牍。<br />何必拘拘射雀屏。</p>
        
        <h2 id=ch23 class="chapter"><span class="出题">第二十三出　奉诏班师</span></h2>
        
        <p class="曲"><span class="牌">鹊桥仙</span><span class="科">左右引导外上</span>总制兵机。弘敷庙策。尽瘁抚绥蛮貊。干城万里奋威权。师中宠命蒙三锡。</p>
        
        <p class="白">手握麟符寄独专。宣扬圣谕务安边。栉风沐雨方图进。忽荷皇恩又转鞭。下官奉敕出镇关中。连遇大雪。不能前进。驻军数日。今得雪消。正欲起程。忽蒙朝廷特旨。宣召还京。想是荀侍中夕阳亭之议已行矣。又得羊常侍相与赞襄。故此朝廷信从。可喜可喜。昨日接了朝命。就班师回程。叫左右的。此去京城。还有多少路。<span class="科">左右介</span>禀老爷知道。离京尚有一程之地。<span class="科">外</span>既已将近。趱前去罢。<span class="科">行介</span></p>
        
        <p class="曲"><span class="牌">忆多娇</span>偃戈戟。还故国。旌旗掩映摇天日。壮气威声助忠赤。<span class="科">合</span>苦兹行役。苦兹行役。要保皇图磐石。</p>
        
        <p class="曲"><span class="牌">前腔</span><span class="科">众</span>雪久积。今乍液。盘桓道路归心急。且得消停萍梗迹。<span class="科">合前左右介</span></p>
        
        <p class="白">已进京城。此是老爷府门首了。<span class="科">外介左右介老旦旦贴同上</span></p>
        
        <p class="曲"><span class="牌">杏花天</span><span class="科">老旦</span>灯花昨夜传消息。<span class="科">旦</span>喜得椿庭完旧璧。<span class="科">贴</span>一天和气融瑞色。不觉离愁顿释。</p>
        
        <p class="诵"><span class="科">见介</span><span class="牌">蝶恋花</span><span class="科">外</span>春事阑珊芳草歇。客里风光。又过清明节。<span class="科">老旦</span>庭院深沉人忆别。落红处处闻啼鴂。　　<span class="科">旦贴</span>咫尺江山分楚越。目断魂销。应是音尘绝。<span class="科">合</span>今日相逢深感切。云开得见重圆月。</p>
        
        <p class="白"><span class="科">老旦</span>相公出镇关中。乃远方重任。何故就回了。<span class="科">外</span>夫人你尚不知哩。我去不多路。遂遇大雪。不能前进。正忧闷间。蒙朝廷特旨召回。<span class="科">老旦</span>有何缘故。<span class="科">外</span>苟侍中奏议。我第二女孩儿为皇太子妃。且又得羊常侍奏言。雪深三尺。难以进军。俱奉圣旨准听。特赐召还。得与你母女相见。不然。一到关中。身亲军务。况多奸人在朝排挤。那有回家之日。<span class="科">旦</span>爹爹高年贵体。岂能当此风寒。受此跋涉。母亲与孩儿日夜放心不下。今得召回。骨肉忻幸。<span class="科">外</span>孩儿。我与你母亲白头偕老。富贵双全。一荷圣上洪恩。二赖祖先余庇。你二姐得成皇太子姻事。遂我心愿了。<span class="科">老旦</span>此事若成。实门楣之幸。</p>
        
        <p class="曲"><span class="牌">四边静</span><span class="科">外</span>彤庭纳礼诚丕赫。宜家庆朱芾。震位灿三星。青宫鼓琴瑟。<span class="科">合</span>熊罴叶吉。神人喜溢。瓜葛结椒房。门楣幸何极。</p>
        
        <p class="曲"><span class="牌">前腔</span><span class="科">老旦</span>黄扉毓秀夸弱息。芳龄备坤德。申戒在衿鞶。光辉满袆翟。<span class="科">合前</span></p>
        
        <p class="曲"><span class="牌">马福郎</span><span class="科">旦</span>两姊乘龙为贵戚。<span class="科">向贴低声</span>自慨当笄岁。兼妙质。玉镜台缘未谐得。<span class="科">合</span>秦晋尚须择。相辉映冰玉佳匹。</p>
        
        <p class="曲"><span class="牌">前腔</span><span class="科">贴</span>婚媾由天难预测。自有鸾凤侣。堪比翼。青鸟传音应在即。<span class="科">合前</span></p>
        
        <p class="落诗">华堂喜见雀屏开。<br />莫把姻缘作浪猜。<br />万事不由人计较。<br />一生都是命安排。</p>
        
        <h2 id=ch24 class="chapter"><span class="出题">第二十四出　谋逾东墙</span></h2>
        
        <p class="曲"><span class="牌">画堂春</span><span class="科">生上</span>庭轩寂寞映斜曛。海棠花落纷纷。东风刬地客魂惊。寒怯围屏。闻道清明节近。愁来倍觉伤神。莫教绿鬓渐生银。世事春云。</p>
        
        <p class="诵"><span class="牌">踏莎行</span>雾湿楼台。月迷津渡。桃源望断无寻处。可堪孤馆闭春寒。杜鹃声里斜阳暮。　　情引眉梢。音传尺素。砌成此恨无重数。凭阑徙倚盼佳期。梦魂不到花间路。</p>
        
        <p class="白">小生久慕小姐花容。不得一见。前日多亏春英指引。在栖霞楼边。隔池相会。各道衷曲。彼此不能禁持。恨无缩地升天之术。若非荷池隔断。准准得成事矣。我想小姐这般人物。真是天上有世间稀。说不尽他许多好处。</p>
        
        <p class="曲"><span class="牌">皂莺花</span>想像记难真。玉精神带半醺。芙蓉艳冶同标韵。转秋波流盼浑无定。笑生春。语飞琼。最可爱翠鬟低。蝉影轻。最可爱黛眉匀。远岫横。况有兰情蕙性。幽闲可钦。千娇百媚。娉婷可矜。名姝绝代谁能并。</p>
        
        <p class="白">小姐未见你之前。不胜想慕。既见你之后。岂得从容。</p>
        
        <p class="曲"><span class="牌">前腔</span>入眼便薰心。这风骚不自禁。佳人才子殊相称。怎能彀鸳枕同盟证。几长颦。欲销魂。最苦是对花阴。剔短檠。最苦是听风声。拥冷衾。<span class="夹白">小姐在绣合。小生在掾房。两下里呵。</span>各天咫尺。侯门海深。同情千里。巫峰几层。黄昏清昼无非病。</p>
        
        <p class="白">栖霞楼边会后。将图新约。不料司空昨日已回。此事又成间阻。眼见凤约鸾期。裂如瓦解。花情柳思。涣若冰消。如何是好。连日司空在堂。人迹匆忙。不曾相见春英。未有消息。今日司空入朝。处置皇太子姻事。因此庭闲人静。或者春英出来。商量一个计策。寻觅一条门路。与小姐相会。未可知也。</p>
        
        <p class="曲"><span class="牌">天下乐</span><span class="科">贴上</span>蝶使蜂媒寄好音。屡经风雨阻花阴。</p>
        
        <p class="白"><span class="科">见介</span>连日因老爷在堂。有碍出入。不曾亲近官人。莫罪莫罪。<span class="科">生</span>春英。我两次误小姐之约。自知多罪。前日亏你指引相见。各道衷曲。彼此畅然。但恨不能与他欢会。奈何奈何。<span class="科">贴</span>小姐久有此心。自栖霞楼会后。愈觉眠思梦想。恰如中酒的一般。官人。你的尊容甚是清减了。</p>
        
        <p class="曲"><span class="牌">香柳娘</span><span class="科">生</span>为多情可人。为多情可人。满腔春恨。幽居形影伤孤另。<span class="夹白"><span class="科">贴</span>机会不偶。只索忍耐。<span class="科">生</span></span>苦疎窗月冷。苦疎窗月冷。梦断楚山深。云期何日订。<span class="夹白"><span class="科">贴</span>老爷既回。急难相会。<span class="科">生</span></span>望伊家曲成。伊望家曲成。撮合奇能。周旋欢庆。</p>
        
        <p class="白"><span class="科">贴</span>官人。不是春英不用心。</p>
        
        <p class="曲"><span class="牌">前腔</span>想裴航遇屯。想裴航遇屯。云英引领。奈蓝桥水溢波涛浸。<span class="夹白"><span class="科">生</span>你可另寻一个便路进去方好。<span class="科">贴</span></span>有回廊可循。有回廊可循。萱室并椿庭。经过必知警。<span class="夹白"><span class="科">生</span>若是这等。事难成了。<span class="科">贴</span></span>这姻缘炭冰。这姻缘炭冰。除非再生。方能交颈。</p>
        
        <p class="白"><span class="科">生</span>春英不要这等说。我与小姐宿世有缘。今生相遇。佳人才子。自古难得双美。你岂可坐观成败。不用些心力。不惟负了小姐情怀。必然断送我的性命。<span class="科">跪介</span>没奈何。我的知心小娘。为我方便。<span class="科">贴跪扶介</span>官人何劳如此。折杀奴家也。罢罢。我有一个门路。只怕你做不得。<span class="科">生笑介</span>只除老爷夫人卧所经过。此外若有门路。上天也去。入地也去。怕他怎么。<span class="科">贴</span>官人既有此胆力。何故前晚进去。即惊倒了。<span class="科">生</span>这是初遭做事。被人撞破。不免受惊。如今兴高胆壮。凭你到那里去。<span class="科">贴</span>后堂东边。僻静之处。有一带粉墙。亦不甚高。若能跳过此墙。径到小姐绣房。不必经由老爷夫人卧所。<span class="科">生</span>有此便处。何不早说。你可指引一看何如。<span class="科">贴</span>官人要看。就随我走。<span class="科">走介</span>转湾抹角。此间就是。<span class="科">指介</span>这墙若过得。小姐就得见面了。<span class="科">同看墙介生</span>春英。这墙呵。</p>
        
        <p class="曲"><span class="牌">前腔</span>望岧峣起惊。望岧峣起惊。约高几仞。如何插翅能飞进。<span class="夹白"><span class="科">贴笑介</span>官人。你</span>这些儿战兢。这些儿战兢。怎去跳龙门。子阳蛙在井。<span class="夹白"><span class="科">生指介</span>好了。墙边有这树。</span>喜乔柯偃形喜乔柯偃形。跻攀可凭。如梯层引。</p>
        
        <p class="白"><span class="科">贴</span>你看墙内边。</p>
        
        <p class="曲"><span class="牌">前腔</span>太湖石易登。太湖石易登。外通内应。自高临下犹平径。<span class="科">生</span>这计策倘行。这计策倘行。月殿虽高迥。嫦娥得相近。<span class="科">贴</span>莫轻率逞能。莫轻率逞能。还须力挣。牢牷一念坚双胫。</p>
        
        <p class="白"><span class="科">生</span>临期须用竹竿竖起为号。但要约定几时。<span class="科">贴</span>就是明晚罢。</p>
        
        <p class="曲"><span class="牌">前腔</span><span class="科">生</span>订来宵缔盟。订来宵缔盟。更阑人静。东墙月上移花影。<span class="科">贴</span>整合欢凤衾。整合欢凤衾。海誓两心倾。情缘谅相尽。<span class="科">合</span>这风流匪轻。这风流匪轻。着意温存。天长地永。</p>
        
        <p class="白"><span class="科">贴</span>官人。此会不是当耍。再莫误约。<span class="科">生</span>春英若不相信。我有汗巾一幅。题诗为聘何如。<span class="科">贴</span>绝妙绝妙。<span class="科">生</span>客囊乏物。非玉镜台之比。<span class="科">贴</span>秀才人情纸半张。如今有汗巾题诗。胜于温生多矣。何乃太谦。<span class="科">生写介</span>鲛绡莹白出龙宫。寄赠佳人翠袖笼。留待来宵明月下。海棠枝上拭新红。<span class="科">笑介</span>春英。将此送与小姐作为表记。<span class="科">贴收介</span>普天下结亲的没有这样清士人情。<span class="科">生</span>休取笑。</p>
        
        <p class="落诗">未跳龙门先跳墙。<br />鲛绡题句聘红妆。<br />冰人莫讶轻财礼。<br />秀才人情纸半张。</p>
        
        <h2 id=ch25 class="chapter"><span class="出题">第二十五出　佳会赠香</span></h2>
        
        <p class="曲"><span class="牌">意难忘</span><span class="科">旦上</span>人静更阑。正蟾光皎皎。花影珊珊。怀香愁满眼。羞怯若为颜。<span class="科">贴上</span>今拟得践初言。云雨近巫山。<span class="科">合</span>只恐是花深柳暗。佳会间关。</p>
        
        <p class="诵"><span class="牌">怨王孙</span><span class="科">旦</span>梦断漏悄。愁浓酒恼。宝枕寒生。翠屏尘绕。<span class="科">贴</span>门外谁扫残红。晓来风。　　<span class="科">旦</span>玉箫声杳。人何处。春又去。忍把佳期负。<span class="科">贴</span>此情此恨。此际拟托行云。问东君。</p>
        
        <p class="白"><span class="科">旦</span>春英。你说韩生今夜赴约。此时不到。又是话靶了。<span class="科">贴</span>汗巾诗句。特为聘证。他是风流学士。岂肯忘情。小姐耐心少待。即刻就来也。<span class="科">旦</span>待之已久。好不自在。且闲步一回。<span class="科">步介</span></p>
        
        <p class="曲"><span class="牌">五更转</span>轻移步雕栏畔。<span class="科">内鼓角介</span>听楼头鼓角严。漏声滴沥莲筹换。<span class="夹白">韩生。你既许呵。</span>为甚有约不来。教人凝盼。<span class="夹白">春英。只恐他为</span>墙高峻。不易登。多稽缓。灯残香烬音踪远。饿眼将穿。愁魂先断。</p>
        
        <p class="白">说的竹竿曾竖起么。<span class="科">贴</span>早已竖起了。</p>
        
        <p class="曲"><span class="牌">前腔</span>有树枝无他患。任嵬峨亦可攀。<span class="夹白"><span class="科">旦</span>只恐他不惯这等事。<span class="科">贴</span></span>恁般技艺何须惯。想他是逐队游蜂。寻群飞雁。乘月色。趁风光。无拘绊。少待松梢移影中庭半。方降星郎。渡河厮见。</p>
        
        <p class="白"><span class="科">旦</span>既是这等。你往墙边候他一候。来不来再作理会。<span class="科">贴</span>小姐你坐着。我去就来。<span class="科">看介</span></p>
        
        <p class="曲"><span class="牌">一翦梅</span><span class="科">生上</span>仰瞻峭壁耸云端。上固艰难。下亦艰难。<span class="夹白">我那多情小姐。知趣春英。竹竿早竖起了。</span>树枝层蹑免盘桓。指望团圞。毕竟团圞。</p>
        
        <p class="白">且喜有这树枝傍墙。墙内又有太湖石。就容易了。且把跳龙门手段试一试。不施万丈深潭计。怎得骊龙颔下珠。<span class="科">跳介</span>侥幸过墙了。不知小姐绣房在那里。<span class="科">贴候介生抱贴亲嘴介</span>我心肝上爱的好小姐。<span class="科">贴</span>啐。好糊涂帐。人也认不真切。要偷情。<span class="科">生笑介</span>元来是春英。我跳墙吃力。眼就花了。虽不是小姐正身。且把你次身来释了兴。小姐何不出来接我。<span class="科">贴</span>小姐醉倒任花台上。事难成了。且请出去。<span class="科">生</span>休取笑。快些进去。<span class="科">贴报旦介</span>小姐。新郎到了。<span class="科">旦扯贴介</span>春英。你住在此伴我。<span class="科">贴</span>平日伴得你。今夜伴不得你。这桩事不是三个做的。只好两个对手。我且回避。待你们事毕就来。<span class="科">推生进介</span>结成鸾凤青丝网。做就鸳鸯碧玉笼。<span class="科">下生见旦介</span></p>
        
        <p class="诵"><span class="牌">忆秦娥</span>春寂寞。可怜辜负花间约。花间约。武陵溪水。东风作恶。　　<span class="科">旦</span>臂销不禁黄金杓。天寒尚怯春衫薄。春衫薄。那堪揾泪。为君弹却。</p>
        
        <p class="白"><span class="科">生</span>小姐是金屋婵娟。俯垂青盼。小生乃衡门薄劣。幸值奇逢。爱我之恩。至是极矣。感卿之德。何以报之。<span class="科">旦</span>青琐相窥。风流入眼。黄昏眷恋寤寐销魂。拟结鸳俦。不惜千金之重。愿坚海誓。同谐百岁之欢。<span class="科">生携旦手介</span>小姐。你姿容绝代。风度过人。</p>
        
        <p class="曲"><span class="牌">醉扶归</span>似琼楼玉宇神仙伴。多应是风流趣胜谪尘寰。<span class="夹白">只为</span>青琐留情交相感。惹得旅魂飘荡。自此无拘管。受尽了千愁万恨废眠餐。挨至此夕偿心愿。</p>
        
        <p class="曲"><span class="牌">前腔</span><span class="科">旦</span>一从那日偷睛见。就把这半天风韵付青鸾。谁料得柳影花阴尘嚣远。<span class="夹白">为你</span>做下心苗愁种。空忆韶光变。<span class="夹白">今夜相会。</span>整备着携云握雨遍巫山。<span class="夹白"><span class="科">生</span>小姐不消分付。小生自当着意。<span class="科">旦</span></span>须仗你了却相思欠。</p>
        
        <p class="白"><span class="科">生</span>小姐。夜已深矣。请上床罢。玉手相携入绣帷。罄将恩爱慰心期。<span class="科">旦</span>娇枝未惯风和雨。分付东君好护持。<span class="科">并下贴上</span>无端春色乱芳心。今夜风流入梦深。消却相思多少恨。殷勤彼此慰知音。<span class="科">笑介</span>我小姐与官人六礼未行。先赴阳台之约。两情久协。才通锦幔之欢。<span class="科">窥介</span>我小姐呵。怯怯细腰。含羞谩展。温温嫩乳。解扣轻摩。起金莲而弱态难支。度灵犀而娇声屡作。流红一谢。春染鲛绡。翠舌半含。香倾肺腑。恍如鸳侣。何啻鸾交。诚仙府之奇逢。实人间之快事也。小姐呵。</p>
        
        <p class="曲"><span class="牌">解袍欢</span>在青琐霎时流盼。把芳心直恁迷乱。我为你偷寒送暖通方便。<span class="夹白">今夜里呵。</span>似巫姬遇襄王云雨弥漫。<span class="夹白">只见一个</span>锦裆松卸。<span class="夹白">一个</span>香罗解宽。<span class="夹白">一个</span>情生百媚。<span class="夹白">一个</span>眉皱两湾。<span class="夹白">爱杀恁</span>合欢被煖翻红练。颠飞凤倒舞鸾。贴胸交股乐无厌。<span class="夹白">看你两人。</span>今宵事。宿世缘。千金一刻不容闲。</p>
        
        <p class="曲"><span class="牌">前腔</span><span class="夹白">小姐。</span>我为你传书寄简。担惊怕受尽多般。<span class="夹白">今夜里呵。</span>双双自出风流汗。<span class="夹白">把春英呵。</span>窗儿外有甚相干。<span class="夹白">你两个呵。</span>翠帏香煖。<span class="夹白">我一个呵。</span>花砌露寒。<span class="夹白">他也不管</span>金炉烟断。<span class="夹白">他也不管</span>银漏点残。<span class="夹白">好笑两个。</span>分明烈火干柴熯。春罗上红点鲜。偷睛灯下笑相看。<span class="夹白">看了你们。我好动兴。</span>风流趣。一念间。忍酸咬得袖儿穿。</p>
        
        <p class="白"><span class="科">内鸡叫介贴</span>小姐快些起来。<span class="科">生旦披衣上</span></p>
        
        <p class="曲"><span class="牌">山桃红</span>云情初腻。两意方酣。无奈那鸡声唤。分开交颈两鸳。<span class="夹白">不觉</span>颠倒罗襦。<span class="夹白">不觉</span>蓬松翠鬟。只因趁此时。尽此心。总释却伤春怨也。今夜姻缘果是难。<span class="科">合</span>这风月真稀罕。梯墙往还。但愿暮暮朝朝楚岫间。</p>
        
        <p class="白"><span class="科">贴</span>我看官人小姐两个呵。</p>
        
        <p class="曲"><span class="牌">前腔</span>芙蓉双袅。㶉鶒同翩。可知道鏖情战。喜得欢欣美满。<span class="夹白">你们尽好受用。竟不顾春英呵。</span>冻坏了瘦骨棱棱。熬杀了芳心恋恋。待到月已西。鸡已鸣。恐有傍人窥瞷也。泄漏春光后会难。<span class="科">合前旦与香介</span></p>
        
        <p class="白">此香出于西域。一着人身。经月不散。乃朝廷特赐。家父命奴家收贮。今谐伉俪。无以寄情。敢将此为表记。香气之着身。如妾之在怀耳。<span class="科">生受介</span>此香非常。此会不易。香气着我身而不散。即小姐在我心而难忘也。情同口语。感与忻并。<span class="科">旦</span>奴家千金之躯。托于足下。不止目前之乐。当为日后之谋。<span class="科">生</span>此是小生本心。不劳小姐分付。<span class="科">贴</span>事已完了。言已尽了。请快些出去。夜间早些来罢。<span class="科">生</span>小姐。小生别了。<span class="科">旦留介</span>何忍相舍。</p>
        
        <p class="落诗">赴约钟情赠异香。<br />堪怜此会不寻常。<br />百年恩爱今宵始。<br />赢得风流第一场。</p>
        
        <h2 id=ch26 class="chapter"><span class="出题">第二十六出　闻香致疑</span></h2>
        
        <p class="曲"><span class="牌">风入松</span><span class="科">外上</span>煖风轻透碧纱幮。正是困人天气。画梁乳燕双飞语。摇浪影湘帘纹细。可爱清和佳致。莫负了赏花期。</p>
        
        <p class="诵"><span class="牌">浣溪沙</span>翠葆参差竹径成。新荷跳雨泪珠倾。曲阑斜转小池亭。　　风约帘衣归燕急。水摇扇影戏鱼惊。柳梢残日弄微晴。</p>
        
        <p class="白">下官前日蒙皇上特旨宣回。议定皇太子姻事。处置第二女孩儿出合成婚。费了多少心力。不胜劳苦。虽则如此。完却一桩心事。此怀甚觉宽裕矣。但第三女孩儿未得佳配。再作区处。匆忙之际。不觉斗指南方。时当新夏。庭槐蔽日。绿润图书。陇麦连云。黄催饼饵。碁罢楸纹人正懒。炉薰沈水日初长。当此无事之时。宜作赏心之乐。院子那里。<span class="科">末上</span>竚立听呼唤。奔趋奉使令。覆老爷。有何钧旨。<span class="科">外</span>早间分付设酒园亭。可完备么。<span class="科">末</span>完备已久。老爷可差人请客。<span class="科">外</span>没有外客。你去请三个掾史进来同叙。<span class="科">末请介生净丑上</span></p>
        
        <p class="曲"><span class="牌">翫仙灯</span>方值公余。忽辱主公招会。</p>
        
        <p class="白"><span class="科">见介生</span>光景蹉跎付掷梭。<span class="科">净丑</span>初晴天气尚清和。<span class="科">外</span>雨余溪上扁舟好。何日闲来理钓蓑。列位请坐了。<span class="科">众告坐介</span>方完公务。忽荷传呼。不知有何分付。<span class="科">外</span>我与列位会少离多。甚疎雅集。况我久劳乍逸。欲接清谈。今日闲暇。请过园亭一坐。少叙阔私。<span class="科">众</span>过辱隆恩。聊无寸补。得侍清和之宴。益增感愧之怀。<span class="科">外</span>院子看酒过来。<span class="科">末介外递酒介众跪答</span></p>
        
        <p class="曲"><span class="牌">金索挂梧桐</span><span class="科">外</span>清和景可怡。几阵梅林雨。水溢池塘。荷叶香浮细。幽亭酬酢也共欢娱。修竹长松映玉卮。闲吟绕屋扶疎句。须信渊明趣雅宜。南薰至。新裁白苎。扇动暑潜除。<span class="科">合</span>论人生最要忘机。挽不住流光逝。</p>
        
        <p class="曲"><span class="牌">前腔</span><span class="科">众</span>虚簷燕引雏。碧沼游鱼戏。糁径杨花。是处因风起。篆烟轻袅也吐金猊。睡怯新蝉枕屡移。绿阴满院清如水。墙外葵榴逞艳枝。休辞醉。闲愁万斛。管取尽消除。<span class="科">合前外</span></p>
        
        <p class="白">坐间觉有异香。甚是可爱。你三人身边谁带得这香。<span class="科">众</span>俱不曾带香。</p>
        
        <p class="曲"><span class="牌">锁南枝</span><span class="科">外</span>香芬馥。雅且奇。是谁佩囊藏在衣。<span class="夹白"><span class="科">众</span>绝似沈檀之美。<span class="科">外</span></span>幽远胜沈檀。<span class="夹白"><span class="科">众</span>又如兰蕙之佳。<span class="科">外</span></span>清嘉过兰蕙。<span class="夹白"><span class="科">众</span>敢是簷外香风。<span class="科">外</span></span>非簷外。<span class="夹白"><span class="科">众</span>那里香来。<span class="科">外</span></span>在座隅。比龙涎。有余趣。</p>
        
        <p class="白"><span class="科">生指介</span>相公你看那。</p>
        
        <p class="曲"><span class="牌">前腔</span>花屏障。锦绣机。乘风缥缈多芳气。<span class="夹白"><span class="科">外</span>不是花香。<span class="科">生</span>我知道了。</span>定是御炉烟。朝回惹衣袂。<span class="夹白"><span class="科">外</span>天道初热。朝衣都已卸了。<span class="科">生</span>或是</span>金猊内。爇麝脐。<span class="夹白"><span class="科">外</span>炉中那有此香。<span class="科">生</span>或是</span>鼎俎中。珍羞味。</p>
        
        <p class="白"><span class="科">外</span>席上那有此味。<span class="科">净丑嗅生衣介</span>知道了。</p>
        
        <p class="曲"><span class="牌">锦衣香</span>我三人虽同辈。羡韩生独出类。素尚修洁衣冠。乡人难浼。<span class="夹白"><span class="科">外</span>德真果是好洁净。<span class="科">净丑</span></span>近多香气渍襟裾。芳馨透彻甚异平时。神仙队里似追陪。令人可意。暂时相聚。却疑身在万花丛里。<span class="科">外作疑介</span></p>
        
        <p class="曲"><span class="牌">浆水令</span>这奇香温醇可贵。想从来亦非容易。灵根瑞种世间稀。上方禁苑恐不多储。<span class="科">背介</span>关心事堪疑虑。吾家曾受皇恩赐。<span class="科">合</span>兹良会。兹良会。逢场作戏。忘年分。忘年分。乐雍熙。</p>
        
        <p class="落诗">晚上危亭亦快哉。<br />清风如水辟尘埃。<br />一杯到手先成醉。<br />万事无心触处来。</p>
        
        <p class="白"><span class="科">外吊场</span>入门休问荣枯事。观着容颜便得知。自家这几日见得第三女孩儿容颜改变。举止异常。正在狐疑之际。方才韩寿衣间温香袭人。我想这香是西域所贡。一着人身。香气经月不散。皇上独赐于我。付托女孩儿密藏青琐中。他那里得来。我一向有事在外。莫非与他做下事了。因此方才饮酒。事上心来。不觉易醉。可恼可恼。<span class="科">叹介</span>将信将疑。不能明白。且待晚间。径到绣房中。与女孩儿取讨此香。看他在否。便知端的。</p>
        
        <p class="落诗">疑事最关心。<br />弓蛇杯影参。<br />幽踪不易觅。<br />吞却线和针。</p>
        
        <h2 id=ch27 class="chapter"><span class="出题">第二十七出　索香看墙</span></h2>
        
        <p class="曲"><span class="牌">破阵子</span><span class="科">旦上</span>绿荫扶疎夜。西窗新月娟娟。心疑近事身如梦。目盼佳期日似年。<span class="科">贴合</span>凝思只黯然。</p>
        
        <p class="诵"><span class="牌">洞仙歌</span><span class="科">旦</span>冰肌玉骨。自清凉无汗。水殿风来暗香满。<span class="科">贴</span>绣帘开。一点明月窥人。人未寝。欹枕钗横鬓乱。</p>
        
        <p class="白"><span class="科">旦</span>春英。我自会韩生之后。心神甚快。朝隐而出。暮隐而入。形迹不露。料无知者。如此往来。目下虽好。但不知去后若何。<span class="科">贴</span>韩官人元是贵族。今为老爷通家。才貌兼全。未曾定婚。小姐乃是夫人爱女。未曾纳聘。通一媒妁。谐老百年。亦不难之事。何必愁他。当此夜凉无寐。自须消遣为妙。</p>
        
        <p class="曲"><span class="牌">解三酲</span><span class="科">旦</span>芰荷池雨声轻溅。似琼珠滴碎还圆。栏杆十二闲凭遍。好清夜。未成眠。玉钩垂下帘高卷。耿耿明河已在天。<span class="科">合</span>人不见。萧墙千里。彼此心悬。</p>
        
        <p class="曲"><span class="牌">前腔</span><span class="科">贴</span>觑流萤飞来庭院。举齐纨笑扑纤纤。临风对月聊消遣。堪解愠。理薰弦。云形屡耸千峰巧。花气浑飘百和烟。<span class="科">合前</span></p>
        
        <p class="曲"><span class="牌">一疋布</span><span class="科">外上</span>心生虑。苦忧煎。根寻事始缘。黄昏独到绮窗前。狐疑应立涣。</p>
        
        <p class="白"><span class="科">见介旦</span>爹爹为何黄昏来此。<span class="科">外</span>我非为别事。前日朝廷所赐异香。如今要用。特来取。可把与我。<span class="科">旦</span>这香恐是爹爹取去用了。<span class="科">外</span>胡说。我一向在外。那有闲情用此。我托你收藏。却把与谁了。<span class="科">旦</span>孩儿居深闺之中。无亲戚之会。把香与谁。<span class="科">外</span>既不与谁。香在那里了。<span class="科">怒介</span></p>
        
        <p class="曲"><span class="牌">剔银灯</span>论女职当承父言。这些物无心收管。不惟负却君恩眷。视天亲殊为轻浅。<span class="科">合</span>要将就里究研。这意儿教人怎安。<span class="科">旦跪哭介</span></p>
        
        <p class="曲"><span class="牌">前腔</span>望椿庭衰龄懽忭。何须得怒形颜面。<span class="夹白">异香虽好。不过外物耳。父子乃天性之亲。</span>可怜平地风波变<span class="夹白">天那好苦。</span>霎时间胆惊心战。<span class="科">合前</span></p>
        
        <p class="曲"><span class="牌">前腔</span><span class="科">外</span>恁端居重门深院。把珍奇恣行暴殄。<span class="夹白"><span class="科">旦</span>暴殄天物。古人深戒。孩儿岂不知道。<span class="科">外</span></span>反张利口支吾辨。自轻狂辄同污贱。<span class="科">合前外</span></p>
        
        <p class="白">想是春英这小贱人偷去此香。<span class="科">贴跪介</span>天那。春英做使女呵。</p>
        
        <p class="曲"><span class="牌">前腔</span>侍房帏力勤针线。守闺箴敢容偷捵。<span class="夹白">此香或是老爷取用。一时忘了。或是小姐收贮。一时失了。</span>仓皇急遽寻不见。<span class="夹白">老爷今晚追寻。小姐与我一时无措。<span class="科">哭介</span></span>徒多愁泪流如霰。<span class="科">合前旦</span></p>
        
        <p class="白">此香是清玩之物。既不能充饥。又不能御寒。孩儿要他没用。况独处闺房。并无亲戚往来。不敢私假。那知着落。<span class="科">哭介</span>今晚爹爹为此微物。发此大怒。恐伤天和。晚年衰质。岂宜如此。请自三思。勿生多虑。<span class="科">外恼介</span>𠳶<a epub:type="noteref" href="#char02"><sup>注</sup></a>。没了我香。又多饶舌。气死我也。你且进去。少不得有个着实。再作区处。<span class="科">贴</span>事到头来没奈何。<span class="科">旦</span>枉将疑虑责差讹。<span class="科">外</span>酒逢知己千锺少。<span class="科">合</span>话不投机半句多。<span class="科">旦贴下外转行介</span>此香乃西域所贡。皇上甚爱重之。惟下官与大司马陈骞。得蒙所赐。其余虽亲王贵戚。皆不得预。皇上殊恩。不敢轻用。托他收藏。谁料他与韩寿通情。竟失此香。况他近来形容改变。不言可知。虽然如此。我府中门阁严峻。内外隔绝。怎能进得。将信将疑。不能明白。如何是好。<span class="科">起介</span>我有计了。此事只好潜察。不宜扬言。且去暂卧。徉称有贼。着人四下里遍看墙垣门户。倘有往来所在。必存痕迹。这事就可知了。<span class="科">睡介内打更介外惊起介</span>有贼有贼。院子那里。<span class="科">末上</span>夜中高叫声如撼。梦里惊闻走似飞。老爷见贼走在那边。<span class="科">外</span>不知走那边去了。快着多人搜寻。<span class="科">末叫介</span>各廊巡夜的都来。<span class="科">净丑执火把上</span>貔貅驱小兔。鹰隼逐孤禽。<span class="科">外</span>将火照明。各处去寻看。<span class="科">末引净丑看介</span></p>
        
        <p class="曲"><span class="牌">滴溜子</span>携灯照。携灯照。光明如电。穿窬的。穿窬的。潜身怎掩。四周巡逻将遍。<span class="夹白"><span class="科">外</span>仔细用心搜看。<span class="科">众</span>各处都寻遍了。没有些须踪影。惟东北墙角上边呵。</span>似狐狸足迹痕。不生草藓。<span class="夹白">那贼听得喊声。或者</span>逾越逋逃。料在此间。</p>
        
        <p class="白"><span class="科">外看介</span>正是了。这墙头光光滑滑的。</p>
        
        <p class="曲"><span class="牌">前腔</span>东北上。东北上。墙头痕显。今夜里。今夜里。狐疑可验。此心不胜兢战。自知欠谨防。致有此变。<span class="夹白">你们众人自今以后。</span>各要勤劬。不宜怠缓。</p>
        
        <p class="白">贼既逃了。你们都去睡罢。<span class="科">众</span>捉贼不如辟贼。疑心须要小心。<span class="科">下外</span>事已明矣。情已真矣。又何疑焉。家门不幸。有这丑事。<span class="科">恼介</span>可恼可恼。</p>
        
        <p class="曲"><span class="牌">归朝欢</span>冤家的。冤家的。德性丧天。全不顾闺门行检。桑榆景。桑榆景。衰白可怜。这丑声羞污了晋元勋冠冕。</p>
        
        <p class="曲"><span class="牌">余文</span><span class="夹白">冤家。</span>岂不愆期有待求佳选。无端白璧轻污玷。只恐路上行人作话传。</p>
        
        <p class="落诗">青琐无端失异香。<br />东墙狐迹见乖张。<br />大风吹倒梧桐树。<br />定有傍人说短长。</p>
        
        <h2 id=ch28 class="chapter"><span class="出题">第二十八出　鞫询香情</span></h2>
        
        <p class="曲"><span class="牌">菊花引</span><span class="科">老旦上</span>光景迫桑榆。犹有闲愁苦。大事已糊涂。羞杀门楣差误。</p>
        
        <p class="白">男正位乎外。女正位乎内。家人利女贞。内外斯无愧。我第三女儿素多才思。颇重风情。不料相公出镇。付托韩寿府中安歇。我因病卧。失于隄防。彼此潜通。做成丑事。帷簿不修。我之罪也。相公见女孩儿形容改变。韩寿又有异香。遂生疑虑。昨晚自去取讨此香。已没有了。相公大恼。形于声色。倘外人闻知。坏我宫中两女体面。殊不雅观。且待相公出来。将些言语委曲解劝一番。多少是好。</p>
        
        <p class="曲"><span class="牌">望远行</span><span class="科">外上</span>元勋簪组。谁料得家声如许。隐忍藏污。满腔子憧憧难数。</p>
        
        <p class="白"><span class="科">见介</span>夫人。养子不教父之过。人皆知之。那养女不教。不知是谁之过。<span class="科">老旦</span>相公。无稽之言勿听。弗询之谋勿庸。自古道眼见未为真。况未见者乎。<span class="科">外</span>你说得好。这暧昧之事。容得你见。想你曾见。不以为真。而反纵他如此。<span class="科">老旦</span>以无为有。空怀载鬼之疑。弄假成真。枉用张弧之计。差之毫厘。缪以千里。倘有后悔。噬脐莫及。相公请自三思。不可造次。<span class="科">外怒介</span>你还道没有这事。且问这香如何失了。韩寿从何所得。墙上痕迹。是谁往来。<span class="科">老旦</span>香是炉中清玩之物。或者女孩儿好香。日久已烧尽了。韩寿之香。别有所得。难必女儿所与。墙上痕迹。野猫黄鼠狐狸出没。年久所致。韩寿一书生之力。岂能插翅飞过此等高墙。你今日之论。皆凭虚涉空之谈。非真知灼见之实。将我绣阁如花之女。当你雷霆不测之威。父子相残。门楣自玷。天道人伦。皆有所亏。妾为相公不取也。<span class="科">外</span>溺爱者不明。你爱着女儿。兀自不肯信哩。我且把些证见与你看。<span class="科">老旦</span>有何证见。便要明白。<span class="科">外</span>我与你一个明白。丫头秋香冬秀春英都唤出来。<span class="科">净丑贴上</span>听得高声叫。慌忙走来到。必定有跷蹊。偷香事发了。<span class="科">跪介</span>有何分付。<span class="科">外</span>你这些奴才。把小姐与韩寿往来情由。何日送香与他。仔细实说。饶你性命。若有一言不实。就打死了。<span class="科">净丑</span>我们伏侍夫人。并不知道。<span class="科">贴</span>这香甚好。天道初热。小姐怕闻秽气。每日金炉中烧用尽了。<span class="科">老旦</span>我道是烧用尽了。这些小物。查问怎么。<span class="科">贴</span>夫人说的正是。<span class="科">外</span>唗。这奴才不许开口。先打秋香冬秀。便知真实。<span class="科">打净丑介净丑</span>老爷饶打。容我们告禀。前日老爷出镇之时呵。</p>
        
        <p class="曲"><span class="牌">玉交枝</span>房栊深暮。侍夫人挑灯将卧。忽闻得窗外人行。<span class="夹白">我两个呵。</span>急出去周围寻顾。<span class="夹白"><span class="科">外</span>见甚么人来。<span class="科">净丑</span>只见</span>春英韩寿手相扶。称言小姐邀情晤。<span class="夹白"><span class="科">外</span>那时怎不拿住了他。<span class="科">净丑</span>也要拿他。想夫人病中。不宜着恼。小姐掌家。势难违逆。</span>因此上难行阻御。因此上难行阻御。</p>
        
        <p class="白">我两人止见这遭。已后事情。都问春英。便知端的。<span class="科">老旦</span>那有这事。不要听他。这奴才怕打。随口胡说。相公岂可以威逼之。<span class="科">贴</span>夫人说的是。老爷详察。<span class="科">外</span>春英这奴才。如今赖不得了。送煖偷寒。来踪去迹。都由你起。好把始末根由。从实说明。<span class="科">贴哭介</span>没有这事。便打死春英。亦无指实。<span class="科">外打介</span>这奴才口硬。便打死罢。<span class="科">贴介</span>好苦。熬打不过。只得说了。老爷饶打。容我告禀。前者老爷诞日。韩寿赴宴。小姐回避进去呵。</p>
        
        <p class="曲"><span class="牌">前腔</span>潜窥青琐。见仪容风流雅素。向兰闺寤寐相思。通凤简绸缪传致。要图百岁共欢娱。先期一梦行云雨。<span class="夹白"><span class="科">外</span>你怎不阻他。做这勾当。<span class="科">贴</span>小姐是主。春英是下人。</span>因此上难行阻御。因此上难行阻御。</p>
        
        <p class="白"><span class="科">外</span>情真事实。气杀我也。虽则如此。便打死这些奴才。亦何益哉。<span class="科">喝介</span>𠳶<a epub:type="noteref" href="#char02"><sup>注</sup></a>。且去。<span class="科">净丑</span>困鱼离网罟。<span class="科">贴</span>幽鸟脱樊笼。<span class="科">并下外</span>夫人。如今有了证见。又何理说。<span class="科">老旦</span>相公不可轻信胡言。还须自存体面。</p>
        
        <p class="曲"><span class="牌">八声甘州</span>堂堂相府。把门楣自坏。丑声传播。<span class="夹白"><span class="科">外</span>方才丫头所言。你曾听么。<span class="科">老旦</span></span>痴愚奴辈。怎当恁怒威如虎。<span class="夹白">相公。你须要三思着。</span>流言却成投鼠误。偏惑犹然见豕讹。<span class="科">合</span>可歔。全没此远大之图。</p>
        
        <p class="曲"><span class="牌">前腔</span><span class="科">外</span>卢胡。徒为恃怙。逞遁辞护女欺夫。把黄扉紫阁。声名丧在须臾。花残已知难再补。圭玷谁云尚可磨。<span class="科">合前老旦</span></p>
        
        <p class="白">相公你且息怒。听我一言。<span class="科">外</span>事到如此。又有何说。<span class="科">老旦</span>此事不论有无。你一朝之忿发之甚易。女儿终身之忧。当之实难。倘他羞愤。自尽而死。外人闻知。岂不辱你宫中两女。皇太子齐王视你何如人。你亦何颜立于朝廷众公卿之上。况韩寿原系通家。是你看他才德兼全。托在府中安歇。分明引盗入室。得成此事。自家不能防微杜渐。却怨谁来。莫若即通媒妁。速订婚姻。一则免吾女别嫁。一则消傍人私议。<span class="科">外</span>这般胡说。亏你不羞。<span class="科">老旦</span>我是好话。你须</p>
        
        <p class="曲"><span class="牌">前腔</span>踌蹰。乘时配取。勋名阀阅彼此相符。男才女貌。正是敌体葭莩。<span class="夹白"><span class="科">外</span>公侯之女。岂嫁钻穴之徒。<span class="科">老旦</span></span>今朝莫诮钻穴徒。他日惊看运庙谟。<span class="科">合前</span></p>
        
        <p class="曲"><span class="牌">前腔</span><span class="科">外</span>糢糊。情辞鄙鲁。我当朝元辅。肯婿戋夫。他草茅韦布。怎入玉簇珠铺。<span class="夹白"><span class="科">怒介</span>你休说那话了。</span>门楣自缘轻玷污。伉俪何劳妄觊觎。<span class="科">合前</span></p>
        
        <p class="落诗">溺爱真禽犊。<br />糊涂岂丈夫。<br />是非终日有。<br />不听自然无。</p>
        
        <h2 id=ch29 class="chapter"><span class="出题">第二十九出　问卜决疑</span></h2>
        
        <p class="曲"><span class="牌">瑞鹤仙</span><span class="科">生上</span>僻性耽风月。恨行藏疏浅。霎时机泄。姻缘从此歇。恐豹尾黄旛。使身颠越。</p>
        
        <p class="白">天道有盈亏。泰过还为否。人事有得失。乐极悲应起。小生与小姐相通。东墙往来。朝出暮入。携云握雨。两情甚欢。指望求通媒妁。以为偕老之计。谁料园亭宴会。司空闻我身上异香。疑是小姐所赠。即行查究。事迹昭彰。小姐惊忧成病。安危未知。春英锁禁空房。生死难保。我孤身在此。若不逃避。恐有奇祸。<span class="科">悲介</span>小姐春英受此苦楚。怎忍舍去。但事在难处之际。我亦无可奈何。只得往郑妈妈家商议。作速动身。保全性命。料得司空饶我不过。<span class="科">行介</span></p>
        
        <p class="曲"><span class="牌">神仗儿</span>随机应变。随机应变。难容稽缓。倘他行筹算。怎免剥床肤患。须劲捷。效鹏抟。须劲捷。效鹏抟。</p>
        
        <p class="白"><span class="科">叫介</span>郑妈妈在家么。<span class="科">丑上</span></p>
        
        <p class="曲"><span class="牌">字字双</span>衡门老寡昼垂帘。孤蹇。无是无非尽日闲。清淡。忽闻门外唤声諠。来看。<span class="夹白"><span class="科">见介</span>原来是我官人。</span>仓皇失措带愁颜。何干。</p>
        
        <p class="白"><span class="科">生</span>郑妈妈。我的事弄得不好了。<span class="科">丑</span>官人身居相府。职掌文房。有何事不好。这等慌张。<span class="科">生</span>一言难尽。<span class="科">丑</span>但说不妨。<span class="科">生</span>我与小姐通情。贾相公知道了。查究实迹。小姐惊忧成病。春英锁禁空房。料他饶我不过。特来与你商议。意欲逃往他乡。保全性命。<span class="科">丑</span>天那。怎么又有这件事出来。既有这事。官人就难安身了。<span class="科">生</span>因是这等。急欲潜避。<span class="科">丑</span>虽则如此。且放从容。<span class="科">生</span>势在烧眉之急。从容不得了。<span class="科">丑</span>不妨。听老身一言相告。<span class="科">生</span>有何计策。<span class="科">丑</span>没有计策。老身只把府中事体。度量一二。说与官人裁处。<span class="科">生</span>愿闻愿闻。<span class="科">丑</span>小姐是夫人所爱。老爷难为他不得。春英是小姐所爱。夫人亦能保全。老爷平素惧内的。夫人有言。并不违忤。况大小姐为齐王妃。二小姐新为皇太子妃。岂敢明白此事。自扬丑声。玷辱他们体面。你放心安坐在掾房内。相见老爷。只做不知。照旧行事。决不难为你。<span class="科">生</span>你言虽是。不过宽我之忧。我自惶恐。何颜再住。如今一定要去了。<span class="科">丑</span>既是疑虑。我近邻有个张先生。善周易课。能断人一生荣枯得失。应验如神。可请他来问卜一卦。以决行止何如。<span class="科">生</span>这个到好。快请过来。<span class="科">丑</span>官人既允。老身就去。<span class="科">行介</span>出门三五步。咫尺是他家。张先生在家么。<span class="科">净上</span></p>
        
        <p class="曲"><span class="牌">前腔</span>筠帘垂肆四方传。名远。卖术不须多要钱。心坦。与三个好喜欢缘。婉转。灵如郭璞验吾言。欣羡。</p>
        
        <p class="白"><span class="科">见介</span>郑妈妈有何相唤。<span class="科">丑</span>我家有个乡亲。请你卜课。<span class="科">净</span>如此就行。<span class="科">丑</span>请进相见。<span class="科">见介净</span>官人高姓。<span class="科">生</span>小生姓韩。<span class="科">净</span>对天祷告来。<span class="科">生祷介净占介</span>拆拆拆。拆重拆。下坎上坤。地水师卦。第二爻发动。请问占何事。<span class="科">生</span>目下事在危疑。恐有害及。欲往远方避之何如。<span class="科">净</span>此课大吉之兆。富贵将来。不劳远去。<span class="科">生</span>何以见之。<span class="科">净</span>师卦九二爻。词曰在师中吉。王三锡命。盖九二在下。为众阴所归。是有多人辅助。不至为害。况有刚中之德。上应于五而为所宠任。是有抱负。而得朝廷大用。目下当将帅之权。荷恩荣之赐。<span class="科">生</span>君子问灾不问福。岂敢望此。<span class="科">净</span>官人。我</p>
        
        <p class="曲"><span class="牌">鬭黑蟆</span>据理论功名就在眼前。<span class="夹白"><span class="科">生</span>目下惊恐。能累身否。<span class="科">净</span></span>闲事虚惊。何足忧煎。早晚要膺国寄。握兵权。似云路天衢。龙翔凤展。<span class="夹白">官人。你不但富贵。还有可喜之事。<span class="科">生</span>又何以见之。<span class="科">净</span>卦中第二爻发动。变而为坤。坤卦惟第二爻为阴道之纯。是女之贵者。以此论之。又当得一佳配。<span class="科">生</span>狼狈之中。那有此事。<span class="科">净</span></span>我依经直断。佳姻非诳言。玉叶金枝。玉叶金枝。光辉灿然。</p>
        
        <p class="曲"><span class="牌">前腔</span><span class="科">生</span>蒙明示便似拨云见天。开豁胸襟。双眉解攒。那些个图富贵。觅姻㜕。祇愿无虞。微躯保全。先生直断。果能如所言。他日成人。他日成人。感当镂镌。</p>
        
        <p class="白"><span class="科">净</span>就此告别。<span class="科">丑</span>劳金明早相送。<span class="科">净</span>邻比之间。何须计较。据此阴阳明卜易。免他岐路苦亡羊。<span class="科">下生</span>我未卜课时。去心如箭。既卜课后。行兴似冰。吉凶未归于一定。进退实介乎两难。如何是好。<span class="科">丑</span>据老身之见。能决府中事势。据卜课之说。又合官人行藏。况因祸得福。理之常也。不必多虑。且听老身相告。</p>
        
        <p class="曲"><span class="牌">掉角儿</span>劝郎君不须泪涟。寓蜗居潜踪排遣。<span class="夹白">待老身去见夫人。</span>委曲周旋。<span class="夹白"><span class="科">生</span>春英有罪。敢怕你难进去。<span class="科">丑</span></span>到他行探机察变。那其间取一便。把音传。通彼此可知寒煖。<span class="科">合</span>临危蹈险。江心漏船。惟愿得风恬浪静。早见平安。</p>
        
        <p class="白"><span class="科">生</span>郑妈妈。</p>
        
        <p class="曲"><span class="牌">前腔</span>恁此去如涉大川。使吾心顿加兢战。恐伊家适遇屯邅。反做了油添炽炭。<span class="科">拜介</span>摅虔诚告苍天。消祸患。转臲卼即成欢忭。<span class="科">合前</span></p>
        
        <p class="曲"><span class="牌">尾声</span>心忙咫尺天涯远。但愿得干旋坤转。仍指望依旧团圆。</p>
        
        <p class="落诗">祸伏萧墙起不虞。<br />此行休咎在须臾。<br />平空伸出拿云手。<br />要把颠连用力扶。</p>
        
        <h2 id=ch30 class="chapter"><span class="出题">第三十出　母女伤怀</span></h2>
        
        <p class="曲"><span class="牌">一翦梅</span><span class="科">旦扶病上</span>平地风波势拍天。事也屯邅。人也颠连。<span class="夹白">此情</span>谁肯为吾怜。迹既昭然。心自茫然。</p>
        
        <p class="白">好花遭雨打。明月被云遮。人事多更张。欢乐生悲嗟。<span class="科">叹介</span>自从事露之后。爹爹大怒。幸有母亲朝夕劝解。颇得从容。每欲寻个自尽又想人身难得。抛舍韩生不下。勉强含羞。苟延性命。以俟后图。但春英锁禁空房。爹爹绝其饮食。必欲置之死地。是则可哀也。我今有病。母亲必来看觑。我做个假意儿。用些言语激动他一番。必有保全之计。我在三女之中。最为爹爹母亲所爱。母亲作主。爹爹无有不从。且待他来时。自能理会。<span class="科">卧介老旦上</span></p>
        
        <p class="曲"><span class="牌">桃源忆故人</span>萧墙祸起如雷电。闪得恩情翻变。朝夕长吁短叹。只为恁门楣玷。<span class="科">旦</span>羸躯憔悴魂先断。不久黄泉厮见。</p>
        
        <p class="白"><span class="科">老旦坐抚旦介</span>孩儿。是你累我受气。反怨谁来。<span class="科">旦</span>母亲。我不怨你。只恨自家命运当绝。遭此枉事。天下无不是的父母。我爹爹偏信如此。事之有无。情之虚实。孩儿再不敢辨。人生百岁。难免一死。我比他人。虽有寿殀之分。生之与死。俱是纷纭之梦。千休万休。不如死休。待孩儿寻个自尽。免累母亲。譬如初生之时。死于襁褓之中。却不是好。</p>
        
        <p class="曲"><span class="牌">二犯傍妆台</span>深冤无计吁皇天。包羞忍耻。血泪几曾干。人生自古皆有死。岂惟我死是徒然。祇愁榆景双亲迈。犹赖椒房二姊怜。<span class="夹白"><span class="科">哭介</span>我的娘呵。</span>劬劳罔极。一朝弃捐。衔恩重结再生缘。</p>
        
        <p class="曲"><span class="牌">前腔</span><span class="科">老旦</span>你把泪痕拭却放心宽。云消雾释。毕竟见青天。<span class="夹白">孩儿岂不知道。</span>恩情浃洽三冬煖。言语参差六月寒。当存喜惧怀双老。底事痴迷丧九泉。<span class="夹白"><span class="科">哭介</span>孩儿。</span>自经沟渎。有谁见怜。徒遗话靶使人传。</p>
        
        <p class="白"><span class="科">丑上</span>天有不测风云。人有旦夕祸福。老身别了官人。来到府中。探问小姐春英消息。闻得夫人在小姐房中。迤逦行来。此间正是。不免迳入。<span class="科">扣头介</span>夫人万福。<span class="科">老旦</span>郑妈妈。你来得正好。老爷恼你女儿。锁禁空房。要饿死他。怎生是好。<span class="科">丑</span>春英有罪。全仗夫人小姐遮盖。<span class="科">旦</span>我亦死在旦夕。不能遮盖他了。<span class="科">净上</span>有事不敢不报。无言不敢乱传。<span class="科">跪介</span>管家婆禀事。<span class="科">老旦</span>有甚么事。<span class="科">净</span>春英锁禁空房。是老身收管。老爷分付不许饮食。夫人分付与他饮食。因此连日瞒了老爷。遵奉夫人之命。仍旧送饭。谁想今日老爷密切分付。要他气绝。若夜来不气绝。你就陪他死。老身思想起来。依了老爷之言。违了夫人之意。事在两难。特此禀知。<span class="科">旦惊介</span>是谁说来。<span class="科">净</span>老爷钧旨。<span class="科">旦</span>𠳶<a epub:type="noteref" href="#char02"><sup>注</sup></a>。老奴才。休得胡说。春英是你收管。要还我活的。早晚有些差迟。我就打杀你。<span class="科">净</span>小姐息怒。老身是下人。不过奉行上命。若得夫人作主。一力担当。使老爷不见罪。我就太平了。<span class="科">旦立介</span>母亲。你救春英也不救。<span class="科">老旦</span>你爹爹之命。管家婆怎敢逆他。若救了春英。管家婆就先打死。春英仍不能免。这是买一个饶一个。非徒无益。而又害之。<span class="科">旦</span>我家事都是母亲作主。爹爹无不从者。方才母亲推干。是要春英死了。春英若死。我亦何颜苟生。罢罢罢。拚得一死。遂了爹娘之意。天那。痛死我也。<span class="科">哭到介老旦扶介</span>孩儿苏苏。不必性急。我即着管家婆去放出春英。<span class="科">丑</span>小姐请起。夫人既有命。容老身同管家婆去放春英出来。<span class="科">同净下老旦扶旦坐介净丑扶贴上</span></p><aside epub:type="footnote" id="char02"><p>「⿰口秃」</p></aside>
        
        <p class="曲"><span class="牌">哭相思</span>禁锢幽房身偃蹇。覆盆待尽悲残喘。<span class="科">扣头介旦悲介</span></p>
        
        <p class="曲"><span class="牌">园林好</span>苦高堂威如锻炼。吾与汝势难保全。<span class="科">起向贴介</span>愿取南柯同梦。拚死后。愧生前。拚死后。愧生前。</p>
        
        <p class="曲"><span class="牌">前腔</span><span class="科">贴</span>思往事心中痛酸。何须用尤人怨天。自恨妒花风雨。轻断送。枉鲜妍。轻断送。枉鲜妍。</p>
        
        <p class="曲"><span class="牌">前腔</span><span class="科">老旦</span>莫非命顺其自然。这风波有时静恬。管取回天转日。修破阙。再团圆。修破阙。再团圆。</p>
        
        <p class="曲"><span class="牌">前腔</span><span class="科">净丑</span>事参商于情可怜。在慈亲岂容自安。莫使闺娇失所。衔重恨。负芳年。衔重恨。负芳年。</p>
        
        <p class="曲"><span class="牌">尾声</span><span class="科">老旦</span>深惭白璧青蝇玷。<span class="科">旦贴</span>泪到无声恨自吞。<span class="科">净丑</span>只望云散天空月又娟。</p>
        
        <p class="落诗">天亲不可以人为。<br />得失何能辨是非。<br />雪隐鹭鸶飞始见。<br />柳藏鹦鹉语方知。</p>
        
        <h2 id=ch31 class="chapter"><span class="出题">第三十一出　假公荐举</span></h2>
        
        <p class="曲"><span class="牌">北点绛唇</span><span class="科">末上</span>月淡星疎。花凝清露。晓啼乌。千官蹈舞。玉陛动山呼。</p>
        
        <p class="白">雉尾高张拥玉皇。彤庭金榜灿明光。侍臣鹄立阶前地。欲纪尧年化日长。自家乃晋朝黄门官是也。时值早朝。但见星河光淡。鼓角声悲。白带千山。知残蟾之未落。红涵半海。见初日之将升。阊阖欲开。霓旌飘飖乎翠树。冕旒方坐。仙仗森簇于丹墀。乐列殿前。箫韶九奏。班齐陛下。簪笏千官。孔雀徐开扇影还。共睹天颜之穆穆。麒麟不动炉烟上。遥瞻香雾之霏霏。严跸物无声。治朝春有象。君臣契合。尧舜同休。礼乐光华。夏商莫及。拭目太平新气象。万方玉帛尽齐心。圣上已升宝座了。奏事官早来。</p>
        
        <p class="曲"><span class="牌">前腔</span><span class="科">小外上</span>四海无虞。东南荼苦。奏天衢。当施时雨。吊伐慰焦枯。</p>
        
        <p class="白">花树熹微宫漏催。炉烟缭绕殿门开。遭逢欲罄揄扬意。共睹梯航四海来。下官王濬。字士治。弘农人也。累官益州刺史。以勋封关内侯。特加授龙骧将军。今因东吴国孙皓无道。残害地方。相应征讨。为此具本。奏请行兵。<span class="科">跪介末</span>该衙门官所奏事。就此披宣。<span class="科">小外</span>龙骧将军臣王濬稽首顿首。冒死敢言。</p>
        
        <p class="曲"><span class="牌">浪淘沙</span>孙皓据东吴。南面称孤。荒淫暴虐废君模。大旱云霓民望久。可用征诛。</p>
        
        <p class="白"><span class="科">末</span>孙皓不君。神人怒愤。固当伐矣。但恐天时人事。有未尽宜者。<span class="科">小外</span>臣每参访吴楚异同。孙皓荒淫凶逆。荆扬贤愚。莫不嗟怨。此一可伐也。以时运论之。宜速征伐。若今不伐。天道无常。倘孙皓卒死。更立贤主。文武得人。则为强敌。此二可伐也。臣在益州。造船七年。日有朽坏。臣年已七十。死无多日。此三可伐也。三者一乖。则难图矣。臣愿陛下毋失事机。必早为之计。</p>
        
        <p class="曲"><span class="牌">前腔</span>兵甲向东驱。如虎追狐。以宽易暴使民苏。莫待天时人事改。后变难图。</p>
        
        <p class="白"><span class="科">末</span>圣上有旨。王濬素存大志。屡展奇猷。先除巴郡。全活遗男万余。已堪战役。继守益州。预修巨舰数千。久壮军威。足征谋国之忠。允称帅师之任。兹特命尔为平东将军。假节都督益梁诸军事。前往征讨。谢恩。<span class="科">小外拜介末</span>山呼。<span class="科">小外</span>万岁万岁。<span class="科">末</span>退班。<span class="科">小外</span>玉陛光生恩命锡。金铙声振凯歌回。<span class="科">下末</span>圣上有旨。急宣司空贾充到来面议。<span class="科">内应宣介</span></p>
        
        <p class="曲"><span class="牌">临江僊</span><span class="科">外上</span>忽闻凤阙传宣语。料是征东之计。</p>
        
        <p class="白"><span class="科">扣头介</span>司空臣贾充。<span class="科">末</span>圣上有旨。东吴孙皓不君。理应致讨。已命王濬为将。领兵前去矣。但王濬年力向衰。恐难独任。可推有才识一人。充参谋官以副之。卿当举其所知。<span class="科">外</span>臣贾充稽首顿首上言。<span class="科">末</span>何人堪充此选。<span class="科">外</span>有堵阳韩寿。可以任之。</p>
        
        <p class="曲"><span class="牌">浪淘沙</span>嫓美管萧徒。文武兼敷。龙韬豹略贯如珠。参赞军机多伟识。不负金符。</p>
        
        <p class="白"><span class="科">末</span>据卿所论。可充任使。见授何等官职。曾立何等事功。<span class="科">外</span>是魏司徒韩曁之曾孙也。虽抱奇才。未经铨选。</p>
        
        <p class="曲"><span class="牌">前腔</span>练达少年儒。誉溢皇都。司空作掾效勤劬。星斗胸罗聊一展。廊庙谋谟。</p>
        
        <p class="白"><span class="科">末</span>圣上有旨。据称韩寿素抱经世之猷。堪授参戎之任。兹特命为参谋官。即同王濬征吴。克捷之日。不次擢用。<span class="科">外扣头介</span>万岁万岁。<span class="科">末</span>退班。<span class="科">外起介末</span>凤阁已终纶綍语。龙阶渐远珮环声。<span class="科">下外</span>谋事在人。成事在天。天随人意。岂曰偶然。我想韩寿乃文武全才。远到之器也。况是故人之孙。我甚爱重之。收在门下。以为他日依倚。谁料我不肖之女。与他通情。做成丑事。吾恐败坏家声。不敢明白。只得含糊罢了。前日夫人劝我。赘他为婿。我一时怒中。不曾依允。仔细思之。甚为有理。但我是当朝元宰。一人之下。万人之上。有谁为匹。多少公侯勋戚。求与为婚。皆不许诺。韩寿未受官职。不过一书生耳。吾家岂宜白衣之婿。因此持疑不决。适值王将军征吴。朝廷着我举用一人为副。正遂我愿也。特举他去。成得功回。必大富贵。吾乃议与为婚。倘有不利。难免失机之罪。他若死了。方绝吾女之念。</p>
        
        <p class="曲"><span class="牌">刮鼓令</span>狐疑事有无。偶乘机用意图。坐视他们成败。可因时作避趋。凶吉两糢糊。人生得丧皆天赋。难将好恶预踌蹰。料应不久见荣枯。</p>
        
        <p class="落诗">弄假便成真。<br />姻缘系赤绳。<br />万般皆是命。<br />半点不由人。</p>
        
        <h2 id=ch32 class="chapter"><span class="出题">第三十二出　受诏参戎</span></h2>
        
        <p class="曲"><span class="牌">粉蝶儿</span><span class="科">生上</span>万种风流。一霎时尽成僝僽。分开交颈鸳俦。意中愁。眉底恨有谁知否。</p>
        
        <p class="白">东风狼籍十分春。更有何缘见玉人。旅次孤身谁是伴。落花流水闹愁云。前日郑妈妈往贾府中打探消息回来。得知小姐春英赖有夫人护持。皆得保全。司空忿怒已息。含糊此事罢了。先凶后吉。都不出郑妈妈所料。只是我与小姐。别来许久。枕边恩爱。帐底温存。付之一梦。<span class="科">叹介</span>月色空梁。不见知心到眼。风声泣树。徒悲弱质伤神。奈何奈何。</p>
        
        <p class="曲"><span class="牌">二犯解连环</span>离恨上眉头。寥寥袖手。凭栏望断双眸。寸心徒悴。孤踪强留。感时溅泪。比江水不停流。景悠悠。思悠悠。苦杀海山恩义。被他行摧挫得一齐休。<span class="科">合</span>遥相隔。似女牛。天潢险阻。何日再绸缪。</p>
        
        <p class="白">小姐。我与你相遇之后。时刻不忘。如今呵。</p>
        
        <p class="曲"><span class="牌">前腔</span>日隔似三秋。暌违既久。那堪旅邸孤幽。暗魂飘荡。浮踪逗遛。忘餐废寝。空追忆旧缘由。<span class="夹白">小姐。</span>你心头。我心头。黄昏清昼。两下里数不尽一般愁。<span class="科">合前小生捧诏上</span></p>
        
        <p class="曲"><span class="牌">窣地锦裆</span>恩光赫奕动皇州。简阅贤材为国求。丹书一劄授参谋。帷幄行看速运筹。</p>
        
        <p class="白">圣旨已到。跪听宣读。<span class="科">生跪介小生</span>皇帝诏曰。底平四方。固不免乎薄伐。决胜千里。寔有资于嘉谟。兹者司空贾充奏称堵阳韩寿。性禀英明。才优练达。克绳祖武。夙怀谋国之忠。备历时艰。已裕济川之略。特命为平东经略使。以副王濬。往征孙皓。用扬大武。速建奇功。谢恩。<span class="科">左右递冠带生换介小生</span>拜。兴。<span class="科">云云生拜介小生</span>山呼。<span class="科">生</span>万岁万岁。<span class="科">相见介小生</span>参谋大人。君言不宿于家。况军务紧急。可速起马。<span class="科">生</span>既膺国命。即赴戎行。有劳天使。待凯旋之日。踵门扣谢。<span class="科">小生</span>手捧丝纶传宠锡。耳听甲胄建丰功。<span class="科">别下</span></p>
        
        <p class="曲"><span class="牌">前腔</span><span class="科">丑上</span>少年英俊试兜鍪。正是遭逢奋志秋。行看事业遍江南。尽洗今朝暗里羞。</p>
        
        <p class="白"><span class="科">见介</span>老爹。且喜果不出老身所料。也应了卜课之言。<span class="科">生</span>便是。我官虽有了但此行是塞翁失马。未知是祸是福。<span class="科">丑</span>我见老爹做了官。不胜之喜。怎说那话。请问这官从何得来。<span class="科">生</span>朝廷命王将军征伐东吴。贾相公举荐我做参谋官同去。<span class="科">丑</span>元来老爷为小姐分上。自然要抬举你。<span class="科">生</span>郑妈妈。你不知道。这举荐不是好意。<span class="科">丑</span>却是为何。<span class="科">生</span>贾相公呵。</p>
        
        <p class="曲"><span class="牌">雁来红</span>狐疑作我仇。恐昭彰反见羞。潜图阴中乘机偶。此举归他彀。<span class="夹白">我方攻翰墨。未习干戈。此去呵。</span>暴虎冯河真可愁。<span class="科">合</span>临时候。枯荣戚休。任逆来须顺受。</p>
        
        <p class="曲"><span class="牌">前腔</span><span class="科">丑</span>请开怀莫过忧。正风云际会投。看奋神武肤功奏。喜庆消污垢。<span class="夹白">那时节老爷夫人见你做了大官。这姻缘仍旧。</span>富贵双全得好逑。<span class="科">合前众扮将校上</span></p>
        
        <p class="白">授钺辞螭陛。分符运豹韬。<span class="科">见介</span>元帅王爷差小将禀上。大队军马已发。中军住札郊外。特请参谋爷去。一同起程。<span class="科">生</span>知道了。多拜上王爷。我分付些家事。即刻便行。<span class="科">众应介</span>千里威风张武旆。一声号令促征轮。<span class="科">下生</span>那边催得要紧了。只是小姐在府中。不能与他面别。怎生是好。</p>
        
        <p class="曲"><span class="牌">朱奴儿</span>论军务难容暂留。割恩爱泪血染袖。身似飘蓬逐水流。当此际岂堪回首。<span class="科">合</span>惟愿取捷奏冕旒。终得遂鸾盟凤求。</p>
        
        <p class="曲"><span class="牌">前腔</span><span class="科">丑</span>望此去功名志酬。腰悬着金印如斗。拭目英雄奋九州。何须用啼痕襟袖。<span class="科">合前</span></p>
        
        <p class="落诗">殷勤寄语泣临岐。<br />两地相思各自知。<br />若得旌旗旋凯日。<br />便为花烛结褵时。</p>
        
        <h2 id=ch33 class="chapter"><span class="出题">第三十三出　夜香祈祐</span></h2>
        
        <p class="曲"><span class="牌">天下乐</span><span class="科">旦上</span>玉碎花残事转非。双蛾频蹙泪偷垂。<span class="科">贴合</span>不禁万斛相思恨。最是孤灯照独帏。</p>
        
        <p class="白"><span class="科">旦</span>墙角空遗狐迹痕。异香杳杳欲销魂。<span class="科">贴</span>情深久断行云梦。愁极难回织锦文。<span class="科">旦</span>自叹有天虽共戴。应知无地再通恩。<span class="科">贴</span>郎心若似初相识。定觅佳缘慰拆鸾。<span class="科">扣头介</span>春英得罪。已在死数。蒙小姐再生之恩。没身难报。<span class="科">旦</span>这是我累你。何消谢得。只是韩生在你母家。如飘蓬断梗。我在这里。若羁凤囚凰。一时间忽见乖张。两下里遂成间阻。如何是好。<span class="科">贴</span>运蹇时乖。璞坚难乎见玉。数穷理极。人定可以胜天。小姐与韩官人伉俪之情。既已相孚。婚姻之事。亦将有待。老爷转展忿恨。虽则可忧。夫人动辄赞襄。实为可望。小姐且放宽心。不必多苦。<span class="科">旦</span>春英。你岂不知我与韩生自那日别来。苦在寸心。终难自慰。形暌异境。岂易相通。<span class="科">悲介</span>好苦呵。</p>
        
        <p class="曲"><span class="牌">四朝元</span>追思心素。娇羞强自支。听梧桐微雨。潇淅声细。寒润侵罗绮。这山恩海义。这山恩海义。做了比目离群。连理分枝。凤只鸾孤。雁遥鱼逝。空记当初事。<span class="夹白">嗏。</span>忍不住泪交颐。倚遍栏杆。恍惚浑如醉。<span class="夹白">韩德真。</span>君心那得知。妾心愁欲死。羸形瘦影。凉凉踽踽。各天殊地。各天殊地。</p>
        
        <p class="白"><span class="科">贴</span>我小姐呵。</p>
        
        <p class="诵"><span class="牌">长相思</span>长相思。心不绝。思到相思心欲裂。罗帏素月清不眠。泪如悬河积成血。　　山可崩。海可竭。人生不可轻离别。别时容易见时难。</p>
        
        <p class="白">长叹一回一呜咽。</p>
        
        <p class="曲"><span class="牌">前腔</span>楼头鸿起。声声似怨离。苦孤灯明灭。欹枕憔悴。那堪愁万缕。这悠悠梦里。这悠悠梦里。最恨峡雨巫云。信杳踪迷。寂寞神魂。萧条风致。不比当初事。<span class="夹白">嗏。</span>翘首望天涯。黄叶纷纷。乱逐西风坠。<span class="夹白">韩官人与小姐。</span>紫箫久断吹。素笺不可寄。疎帘淡月。凄凄惨惨。照人无寐。照人无寐。</p>
        
        <p class="白"><span class="科">丑上</span>风触愁人分外寒。愁人含泪倚阑干。闲云阻尽相思路。消息聊通少慰安。<span class="科">见介旦</span>郑妈妈为何能晚来。<span class="科">丑</span>老身非为别事。特来报个喜信。<span class="科">贴</span>小姐正在此愁闷。有何喜事。娘可说知。<span class="科">丑</span>韩官人做了官。今日起程去了。临行之际。想着小姐。不能面别。两泪交流。多多传语。<span class="科">旦</span>官从何来。今往何处。<span class="科">丑</span>朝廷差王将军征伐东吴。少一个参谋。你们老爷举荐他去。今日受了敕命。许多人马簇拥去了。不久得功回来。姻缘稳稳成矣。<span class="科">旦哭介</span>天那。可怜韩德真。奴家害了你也。我爹爹是你宿世冤家。<span class="科">丑</span>韩老爹做了大官。是老爷好意。老身不胜欢喜。特来相报。小姐反生愁烦。到怨着老爷。却是为何。<span class="科">旦</span>郑妈妈。你但知其一。不知其二。我爹爹此举。不是好意。韩生此行。不是好事。<span class="科">丑</span>韩老爹顶冠束带。威仪轩昂。前呼后拥。声势尊严。外人见了。称羡不已。其中委曲。老身岂知。可言其详。<span class="科">旦</span>兵凶器也。战危事也。他是书生。未谙弓马。岂能身亲征伐。我爹爹怪他。无计可施。乘此机会。假公济私。举荐他去。或因战鬭阵亡。或因失机得罪。实是中伤之计。<span class="科">贴</span>小姐不必多虑。他是个有谋略的人。此去料能成功。因祸得福。不妨不妨。<span class="科">丑</span>死生有命。富贵在天。愁他怎么。家里夜间乏人。告别回去。<span class="科">旦</span>多起动了。倘有消息。再烦说声。<span class="科">丑</span>为传消息因风便。不惜奔驰载月归。<span class="科">下旦</span>春英。我听了这个消息。又增几多愁闷。韩生此行。途中未知安危。军中未决胜负。甚是放心不下。你可取炷香来。我在星月之下。对天祈祷一番。多少是好。<span class="科">贴</span>这个到好。<span class="科">排香卓介</span>香已有了。请小姐礼拜。<span class="科">旦</span>满目云山。何处是凤凰栖止。一天星斗。几时成牛女欢期。总上心来。徒增浩叹。正是天长地久有时尽。此恨绵绵无绝期。<span class="科">拈香拜介</span></p>
        
        <p class="曲"><span class="牌">前腔</span>斋明虔意。祈天鉴我私。只为韩生年少。乍职军旅。这敷张恐未知。望阴加荫庇。望阴加荫庇。愿取耀武宣威。制变临机。不赤干戈。壶浆箪食。奏凯欢声沸。<span class="夹白">嗏。</span>三锡下尧衢。纾紫拖朱。方显男儿志。<span class="夹白">那时节呵。</span>身荣昼锦归。速图成伉俪。前愆克盖。轰轰烈烈。泰来倾否。泰来倾否。</p>
        
        <p class="曲"><span class="牌">前腔</span><span class="科">贴</span>兵虽凶器。雄材称展舒。管取运筹帷幄。决胜千里。朝野胥庆美。这姻缘可拟。这姻缘可拟。再得相逢。重效于飞。煖转罏灰。春回衾翠。尽雪今朝耻。<span class="夹白">嗏。</span>默默自寻思。此愿能谐。不枉风流婿。<span class="夹白">韩官人。你</span>应成天下奇。莫辜素自许。<span class="夹白">我与小姐</span>黄昏白日。时时刻刻。扬眉屈指。扬眉屈指。</p>
        
        <p class="落诗">鸦鹊忽同鸣。<br />吉凶不可测。<br />忧喜两持疑。<br />前程暗如漆。</p>
        
        <h2 id=ch34 class="chapter"><span class="出题">第三十四出　定策征吴</span></h2>
        
        <p class="曲"><span class="牌">生查子</span><span class="科">小外上</span>义旅下江南。锐气冲霄汉。声罪讨凶残。慰彼苍生怨。</p>
        
        <p class="白">三尺龙泉吐赤光。英雄千载要流芳。长驱直捣东南窟。烈烈轰轰做一场。下官王濬。官拜平东将军。奉敕征讨东吴。与新参谋韩寿。水陆并进。刻日交锋。我想那孙皓。毒痡肆及于无辜。征讨宜加于有罪。虔恭师律。惟赏罚可以成功。鼓舞戎行。非奋扬无以报德。肃清土宇。力易摧枯。混一规模。事同拾芥。胜概横于千里。欢声洽乎万方。氛沴潜消。须仰太阳之普照。鲸鲵就戮。行看东海之无波。将校何在。<span class="科">众扮四将校上</span>江晴风煖旌旗动。木落霜清鼓角高。<span class="科">见介小外</span>我们奉敕勤王。各要尽心报国。管陆兵的务要整齐人马。各分队伍。听吾号令。管水兵的务要整齐船只。各分帮次。听吾号令。<span class="科">众应介小外</span>只待参谋韩爷到。即进兵了。<span class="科">众</span>道犹未了。韩爷早来。<span class="科">生上</span></p>
        
        <p class="曲"><span class="牌">前腔</span>奉敕赞兵权。帏幄参筹算。决胜运机宜。孰敢颜行乱。</p>
        
        <p class="白"><span class="科">见介小外</span>参谋大人。东吴孙皓虐甚三苗。屡悖大虞之德。罪逾有扈。难逃神禹之诛。我和你奉命到此。要成一统之规。须有万全之策。乞赐指挥<span class="科">生</span>元帅。我看孙皓乃狐鼠之陋。无用深计。蜂虿之微。岂能流毒。上赖圣天子神灵。下仗大元戎智勇。可不战而自下矣。下官袜线之才。瓮天之见。何能之有。但职忝参戎。敢陈愚陋。<span class="科">小外</span>愿闻。<span class="科">生</span>元帅先任巴郡守。郡边吴境。兵士苦役。生男多不肯收养。元帅乃严其禁令。宽其徭役。凡生男之家。皆与优恤。所全活者甚众。今为壮丁。皆堪军旅。用此出征。则彼感元帅全活之恩。能效死力。一可当百。此必胜之兵也。<span class="科">小外</span>下官亦有此意。未敢擅行。今蒙明教。即取而用之。<span class="科">生</span>东吴水国也。利于水战。元帅在益州打造的船。请问何等式样。<span class="科">小外</span>大船连舫方一百二十步。可容二千余人。以木为城。起楼橹。开四出门。其上皆得驰马来往。又画鹢首怪兽。以惧江神。<span class="科">生</span>东吴有长江之险。该用此船。但彼素闻益州造船。木柿蔽江而下。乃在险碛要害之处。皆用铁锁横截之。又作铁锥。长丈余。暗置江中。以逆距船。则此船无用了。<span class="科">小外</span>下官打造此船劳民伤财。尽心竭力。经今七年。付之无用。难道罢了。<span class="科">生</span>不妨。自有破法。将校过来。听吾分付。<span class="科">众跪介</span>谨听号令。<span class="科">生</span>速用竹木编作大筏数千。亦方百余步。缚草为人。妆着盔甲。仍拿器械。使善水性的驾筏先行。筏遇铁锥。锥必着筏拖去。又作火炬长十余丈。大数十围。灌以麻油。船前遇锁。燃火烧之。锁必镕液断绝。则船行不碍矣。<span class="科">小外谢介</span>参谋妙计。量彼一丸之卵。不足以胜泰山。螳螂之臂。不足以当车辙。你众将校过来。可听参谋爷号令。<span class="科">众跪介生</span>阃以外将军制之。今日之事。正在元帅。下官安敢搀越。<span class="科">小外</span>如此下官占了。<span class="科">生</span>正当。<span class="科">小外</span>众将校听吾号令。</p>
        
        <p class="曲"><span class="牌">催拍</span>布韬略申盟将官。尽忠勇当惭素餐。奉敕征南。水陆兼程。航海梯山。士卒张皇。鹗奋鶤抟。<span class="科">合</span>时雨降。远近腾欢。不血刃。凯歌还。</p>
        
        <p class="曲"><span class="牌">前腔</span><span class="科">生</span>忝恩命参戎寄专。倾葵赤计图万全。彼起兵端。犯我边疆。毒我黎元。赫赫王师。吊伐为先。<span class="科">合前</span></p>
        
        <p class="曲"><span class="牌">前腔</span><span class="科">二将</span>振军声山颓海掀。奋威风星摇斗寒。扫荡尘寰。三箭无劳。衔璧辕前。一统舆图。国祚如磐。<span class="科">合前</span></p>
        
        <p class="曲"><span class="牌">前腔</span><span class="科">二校</span>视敌国君恶滔天。民涂炭久已号冤。代虐为宽。徯后来苏。争餽壶箪。率化归王。坤转干旋。<span class="科">合前</span></p>
        
        <p class="落诗">横江誓众取凶残。<br />剑气凌空星斗寒。<br />管使偏安归大统。<br />功镌麟阁并无刋。</p>
        
        <h2 id=ch35 class="chapter"><span class="出题">第三十五出　诳传凶信</span></h2>
        
        <p class="曲"><span class="牌">清江引</span><span class="科">净上</span>司空掾职虚名望。机变言多谎。<span class="科">丑上</span>贿赂自公行。法度都抛漾。<span class="科">合</span>恣狼贪逞狐媚。为欺罔。</p>
        
        <p class="白"><span class="科">净</span>持法全无准。<span class="科">丑</span>存心未必公。<span class="科">合</span>有人来请托。衣食自然丰。<span class="科">笑介净</span>朱兄。我和你在贾司空门下做掾史。一向被韩寿夺了魁。使我们不能抬头。谁想他与府中小姐通奸事露。司空要摆布他。乘机举荐他做参谋官。与同王将军征吴去了。如今我们头上自觉轻松。心中何等快活。<span class="科">丑</span>陆兄所言最是。<span class="科">净</span>我好笑。<span class="科">丑</span>你好笑甚么。<span class="科">净</span>我想起来。司空把韩寿十分敬重。反被他做这丑事。败坏相府门风。满京城流传话靶。此是一好笑也。韩寿见司空抬举了。就妆模做样。眼底无人。甚把我们轻慢。今去出征。料是文人。怎做得武事。利害相关。吉凶未保。此是二好笑也。<span class="科">丑</span>陆兄。如今我们用些见识。造些言语。做他一个三好笑如何。<span class="科">净</span>人心同然。我正欲如此。可设个法儿。<span class="科">丑</span>府中有个丫头。叫做春英。其母郑妈妈。原是韩寿家奴。常在府中走动。小姐最亲信他。我们径到他家。谎说几句。哄他一哄<span class="科">净</span>怎么哄他。<span class="科">丑</span>只说韩寿出征水战。落在江中溺死。哄他报与小姐。必定哀苦。倘司空闻知他死。虚喜一番。却不是好。<span class="科">净</span>有趣有趣。就行就行。<span class="科">丑</span>穿长街。<span class="科">净</span>入短巷。<span class="科">丑</span>着地行。<span class="科">净</span>漫天诳。此间是郑家了。阿呀。锁门在此。想不在家。<span class="科">丑</span>正好正好。省得他认得我们。后来不好对证。如今说与他近邻知道。央他寄信罢。<span class="科">净</span>停当停当。<span class="科">丑问介</span>借问一声。<span class="科">内应</span>问甚么事。<span class="科">丑</span>隔壁郑妈妈乡亲韩参谋。同王将军出征水战。落在江中溺死。我们是郑妈妈同乡。也是出征的。今差到京公干。特来报信。<span class="科">内应</span>知道了。待郑妈妈回来说与他知。起动了。<span class="科">净丑笑介</span>一场好笑。快活快活。</p>
        
        <p class="曲"><span class="牌">双㶉鶒</span>巧机关真卤莽。弄虚言一切诪张。自今朝以讹传讹纷然流谤。使深闺知凶信必生凄怆。把他们戏耍。心惊魂荡。</p>
        
        <p class="白"><span class="科">下外上</span>白云本是无心物。却被清风引出来。老汉闲中养病。睡在家里。方才有人央我传信与隔壁郑妈妈。既受人之托。必当终人之事。待他回来。说与他知。<span class="科">丑上</span></p>
        
        <p class="曲"><span class="牌">清江引</span>孤形寡迹无倚仗。白发因愁长。井臼苦亲操。匍匐街坊上。<span class="夹白"><span class="科">外</span>郑妈妈回来了。<span class="科">丑</span></span>见邻叟。有何事。推帘望。</p>
        
        <p class="白"><span class="科">见介外</span>方才你们有个乡里。随王将军出征。差来公干的。说韩参谋水战。落江溺死。因你不在家。托我传信。<span class="科">丑</span>天那。好苦。<span class="科">外</span>各人自扫门前雪。莫管他家瓦上霜<span class="科">别下丑悲介</span></p>
        
        <p class="曲"><span class="牌">双㶉鶒</span>闻凶信心中悒怏。这前程孤吾悬望。<span class="科">恼介</span>恨司空用深谋。将人摧丧。<span class="夹白">果有此事。不免就去府中。报与小姐知道。<span class="科">行介</span></span>此心忙。行步紧。特来传向。使他们知得。岂胜惆怅。</p>
        
        <p class="白">此间已是绣房了。不免叫声。<span class="科">叫介</span>春英。请小姐出来。<span class="科">旦贴应上</span></p>
        
        <p class="曲"><span class="牌">糖多令</span>何事到兰房。呼声甚恐惶。<span class="科">丑</span>征东水阵厄韩郎。失足江心早丧。<span class="科">合</span>遭不幸。实堪伤。</p>
        
        <p class="白"><span class="科">旦</span>这话是谁传来。<span class="科">丑</span>今日老身有事出外才回。近邻说我有个乡里。随王将军出征。差来公干。因便报信。说韩参谋水战。死于江中了。<span class="科">旦</span>不信有这等事。天那。好苦。岂不痛死我也。<span class="科">哭倒介贴丑扶介</span>小姐且请苏苏。消息未知真否。不必愁烦。</p>
        
        <p class="曲"><span class="牌">刮鼓令</span><span class="科">旦</span>哀哉俊俏郎。试兜鍪赴战场。枉自有胸藏锦绣。锐气文光射斗芒。沦没水云乡。<span class="夹白">韩德真。你的命运乖蹇。一似</span>麒麟凤凰不逢时赏。为奴牵绊受飞殃。痛吞声泪血暗沾裳。</p>
        
        <p class="白"><span class="科">贴悲介</span>韩参谋。我可怜你生不遇时。</p>
        
        <p class="曲"><span class="牌">前腔</span>分明遭魍魉。使多才遽殀亡。拆散了琼柯连理。义海恩山一旦荒。最苦这无常。可怜当初许多思想。熬煎月白与昏黄。今日里依旧恨茫茫。</p>
        
        <p class="曲"><span class="牌">前腔</span><span class="科">丑</span>讣音虽可伤。恐风闻或未详。且暂展双蛾蹙黛。莫作闲愁苦断肠。<span class="夹白"><span class="科">贴</span>母亲。你往外边仔细访问。<span class="科">丑</span></span>再去询多方。东吴距京山遥水广。有谁目击这行藏。真和假不久自传扬。</p>
        
        <p class="曲"><span class="牌">前腔</span><span class="科">旦贴</span>娘行速拨忙。觅来鸿当细访。多管是依稀仿佛。疑信悲欢不可量。<span class="夹白">你可即去问个端的。</span>定要决灾祥。使吾晓然知他音响。<span class="夹白">老爷夫人莫使他知。</span>好将踪迹避高堂。<span class="夹白"><span class="科">丑</span>这个理会得。不必丁宁。<span class="科">旦贴</span></span>隔墙耳言语更须防。</p>
        
        <p class="落诗">凶信遥传到绣房。<br />恩情从此诉存亡。<br />伤心不敢高声哭。<br />只恐猿闻也断肠。</p>
        
        <h2 id=ch36 class="chapter"><span class="出题">第三十六出　征吴得胜</span></h2>
        
        <p class="曲"><span class="牌">水底鱼儿</span><span class="科">净领兵上</span>晋国胡行。无名师擅兴。侵吾疆境。掳掠害生灵。掳掠害生灵。</p>
        
        <p class="白">下官乃东吴大都督孙歆是也。尀耐晋国恃强。无故加兵于我。差将军王濬前来征战。不幸我国镇南将军留宪征南将军成据宜都太守虞忠监军陆晏俱被生擒。平西将军施洪等望风投降。连日彼军倍长威风。我军全没鬭志。兵不血刃。攻无坚城。夏口武昌。不能支抗。因此他水军顺流鼓楫。径抵三山。游击将军张象率水兵万人迎敌。今又望旗而降。止有我一军在此。正是纤缟当强弩之初。孤豚偾肥牛之下。可怜呵。为今之计。且尽我为臣之分。竭吾报国之心。侥幸退敌。未可知也。分付将校。排列阵势。扬旗擂鼓。以挫其锋。不可畏却。<span class="科">众应排阵介小外生领兵追上</span></p>
        
        <p class="曲"><span class="牌">前腔</span>击鼓鸣钲。威声泣鬼神。势如破竹。攻取石头城。攻取石头城。</p>
        
        <p class="白">咄。前面来将何人。敢来迎敌。及早投降。㚲存性命。<span class="科">净</span>吾乃东吴大都督孙。亲自领兵。你们何故侵我境土。<span class="科">小外生与净鬭介</span></p>
        
        <p class="曲"><span class="牌">前腔</span>仗义兴兵。吊民伐暴君。敢来拒战。尽教伊丧此生。教伊丧此生。</p>
        
        <p class="曲"><span class="牌">前腔</span><span class="科">净</span>休得强横。侵凌至不仁。速当退舍。免舆尸溃乱奔。免舆尸溃乱奔。</p>
        
        <p class="白"><span class="科">战三合败介小外</span>传令。吴军逃遁。速着广武将军唐彬乘胜追去。<span class="科">内应介</span>饶他走到焰魔天。脚下腾云须赶上。<span class="科">小外生坐介</span>且扎住军马。开着辕门。待他们报来。<span class="科">末捧降文小生捧印绶上</span></p>
        
        <p class="曲"><span class="牌">前腔</span>胆战心兢。草木皆晋兵。人离国破。投降纳款诚。投降纳款诚。</p>
        
        <p class="白"><span class="科">末</span>下官乃东吴光禄勋薛莹。<span class="科">小生</span>下官乃东吴署太常张夔。晋兵到此。旌旗甲仗属天满江。威势甚盛。莫不破胆。将士离心。自相攻击。散亡殆尽。京城破在旦夕。今奉吾主之命。赉捧降文玺绶。来献大晋王将军麾下。求存宗祀。须索小心进见。<span class="科">左右禀末小生跪伏小外</span>汝等何人。手捧何物。敢来参见。<span class="科">末</span>亡国小臣薛莹。奉上降文。<span class="科">小生</span>亡国小臣张夔。奉上玺绶。<span class="科">小外</span>你东吴上下偷安。胡行兆乱。天人共怒。自底灭亡。何不先事而见几。乃为独夫之负固。我这里杀伐既行。难受你降了。<span class="科">生</span>元帅。吾闻用兵者不杀降。用法者当以恕。今彼既知向化。则我与其更生。<span class="科">小外</span>参谋所言正是。接上来看。<span class="科">递上看介</span>吴郡孙皓叩头死罪。昔汉室失御。九州幅裂。先人因时。略定江南。遂阻山河。与魏乖隔。大晋龙兴。德覆四海。暗劣偷安。未喻天命。至于今者。猥烦六军。衡盖露次。远临江渚。举国惊惶。假息刻漏。敢缘天朝。含弘光大。谨奉玺绶。委质请命。<span class="科">末小生</span>大元帅既允。吾主备亡国之礼。素车白马。肉袒面缚。衔璧牵羊。即诣辕门纳款。<span class="科">小外</span>既是这等。你二人且去。<span class="科">末</span>得他心肯日。<span class="科">小生</span>是我运通时。<span class="科">下丑赤身面缚双手上</span></p>
        
        <p class="曲"><span class="牌">梨花儿</span>时穷势窘。免不得牵羊舆衬。且含羞苟全首领。</p>
        
        <p class="白"><span class="科">跪介</span>亡国俘囚孙皓。蒙大元戎不杀之恩。感圣天子好生之德。愿归大统。永既微忱。<span class="科">小外生解丑缚介</span>吴王请起。左右取青衣小帽来换了。<span class="科">末换介小外生</span>某等奉国威以行事。甫定江山。吴王顺天命而伏降。同归化育。分付将校。收其图籍。封其府库。即日班师。<span class="科">众应介</span>得胜鞭敲金凳响。大家齐唱凯歌回。<span class="科">转行介</span></p>
        
        <p class="曲"><span class="牌">四边静</span><span class="科">小外</span>奉行天讨东南国。王师自无敌。箪食及壶浆。相迎喜形色。<span class="科">合</span>金声震赫。旌光电拂。胜气彻云霄。威风鬼神泣。</p>
        
        <p class="曲"><span class="牌">前腔</span><span class="科">生</span>无劳帏幄多筹策。皇猷妙不测。干羽舞虞阶。七旬有苗格。<span class="科">合前</span></p>
        
        <p class="曲"><span class="牌">前腔</span><span class="科">丑</span>偷安褊小悲穷极。输诚愿衔璧。土地与人民。咸归大图籍。<span class="科">合前</span></p>
        
        <p class="曲"><span class="牌">前腔</span><span class="科">众</span>吊民伐罪严师律。收功在时刻。大旱现云霓。东西望征急。<span class="科">合前</span></p>
        
        <p class="落诗">扫荡东南不道乡。<br />率宾纳款尽归王。<br />天威一怒安天下。<br />功业于汤又有光。</p>
        
        <h2 id=ch37 class="chapter"><span class="出题">第三十七出　飞报捷音</span></h2>
        
        <p class="曲"><span class="牌">宴陈平</span><span class="科">外上</span>黄发貌如童。福禄兼隆。<span class="科">老旦上</span>自怜弱息未乘龙。幽思忡忡。</p>
        
        <p class="诵"><span class="牌">鹧鸪天</span><span class="科">外</span>身阅升平乐暮龄。颜如玉雪鬓如星。<span class="科">老旦</span>凤帏香煖春同老。龙陛恩深宠不惊。　　<span class="科">外</span>时履盛。势持盈。常存谦抑见几明。<span class="科">合</span>琼花共慰门楣望。亦胜莱儿戏彩情。</p>
        
        <p class="白"><span class="科">老旦</span>相公。你职列司空。为百揆之总。官居元宰。作九牧之倡。可谓人臣之极。无欲不遂者矣。今乃眉头不展。面带忧容。却是为何。<span class="科">外</span>夫人。你不知我身受国恩。心存国事。前日朝廷遣将。征伐东吴。一去未有消息。得失相关。是以忧耳。<span class="科">老旦</span>我朝征吴。如泰山压卵。彼岂能当。且朝廷威福。将官忠勇。必定成功。愁他则甚。<span class="科">外</span>下官忧国。不过如此。夫人。你和我紫府同荣。白头偕老。有何不足。常怀戚戚之思。每发嗟嗟之叹。<span class="科">老旦</span>事不关心。关心者乱。你为朝廷征吴。我为幼女未配。其事不同。其忧则一。<span class="科">外</span>国尔忘家。公尔忘私。待国事太平。我家事自行停当。先公后私。理当然也。何必愁他。院子那里。<span class="科">末上</span>听得一声呼唤。便拚两脚奔趋。老爷有何使令。<span class="科">外</span>分付门上听事官。但有征东消息。即来禀报。<span class="科">末应介净上</span>俺是征东军士。吴国投降。蒙韩参谋老爷差递飞报。此是贾老爷府门首了。不免进去走一遭。</p>
        
        <p class="曲"><span class="牌">越调鬭鹌鹑</span>俺走的脚似飞腾。风行电掣健勇。恰离了吴国的边疆。俺急匆匆自不觉奔驰和那倥偬。只俺这一路上披星戴月经劳碌。过高山。历险谷。挨得到京城内消停。打点着相府中拜复。</p>
        
        <p class="白"><span class="科">末</span>那里来的。<span class="科">净</span>征东军士韩参谋老爷差递飞报的。<span class="科">末禀见介外</span>你把我们如何出征。他们如何迎敌。喘息定慢慢的试说一遍。<span class="科">净应介</span></p>
        
        <p class="曲"><span class="牌">紫花儿序</span>量地方分布了水陆。审机宜相时而动。仗皇灵声言着征东。天应人从。势如破竹。端的乱纷纷旗帜摇红。狠杀人刀箭人马如龙。威振山倾。锐触虹冲。</p>
        
        <p class="曲"><span class="牌">柳营曲</span>马军的驰骤威风。步军的劲捷英雄。水军的全不怕波汹涌。振金铙声沸。巨舰艨艟。一便似织就千机锦花丛。</p>
        
        <p class="白"><span class="科">外</span>王将军怎生用兵。韩参谋怎生设计。喘息定可慢慢细说一遍。</p>
        
        <p class="曲"><span class="牌">么篇</span><span class="科">净</span>中军帐王老元帅发挥着号令如风。韩参谋安排下这谋搏虎。整备了计擒龙。一定要扫荡那江东。似埋伏八阵图。待临期随机用。吴国内甚惊恐。每发兵来交锋败北。端的神愁鬼哭。论斩戮与生擒。猛见了则是个把鸡雏戏弄。<span class="夹白"><span class="科">外</span>他那军将是这等了。其余百姓如何。<span class="科">净</span></span>那百姓倒戈攻。都是心悦诚服。为君的素好淫虐。昏黯黯仿佛醉梦。为相的那知道豹略与龙韬。为将的那知道战争时要把刀鎗来用。</p>
        
        <p class="白"><span class="科">外</span>他国中君臣失德。我们将官何不晓谕他。早早来投降了。免费财力。喘息定慢慢的再说一遍。</p>
        
        <p class="曲"><span class="牌">小沙门</span><span class="科">净</span>都袖手无门可控。挨不过力屈计穷。一个个巍巍端立如翁仲。一个个美衣冠傀儡仪容。</p>
        
        <p class="白"><span class="科">外</span>既是这等。免不得要降了。<span class="科">净</span>他着光禄勋薛莹署太常张夔。<span class="科">外</span>着这两个做甚勾当。</p>
        
        <p class="曲"><span class="牌">圣药王</span><span class="科">净</span>差两个诣军中。献降文玺绶先通。恳拜得元戎钧旨许相容。方敢蹈王子婴降汉踵。赤条条面缚了双手拱。羞㗳㗳又衔璧牵羊奉。表哀哀乞延喘息保孤宗。</p>
        
        <p class="白"><span class="科">外</span>既受他降。何不班师。</p>
        
        <p class="曲"><span class="牌">尾声</span><span class="科">净</span>只这东吴民踊跃欢声哄。收拾舆图朝贡。即歌凯旋师将他的土地人民归一统。</p>
        
        <p class="白"><span class="科">递书介</span>韩参谋老爷有书拜上。<span class="科">外</span>接了书。打发军士去罢。<span class="科">末介净</span>传他消息依军令。尽我驱驰奉上心。<span class="科">下外看书介</span>属吏韩寿拜禀恩相座下。窃叨荐章。缪参戎计。仰鸿休之普被。顾蚊负以奚胜。上仗皇灵。下蒙尊庇。百千丁倒悬之命。已赖生全。数十年不道之乡。悉归扫荡。先行楮报。尚肃面陈。<span class="科">笑介</span>夫人。韩生成此大功。必膺上赏。乃下官举荐之力也。<span class="科">老旦</span>既是这等。天随人愿。所议婚姻。不负老身之言。<span class="科">外</span>因此留心。故特举荐他去。班师回来。下官奏过朝廷。即央荀侍中羊常侍同去作伐。成亲便了。</p>
        
        <p class="曲"><span class="牌">刬锹儿</span>书生俊杰真天纵。出人头地建奇功。钟彝镂忠勇。流芳企崇。<span class="科">合</span>云龙景从。恩承帝宠。这段姻缘何胜幸孔。</p>
        
        <p class="曲"><span class="牌">前腔</span><span class="科">老旦</span>婺光喜溢门楣重。青鸾信出合欢宫。星期早传送。鹊桥可通。<span class="科">合前</span></p>
        
        <p class="曲"><span class="牌">前腔</span><span class="科">末</span>雀屏射目夸连中。不劳丝幕更牵红。蓝田璧先种。赤绳系踪。<span class="科">合前</span></p>
        
        <p class="落诗">天然富贵逼人来。<br />伉俪佳缘亦喜谐。<br />正是禹门三级浪。<br />分明平地一声雷。</p>
        
        <h2 id=ch38 class="chapter"><span class="出题">第三十八出　哀中闻喜</span></h2>
        
        <p class="曲"><span class="牌">探春令</span><span class="科">旦上</span>攒眉切齿恨苍天。把双鸾轻拆。百年心事今休矣。<span class="科">贴合</span>忍不住吞声泣。</p>
        
        <p class="诵"><span class="牌">鹧鸪天</span><span class="科">旦</span>白玉楼成促去期。天公故使哲人萎。<span class="科">贴</span>泪添九曲黄河溢。恨压三峰华岳低。　　<span class="科">旦</span>云梦杳。凤缘暌。风摧连理剩孤枝。<span class="科">合</span>英魂缥缈烟波远。截发空怀薤露词。</p>
        
        <p class="白"><span class="科">旦</span>韩德真横死江中。不得归葬。一恨皇天无知。夺我所爱。二恨爹爹用计。阴害善人。使我终身失倚。岂胜哀伤。<span class="科">贴</span>小姐。天不由人。只索罢了。勿为无益之悲。致损不赀之体。<span class="科">旦</span>我与韩德真之交。虽不由父母之命。实已缔夫妻之缘。相应守制。誓不再嫁。但父母在堂。必不容我披麻戴孝。只穿些缟素衣裳。尽我心丧而已。<span class="科">贴</span>小姐这等分方内得伸一念之诚。外不起二亲之怒。岂不两全。<span class="科">旦</span>早间着你备些祭物。可即取来。对空遥奠一番。<span class="科">贴</span>祭物已完。必用做祭文方好。<span class="科">旦</span>我自闻凶信之后。思其形容笑语。已写得几句在此。<span class="科">贴</span>摆设灵位朝向何方。<span class="科">旦</span>天高地远。鬼神无所不在。他既爱我。必享我诚。只把桌儿对着他平日过来的墙角便了。<span class="科">贴</span>正是。<span class="科">摆介</span>请小姐行礼。<span class="科">旦拜介</span></p>
        
        <p class="曲"><span class="牌">七贤关</span>天胡不慭遗。岁厄当辰巳。梁坏山颓。一代风流逝。萧条凤枕。凄凉雨期。枉却许多。许多同心誓。纵有恩山义海都抛弃。料江涛浩瀚。芳魄任风吹。　　<span class="夹白"><span class="科">哭介</span>德真。</span>空教我枝月三更泣子规。<span class="科">合</span>想着从前情事。无限伤悲。惟愿取后世姻缘再结褵。</p>
        
        <p class="白"><span class="科">贴</span>春英虽是婢子。素蒙主恩。秉此虔诚。也奠一杯酒。我参谋老爷。<span class="科">哭拜介</span></p>
        
        <p class="曲"><span class="牌">前腔</span>阴精犯少微。玉树埋尘地。天夺英贤。徂落波心里。<span class="夹白">你与我小姐呵。</span>栖霞对语。东墙赴期。断送此生。此生成梦寐。<span class="夹白">到如今呵。</span>冷落花丛拆散鸳鸯睡。<span class="夹白">我小姐呵。</span>苦孤灯夜雨。欹枕泪流珠。香销玉减。束发乱青丝。誓不为他人整翠眉。<span class="科">合前贴</span></p>
        
        <p class="白">三奠已完。请读祭文。<span class="科">旦跪读介</span>维大晋太康元年冬十月乙亥朔。未亡妾贾午。谨以牲醴。敢昭告于故夫平东经略使参谋韩德真之灵曰。呜呼。以君之德。宜受多福。以君之才。宜享厚禄。胡为乎位止参戎。胡为乎身葬鱼腹呜呼。苍天既无怜才佑德之公。乃有林木池鱼之酷云散长空。月沈西陆。花落深林。雪消虚谷。呜呼哀哉。叹箕帚之无缘。痛瑟琴之莫续。不能挽天以鸣冤。宁不临风而长哭耶。尚享。<span class="科">烧祭文哭收祭品介</span></p>
        
        <p class="曲"><span class="牌">不是路</span><span class="科">净丑上</span>庆溢门楣。宿世姻缘成大始。<span class="夹白"><span class="科">旦</span>春英。你看这两个丫头。为何嬉笑走来。可去问他缘故。<span class="科">净丑</span></span>青鸾喜。雀屏中目取红丝。<span class="夹白"><span class="科">贴</span>有甚亲事。你来胡说。<span class="科">净丑介</span>秋香冬秀磕头。小姐</span>报佳期。<span class="夹白"><span class="科">旦</span>有甚佳期。可站起来说。<span class="科">净丑</span>这事好得紧。不肯轻说。<span class="科">向贴介</span>春英。你须上覆小姐。</span>多加赏犒方详语。<span class="夹白"><span class="科">旦</span>韩参谋与我是夫妻。他今既死。誓不再嫁。我赏犒你们怎么。<span class="科">净丑</span>今日来呵。</span>好事分明天送至。<span class="夹白"><span class="科">旦</span>前日凶信。难道是虚传来的。<span class="科">净丑</span></span>征东事。参谋得胜已班师。<span class="夹白"><span class="科">旦惊起介</span>有谁说来。<span class="科">净丑</span>就是韩老爷有书来飞报。</span>相公和夫人面议。喜把婚姻许。媒妁将通奠雁仪。<span class="夹白"><span class="科">旦贴</span>敢是你误听了。<span class="科">净丑</span></span>专听记。真言不比做猜谜。<span class="夹白"><span class="科">旦贴喜介</span>不信有这等事。<span class="科">净丑</span></span>果然如此。果然如此。</p>
        
        <p class="白"><span class="科">拍手笑介</span>好快活。好快活。小姐。这等喜信。须用重赐赏犒。<span class="科">旦</span>果有此事。明日赏你。<span class="科">净</span>春问夜里在夫人房门外边。拿住韩老爷。春英许说明日讨赏。小姐翻转面皮。径自赖了。今日不讨赊帐。必要现钱。<span class="科">丑诨介</span>若无现钱。春英教小姐写个票子。<span class="科">贴</span>休要胡说。你们且去。<span class="科">净</span>善传青鸟信。<span class="科">丑</span>撮合赤绳缘。<span class="科">并下旦</span>若得如此。感谢天地不尽。韩德真。不枉了我和你今生相处。春英。我心中呵。</p>
        
        <p class="曲"><span class="牌">大迓鼓</span>惊疑犹恐虚。未辨存亡孰是。悲喜何如。<span class="夹白">韩德真。自你一别后。</span>我只道琼蕊终分蔕。谁承望又得缔陈朱。<span class="夹白"><span class="科">拜天介</span>春英。我与你</span>拜谢皇天蒙加护持。</p>
        
        <p class="白"><span class="科">贴</span>小姐岂不闻</p>
        
        <p class="曲"><span class="牌">前腔</span>从来好事奇。须信福因祸得。古语无欺。<span class="夹白"><span class="科">旦</span>虽则如此。难道爹娘就肯。<span class="科">贴</span></span>高堂既幸征吴利。爵禄勋名起霎时。这段姻缘天成就伊。</p>
        
        <p class="落诗">凶事伤心吉信来。<br />悲欢未决致疑猜。<br />姻缘本是前生定。<br />且把攒眉暂解开。</p>
        
        <h2 id=ch39 class="chapter"><span class="出题">第三十九出　班师议婚</span></h2>
        
        <p class="曲"><span class="牌">称人心</span><span class="科">众引生上</span>参戎决胜。克壮皇猷隆盛。已赢他降王子婴。喜今日班师复命。</p>
        
        <p class="白">南伐旋师太华东。干戈不染血腥红。功成掀揭惊天地。谁谓蓝桥信莫通。下官奉敕参谋。征伐东吴。不战而降。此不世之奇功也。一旦富贵不求而至。张先生卜课之言。信不诬矣。张先生又说师卦第二爻发动。变为坤卦。六二得阴道之纯。当有佳配。以此论之。则我与小姐伉俪之缘。终能再合。贾司空荐我来此。是把成败试我。成则取之。败则弃之。他的用心不浅。今我既成功。这婚姻事自难弃我了。且待回京之日。便知分晓。王将军已从陆路班师去矣。我由水路回京。分付水军将校。各照帮次行动。不许扰害地方。违者枭首。<span class="科">众应介生</span>你看锦缆牵风。牙樯破浪。白云江上。洋洋一棹钲声。碧树滩边。渺渺半帆山色。<span class="科">开船行介</span></p>
        
        <p class="曲"><span class="牌">柳摇金</span>金铙声振。霓旌影明。巨舰破沧溟。江绕罗回带。山围锦列屏。仿佛似身居图画。仿佛似身居图画。不见意中人。叹音容久杳。寥寥此情。<span class="科">合</span>威风胜气。胜气欢声。胜气欢声。摇曳舳舻前进。</p>
        
        <p class="曲"><span class="牌">前腔</span><span class="科">众</span>烟波千顷。云峦万层。鼓角震空鸣。势压金汤破。谋摧铁锁横。猛地里三军歌凯。猛地里三军歌凯。翘首望都城。喜行行将近。无多几程。<span class="科">合前众</span></p>
        
        <p class="白">禀老爷知道。已进京城了。<span class="科">生</span>径到衙门里去。<span class="科">坐介末上</span>富贵不求而自至。姻缘有定再相逢。<span class="科">见介</span>贾府堂候官磕头。<span class="科">生</span>起来。你是我同门故人。何须行此礼。<span class="科">末</span>不敢。贾老爷多拜上。在朝议事。不及自家来看。有句话儿。托荀侍中羊常侍二位老爷传达。已到衙门外厢了。<span class="科">净小生上</span></p>
        
        <p class="曲"><span class="牌">胜葫芦</span>紫凤衔花出禁门。传宠命。缔佳姻。<span class="科">末合</span>真是郎才女貌能厮称。金辉玉映。管取团圞共欣欣。</p>
        
        <p class="白"><span class="科">相见介</span>韩大人允符庙算。早建奇功。巩固皇图。特膺上赏。某等不胜荣羡。<span class="科">生</span>自惭后进。偶效微劳。未及先施。反蒙下顾。下官何以克当。<span class="科">净小生</span>我二人今日之来。一以奉皇上之旨。一以达司空之情。<span class="科">生</span>有何见谕。愿闻其概。<span class="科">净小生</span>韩大人。你与司空先是通家。后为属吏。他今把三小姐求为合卺。昨已奏过官里。特着我二人作伐。此正阀阅相当。恩义兼尽。甚妙甚妙。<span class="科">生</span>司空当代元勋。令爱又是金枝玉叶。家下堵阳末裔。下官又韦带布衣。若议此亲。自知多歉。二位听告禀。</p>
        
        <p class="曲"><span class="牌">高阳台</span>裔本蓬桑。材犹樗栎。深惭智昏菽麦。幸近龙门。前绥得遂叨执。<span class="夹白"><span class="科">净小生</span>韩大人言之太谦。<span class="科">生</span></span>今日。荷忘非偶之嫌也。使蕬萝缔缘白璧。<span class="夹白">二位大人。</span>细思之龙猪殊类。自知莫及。</p>
        
        <p class="白"><span class="科">净小生</span>韩大人。你与司空呵。</p>
        
        <p class="曲"><span class="牌">前腔</span>材德。气味金兰。诗书胶漆。通家世关休戚。髫龀相知。天生恁般家室。<span class="夹白">皇上为着司空与足下呵。</span>恩泽。龙楼特旨专凤选。不费那雀屏遴得。羡星郎期通织女。正当七夕。</p>
        
        <p class="曲"><span class="牌">前腔</span><span class="科">生</span>忻怿。巫峡行云。武陵流水。瑞气欢声洋溢。<span class="科">低身背介</span>海誓山盟。岂料不负宿昔。难得。须知前愆到此一笔都钩了。这就里有谁能识。<span class="科">揖净小生介</span>荷君家殷勤成就。何胜感激。</p>
        
        <p class="白"><span class="科">末</span>韩老爷今日呵。</p>
        
        <p class="曲"><span class="牌">前腔</span>奇特。功业惊人。恩荣冠世。不忝人臣之极。更玉叶金枝。窈窕实为佳匹。叶吉。翁婿相看一似冰映玉。满庭帏颊生春色。正堪夸花丛烂熳。一双㶉鶒。</p>
        
        <p class="曲"><span class="牌">余文</span><span class="科">合</span>华堂珠履三千客。共听噰噰<a epub:type="noteref" href="#char03"><sup>注</sup></a>鼓琴瑟。不觉缭绕欢声盈吉席。</p><aside epub:type="footnote" id="char03"><p>「⿰口雝」～</p></aside>
        
        <p class="落诗">青鸟翩翩喜信传。<br />松萝共结百年缘。<br />自知齐大惭非偶。<br />须信沧溟得委涓。</p>
        
        <h2 id=ch40 class="chapter"><span class="出题">第四十出　𡠚<a epub:type="noteref" href="#char04"><sup>注</sup></a>姻封锡</span></h2><aside epub:type="footnote" id="char04"><p>「⿰女毕」</p></aside>
        
        <p class="曲"><span class="牌">传言玉女</span><span class="科">外上</span>瑞气茏葱。宝鼎篆烟浮涌。<span class="科">老旦上</span>奏笙簧欢声沸动。门盈簪绂。看花烛风光如拥。<span class="科">合</span>梧桐枝稳双栖新凤。</p>
        
        <p class="白"><span class="科">外</span>昨夜祥光腾婺女。<span class="科">老旦</span>今朝喜气应门楣。<span class="科">外</span>雀屏中目谐心卜。<span class="科">合</span>烛影摇红庆结褵。<span class="科">外</span>夫人。韩生功名大就。孩儿年貌相当。蒙皇上主婚。荀羊二公作伐。择在今日成亲了。<span class="科">老旦</span>今日此举。不惟遂他们终身之愿。实足慰尔我暮景之情。虽出人为。乃由天合。<span class="科">末上</span>鸳帏窄地迎仙侣。鹤发华堂举寿杯。禀老爷夫人知道。筵席已完。只待韩老爷下马。就行礼了。<span class="科">外</span>院子。可唤掌礼人伺候。<span class="科">末唤介丑上</span>门迎珠履三千客。云满巫山十二峰。<span class="科">见介</span>掌礼人磕头。<span class="科">外</span>时辰将及。可迎亲了。<span class="科">丑</span>鼓乐喧天。韩老爷已到。分付梅香。伏侍小姐出来。待小人赞礼迎亲。<span class="科">唱介</span>新郎原是旧风流。小姐多情不害羞。又得春英生计较。竹竿暗约过墙头。第一请。<span class="科">云云再唱</span>青琐窥观赛雀屏。奇香相赠表私情。东墙明证狐狸迹。不用媒人亲自成。第二请。<span class="科">云云三唱</span>相公夫人焦躁小姐春英守孝。参谋若不成功。做了三样好笑。第三请。<span class="科">云云</span></p>
        
        <p class="曲"><span class="牌">女冠子</span><span class="科">生上</span>恩荣优渥。书中车马如簇。<span class="科">贴扶旦上</span>奇香馥郁。祥光缭绕。姻缘并美。鱼水情同。</p>
        
        <p class="白"><span class="科">丑云云</span>伏以男女及时。要遂室家之愿。风流得意。何须媒妁之言。一种异香。百年佳偶。婚无定礼。只因你爱我贪。律有明条。实是先奸后娶。画堂前向空展拜。堪夸两个新人。锦帐内对面交欢。各出一般旧物。请新人行礼。<span class="科">云云生旦拜介</span></p>
        
        <p class="曲"><span class="牌">锦堂月</span><span class="科">生</span>丝幕牵红。冰人致语。喜他翠鸾成梦。年少风流。自知侥幸奇逢。今日里金屋相欢。恰便似琼枝交拱。<span class="科">合</span>霞觞捧。看十二巫峰。雨深云重。</p>
        
        <p class="曲"><span class="牌">前腔</span><span class="科">外老旦</span>天纵。间世豪雄。兼人文武。当时朝野钦崇。正坦腹东床。弱息百年承奉。幸相调琴瑟音谐。愿永固海山情共。<span class="科">合前</span></p>
        
        <p class="曲"><span class="牌">前腔</span><span class="科">旦贴</span>相从。伉俪恩浓。唱随道始。赤绳早挛双踵。并缔蕬萝。娇羞不称乘龙。虽黍缀玉叶金枝。恐难匹神驹彩凤。<span class="科">合前</span></p>
        
        <p class="曲"><span class="牌">前腔</span><span class="科">众</span>还同。玉琢金镕。珠明翠美。富贵姻缘天送。见春满秦台。不负紫箫吹弄。水涟漪银汉横桥。花烂熳桃源仙洞。<span class="科">合前末</span></p>
        
        <p class="白">朝廷差荀侍中赉诏书。羊常侍赉礼物来了。<span class="科">净捧诏小生捧金帛上</span></p>
        
        <p class="曲"><span class="牌">卜算子后</span>一劄丹书下九重。伉俪承天宠。</p>
        
        <p class="白">圣旨已到。跪听宣读。<span class="科">生旦跪介净</span>皇帝诏曰。朕惟事君尽忠。臣道之常。所贵初受一命。即能委身。卓哉人纪。于此攸基。厥有奋志勤王。收功降敌者。不加旌异。曷以示劝。尔平东经略使韩寿。运筹帷幄。决胜千里。不劳血刃。率土来归。功孰懋焉。特授散骑常侍河南尹。其妻贾氏封沛国夫人。呜呼。酬功报德。率由典章。辅主匡时。尚冀后绩。谢恩。<span class="科">生旦拜介小生</span>皇上特念椒房之亲。另行金帛之赐。<span class="科">生</span>有劳二位大人。</p>
        
        <p class="曲"><span class="牌">山花子</span>龙章涣汗红云拥。微臣鼓舞仁风。喜姻缘命出九重。椒房瓜葛春融。<span class="科">合</span>荷清时贤材登用。文谟武略伊吕同。明良喜起世道隆。愿取一统皇图。江汉朝宗。</p>
        
        <p class="曲"><span class="牌">前腔</span><span class="科">旦贴</span>情缘契合夸占凤。兼葭上倚乔松。似隔潢牛女期通。相携各慰初衷。<span class="科">合前</span></p>
        
        <p class="曲"><span class="牌">前腔</span><span class="科">外老旦</span>家庭骨肉欢声哄。<span class="夹白">只望</span>看承蔗境分荣。仰皇休沾濡已浓。罄葵诚奋效无穷。<span class="科">合前</span></p>
        
        <p class="曲"><span class="牌">前腔</span><span class="科">众</span>王家柱石千官冢。门阑瑞色流虹。羡嫦娥高挹桂红。仙郎折取芳丛。<span class="科">合前</span></p>
        
        <p class="曲"><span class="牌">红绣鞋</span>椿庭萱室优容。优容。奇香谊笃房栊。房栊。狐狸迹。显墙东。天作合。俾参戎。<span class="科">合</span>成伟绩。奏彤宫。成伟绩。奏彤宫。</p>
        
        <p class="曲"><span class="牌">前腔</span>纶音宠锡荣封。荣封。分明云起从龙。从龙。机辐辏。庆穹窿。人世上。有谁同。<span class="科">合前</span></p>
        
        <p class="曲"><span class="牌">意不尽</span>一般佳遇风流种。青琐怀香千古颂。谩把缀入宫商。永与知音传讽。</p>
        
        <p class="落诗">才子佳人并美难。<br />情钟青琐一窥间。<br />聊成离合悲欢调。<br />留与风流醉笑看。</p>

    </body> 
</html>