<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/青衫記</title>
        <meta name="author" content="明　顧大典　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">青衫記</span></h1>

        <p class="作者">明　顧大典　著</p>

        <h2 id=ch1 class="chapter"><span class="齣題">第一齣　家門始末</span></h2>

        <p class="曲"><span class="牌">看花回</span><span class="科">末上</span>屈指勞生百歲期。榮瘁相隨。名牽利綰逡巡過。奈兩輪玉走金飛。紅顏成皓首。極品何為。　　塵事常多雅會稀。忍不開眉。畫堂歌管深深處。難忘酒盞花枝。醉鄉風景好。攜手同歸。</p>
        
        <p class="曲"><span class="牌">謝池春</span>白氏樂天。初與微之交好。學揣摩時時傾倒。春雷蟄起。上林鶯曉。應制科同登廊廟。　　得意郊遊。邂逅裴娘年少。典青衫恨相逢欠早。誰知交頸化作分飛鳥。直待潯陽江上。聽琵琶方成諧老。</p>
        
        <p class="落詩">金石交夢得微之。<br />鶯花侶小蠻樊素。<br />白樂天詞賦無雙。<br />裴興奴琵琶獨步。</p>
        
        <h2 id=ch2 class="chapter"><span class="齣題">第二齣　元白揣摩</span></h2>
        
        <p class="曲"><span class="牌">高陽臺</span><span class="科">生上</span>吞吐虹霓。氤氳豹霧。文場旗鼓森列。東壁圖書。東山琴酒雲月。含章未展經綸手。志空懷伊呂功烈。且從容芸窗麗澤。待時而發。</p>
        
        <p class="誦"><span class="牌">鷓鴣天</span>當年安石著英聲。近代長庚嗣美名。前輩風流誰可擬。依稀指點屬狂生。　　營竹帛。冀丹青。烏兔催人夢暗驚。自信儒冠不相誤。毛錐豈肯負生平。</p>
        
        <p class="白">自家姓白。名居易。字樂天。本貫下邽人也。早年失怙。常懷風木之悲。壯歲鼓盆。久虛琴瑟之樂。止有侍兒小蠻樊素。可侍琴書。竊比謝氏。明月白雲。每隨杖屨。我交厚只有劉君夢得。元子微之。劉已早入仕途。元亦同叨桂籍。他才高倚馬。志許攀龍。結髮成膠漆之堅。同心締金蘭之契。晤無虛日。談即連牀。昨日許我早過齋中。共勤揣摩之業。以為進取之資。為何此時還不見來。白璧那裡。<span class="科">末上</span>書當快意讀易盡。客有可人期不來。相公有何分付。<span class="科">生</span>你看元相公到來。即便通報。<span class="科">末</span>曉得。</p>
        
        <p class="曲"><span class="牌">生查子</span><span class="科">小生上</span>草屈子雲玄。談卷君卿舌。坐嘯樹勳猷。方顯人中傑。</p>
        
        <p class="白">自家元稹是也。因與白樂天相期。今日特來赴講。可通報。<span class="科">末報介生迎見介生</span>微之請坐。微之豈不聞君子藏器待時。以文會友。小弟嘗閉戶累月。揣摩當代之事。造成策目七十五門。今日特請微之過來。撮其要旨。講論一番。庶麗澤不虛。藏修有待。不知尊意如何。<span class="科">小生</span>如此甚好。願聞願聞。</p>
        
        <p class="曲"><span class="牌">高陽臺</span><span class="科">生</span>藩鎮縱橫。朝綱解紐。正澄清攬轡時節。建立何先。賢豪須有施設。顛越。道傍築室猶未決。笑蘇張漫勞饒舌。倘遭逢。弛張戰守。早權優劣。</p>
        
        <p class="曲"><span class="牌">前腔</span><span class="科">小生</span>明哲。謀斷兼資。昔推房杜。而今付之空說。國是盈庭。雌黃未有分別。迂闊。依違廟堂無石畫。歎君門萬里懸絕。運嘉謀。只愁阻隔。未能直達。</p>
        
        <p class="白"><span class="科">生</span>一向言路不開了。</p>
        
        <p class="曲"><span class="牌">前腔</span>差迭。言路當開。直臣應奬。須知帝裾難絕。自林甫奸邪。把忠賢視同吳越。悲咽。九齡已老韓休死。仗馬鳴杜鵑啼血。到如今。滿朝鉗口。百僚結舌。</p>
        
        <p class="白"><span class="科">小生</span>如今內無直臣。外無戰將。</p>
        
        <p class="曲"><span class="牌">前腔</span>員缺。推轂宜精。建牙當選。豈容債帥星列。二卵<span class="夾白">棄</span>干城。把膺揚付之彈鋏。崩竭。汾陽薨逝西平殞。有誰人奉公竭節。到如今。虎臣矯矯。化為蛇蠍。</p>
        
        <p class="曲"><span class="牌">尾聲</span>揣摩世故須英傑。整頓乾坤莫浪說。正好切磋休玩愒。</p>
        
        <p class="白"><span class="科">生</span>微之。聞得外面應試的。也有起身去了。我們且待春明。打點上京取應便了。<span class="科">小生</span>小弟就此告辭。</p>
        
        <p class="落詩">男兒事業在三餘。<br />學就須乘駟馬車。<br />正是與君一夕話。<br />果然勝讀十年書。</p>
        
        <h2 id=ch3 class="chapter"><span class="齣題">第三齣　裴興私歎</span></h2>
        
        <p class="曲"><span class="牌">霜天曉角</span><span class="科">旦上</span>重門靜悄。簾外東風曉。暮雨朝雲怎了。迎新送舊徒勞。</p>
        
        <p class="誦"><span class="牌">浣溪沙</span>翡翠屏開繡幄紅。起來無力曉妝慵。錦幃鴛被宿香濃。　　微雨小庭春寂寂。燕飛鶯語隔簾櫳。杏花凝恨倚東風。</p>
        
        <p class="白">奴家裴興奴是也。生長教坊。粗通文史。雖是煙花門戶。甘心冷淡生涯。自幼曾拜曹善才為師。學得幾曲琵琶。無奈叫官身的再無虛日。媽媽又時常嗔怒。這幾日好悶人也。</p>
        
        <p class="曲"><span class="牌">錦纏道</span>悶無聊。嘆煙花塵緣未消。粉悴與脂憔。甚時得成就鳳友鸞交。終日擺迷魂陣。<span class="夾白">用</span>被窩中寶刀。只落得按紅牙撥損檀槽。減卻楚宮腰。羞殺人當筵獻笑。箕箒幾時操也。免得蘭生當道。打疊起目挑與心招。</p>
        
        <p class="白"><span class="科">丑上</span>隔牆須有耳。窗外豈無人。興奴。你在此自言自語。說些什麼。<span class="科">旦</span>沒有說什麼來。<span class="科">丑</span>還教不曾說。我都聽見了。你曲子也不學一學。琵琶也不去彈一彈。到只想着從良。你不要觸犯老娘的性子。</p>
        
        <p class="曲"><span class="牌">普天樂</span><span class="夾白">我</span>性兒焦心兒躁。怪得我家生俏。家生俏忒恁妝喬。<span class="夾白">把</span>歌和舞鎮日輕拋。教咱怨着。竟不顧我淒涼門戶髮蕭騷。</p>
        
        <p class="白"><span class="科">旦</span>我娘。你只愛錢財。竟不顧我終身之事。</p>
        
        <p class="曲"><span class="牌">前腔</span>恨娘行惟躭鈔。下金鉤<span class="夾白">把</span>兒郎釣。笑癡兒慾火延燒。好一似精衛填橋。<span class="夾白">我</span>心中想着。怎教人做得花月之妖。</p>
        
        <p class="白"><span class="科">丑</span>我兒。你今日也要從良。明日也要從良。只道從良有甚好處。你嫁了一個人。未曾入門。大老婆就扯起架子來。除下你的䯼髻。勒你跪便跪。拜便拜。又不容老公和你睡。衾寒枕冷。多少淒涼。及至老公千求萬求。求得容你同他一宿。大老婆又忍酸喫醋。聒噪不休。未到天明。就要起身。日裡還要受他幾場嘔氣。要穿沒得穿。要喫沒得喫。要來不得來。要去不得去。要高高不得。要低低不得。才懊悔不聽做娘的說話。卻便難了。你如今快快梳妝接客。若再如此。我一頓皮鞭打得你希爛。定不饒的。</p>
        
        <p class="曲"><span class="牌">古輪臺</span><span class="科">旦</span>不相饒。遊蜂浪蝶簇花梢。生來嬾去追歡笑。蛙鳴蟬噪。魂繞神勞。怎禁得煙花圈套。便玉軟香溫。珠圍翠遶。算來總是可憐宵。那些個郎才女貌。落便宜獨自煎熬。怕蛾眉翠掃。蟬鬢雲凋。佳人年少。歲月鏡中消。巴不到一鞍一馬遂心苗。</p>
        
        <p class="曲"><span class="牌">尾聲</span>市門空倚終難料。墮落風塵淚暗拋。歎于歸無日羞詠桃夭。</p>
        
        <p class="落詩">柔枝嫩蕊實堪誇。<br />不逐東風度歲華。<br />落花有意隨流水。<br />流水無情戀落花。</p>
        
        <h2 id=ch4 class="chapter"><span class="齣題">第四齣　蠻素餞別</span></h2>
        
        <p class="曲"><span class="牌">一翦梅</span><span class="科">貼上</span>簾幕重重映曉霞。砌滿飛花。淚灑飛花。<span class="科">小旦</span>歌慵舞嬾鬢雲斜。人去天涯。思繞天涯。</p>
        
        <p class="誦"><span class="牌">菩薩蠻</span><span class="科">貼</span>羅幃繡戶悲愁寂。柳絲嫋娜春無力。門外草淒淒。送君聞馬嘶。　　<span class="科">小旦</span>釵頭金翡翠。玉臉雙垂淚。花落子規啼。綠窗殘夢迷。</p>
        
        <p class="白"><span class="科">貼</span>奴家喚名樊素。<span class="科">小旦</span>奴家喚名小蠻。<span class="科">貼</span>我兩人出自教坊。頗閑歌舞。向曾在女伴中結為姊妹。今又蒙白相公娶為侍姬。咳。妹子。我自慚媸陋。雖無閉月之容。<span class="科">小旦</span>姐姐。並事衾裯。幸托小星之列。今早聞得相公赴京應舉。我和你備一杯別酒餞行。不免請相公出來。</p>
        
        <p class="曲"><span class="牌">菊花新</span><span class="科">生上</span>翩翩挾策赴京華。賦就凌雲氣可誇。結束遠辭家。有人在綠窗低亞。</p>
        
        <p class="白">你兩個請我出來。有何話說。<span class="科">二旦</span>今日聞得相公赴京應舉。奴家兩人。特備一杯別酒。與相公餞行則個。<span class="科">生</span>生受你。<span class="科">貼</span>玲瓏。取酒過來。<span class="科">小丑上</span>一杯別酒。三唱陽關。二位娘子。酒在此。<span class="科">貼小旦遞酒介</span></p>
        
        <p class="曲"><span class="牌">黃鶯兒</span>和淚瀉流霞。唱陽關別路賒。眉兒淡了憑誰畫。離心似麻。枕痕轉加。眼前一刻千金價。願君家。春風得意。看遍上林花。</p>
        
        <p class="曲"><span class="牌">前腔</span><span class="科">生</span>門外促驕騧。趁東風踏落花。柳絲無奈春愁掛。歸當及瓜。休教憶咱。盼征途日近長安下。莫咨嗟。你深閨結伴。相對綠窗紗。</p>
        
        <p class="曲"><span class="牌">簇御林</span><span class="科">貼小旦</span>關河遠。煙樹賒。玉容消。鏡裡花。怕遊絲到處相牽罣。把巫山夢逐行雲化。萬山遮。匆匆分袂。腸斷已無些。</p>
        
        <p class="曲"><span class="牌">前腔</span><span class="科">生</span>津亭柳。故苑花。霎時間。天一涯。為功名兩字添縈掛。管教駟馬高車駕。漫堪誇。他時晝錦。同汎使星槎。</p>
        
        <p class="曲"><span class="牌">尾聲</span>情難盡人轉遐。無奈臨岐淚灑。<span class="夾白"><span class="科">貼小旦</span>相公。你</span>早把泥金報喜誇。<span class="科">生</span></p>
        
        <p class="白">我的行李俱收拾停當了麼。<span class="科">貼小旦</span>俱交付與白璧了。<span class="科">生</span>我常穿的青衫。可在裡頭。<span class="科">貼小旦</span>也在裡頭了。<span class="科">生</span>既如此。天色將晚。我喚了白璧。竟自出門去了。你兩個自進去罷。<span class="科">貼小旦</span>相公。途路間關。請自保重。</p>
        
        <p class="落詩">陌上春風悵別離。<br />洛陽花事正芳菲。<br />明朝匹馬東風裡。<br />正是深閨腸斷時。</p>
        
        <h2 id=ch5 class="chapter"><span class="齣題">第五齣　元白上路</span></h2>
        
        <p class="曲"><span class="牌">園林好</span><span class="夾白"><span class="科">生小生末同上</span>請了。</span>怯長途征塵染衣。惜韶春飛花滿裾。遙望見紅樓十里。何處是帝王居。何處是帝王居。</p>
        
        <p class="曲"><span class="牌">江兒水</span>春色皇州麗。春風客路迷。萋萋芳草渾無際。聲聲杜宇催春去。<span class="科">生</span>綠窗無奈春情繫。<span class="科">背介</span>猶記得閨人私語。<span class="科">合</span>野店青簾縹緲。共春雲搖曳。</p>
        
        <p class="曲"><span class="牌">清江引</span>且喜皇都將到矣。日暮雲陰翳。沽酒杏花村。共醉新豐市。今宵幸得論文侶。</p>
        
        <p class="落詩">黯黯離情惜解攜。<br />蕭蕭行李赴京闈。<br />春風客路頻回首。<br />野店寒燈共掩扉。</p>
        
        <h2 id=ch6 class="chapter"><span class="齣題">第六齣　元白對策</span></h2>
        
        <p class="白"><span class="科">淨丑扮二將軍上</span>閶闔初開瑞靄中。丹霞曉日上蒼龍。鳴鞭驚徹廊千步。佩玉聲趨戟五重。自家是殿前金瓜武士。聖上升殿。不免在此侍衛。<span class="科">末扮黃門上</span></p>
        
        <p class="曲"><span class="牌">北點絳唇</span>鳳闕雲深。螭頭欲散朝霞影。環珮趨蹡。聽樂奏鳴稍靜。</p>
        
        <p class="白">花裡宮鶯曉未啼。千牛仗下報班齊。銀袍五百趨龍尾。天子臨軒賜御題。自家黃門官是也。今日聖上臨軒策試諸士。不免在此侍班。道猶未了。諸士早到。<span class="科">生小生各持試卷上</span></p>
        
        <p class="曲"><span class="牌">前腔</span>瑞靄浮煙。見初陳鹵簿丹墀靜。聖上臨軒。待奏對抒忠悃。</p>
        
        <p class="白"><span class="科">生</span>北望天門拜冕旒。<span class="科">小生</span>文光遙映五雲浮。<span class="科">生</span>董生獨對天人策。<span class="科">小生</span>應慰明王出席求。<span class="科">生</span>吾輩且喜成名。今日廷試。要各陳所見。以備采納。呀。你看聖駕升殿了。<span class="科">末</span>廷試諸生。不得近前。就此俯伏。<span class="科">生小生跪介末</span>皇帝策問。朕聞之傳曰。先王耀德不觀兵。又曰誰能去兵。然則君天下者。廢而不用。且涉觀兵之非。資以定功。又辜耀德之美。今河朔兵亂。有言撫安者。有言速討者。其說何居。爾多士詳著于篇。朕將親覽焉。</p>
        
        <p class="曲"><span class="牌">駐馬聽</span>如綍如綸。天語傳宣謹聽聞。今兵興河朔。欲息風塵。須賴臣鄰。先王耀德是何因。于今用武何為本。顧問諄諄。嘉謀勝算。各宜無隱。</p>
        
        <p class="曲"><span class="牌">駐雲飛</span><span class="科">生</span>臣對臣聞。敢布芻蕘效悃忱。三鎮相援引。逆節終難隱。<span class="夾白">嗏。</span>跋扈轉紛紜。皇威當震。講武修文。二者皆明訓。推轂還須任虎臣。</p>
        
        <p class="曲"><span class="牌">前腔</span><span class="科">小生</span>臣對臣聞。敢竭愚忠答聖恩。河朔方專閫。犯闕軍威損。<span class="夾白">嗏。</span>國勢此攸存。豈容勿問。速整王師。早把妖氛淨。直搗幽并接陣雲。</p>
        
        <p class="白"><span class="科">末</span>諸士且在午門外伺候。待下官上殿。將廷試卷傳達。就有玉音傳降。行看姓字驚天下。謾把文章奏日邊。<span class="科">下介生</span>微之。小弟待奏公車。喜遂成龍之願。名登傑榜。濫叨附驥之榮。何幸何幸。<span class="科">小生</span>樂天。你終軍年少。賈傅才高。共推臚唱宜先。已卜鰲頭獨占。休得過謙。<span class="科">生</span>綸音將下。我與你在此拱聽便了。<span class="科">末捧榜文二旦宮人捧冠帶上</span></p>
        
        <p class="曲"><span class="牌">滴溜子</span>日華動。日華動。玉闕臚傳。宮袍爛。宮袍爛。綠羅新翦。彷彿雲梯月殿。春光醉九重。蓬瀛妙選。手捧綸音。丹陛傳宣。</p>
        
        <p class="白"><span class="科">末</span>皇帝有旨。白居易元稹俱賜進士及第。餘皆賜進士出身。白居易授諫院左拾遺兼中書舍人。元稹授秘書省秘書郎。袍笏冠帶。就此佩服。鴻臚寺具鼓樂。就撤御前鹵簿。道送歸第。謝恩。<span class="科">生小生</span>萬歲萬歲萬萬歲。<span class="科">末</span>諸進士退班。芳名通禁籍。詞賦重凌雲。<span class="科">同二宮人下生小生出朝介眾從人上</span></p>
        
        <p class="曲"><span class="牌">前腔</span>這綸綍。這綸綍。頒來自天。這袍笏。這袍笏。恩榮非淺。頃刻雲蒸霞變。神魚欲化龍。朱衣頭點。絕勝登瀛。簇擁似僊。</p>
        
        <p class="白"><span class="科">眾</span>儀仗已備。請爺上馬。<span class="科">生小生</span>請了。</p>
        
        <p class="曲"><span class="牌">山花子</span>玉驄蹀躞天衢穩。煖融融花柳爭新。看奎𨇠<a epub:type="noteref" href="#char01"><spu>註</spu></a>光搖紫宸。獻甘泉奏捷雄文。遇明時仰荷湛恩。聲名一日天下聞。紛紛時彥屬後塵。願展丹葵不負臣鄰。<span class="科">並下</span></p><aside epub:type="footnote" id="char01"><p>「⿰足㕓」</p></aside>
        
        <h2 id=ch7 class="chapter"><span class="齣題">第七齣　郊遊訪興</span></h2>
        
        <p class="曲"><span class="牌">菊花新</span><span class="科">外劉禹錫末攜酒肴隨上</span>六街歌舞馬頭塵。最喜連韀是故人。郊外好尋春。載酒且期歡飲。</p>
        
        <p class="白">玄都觀裡桃千樹。盡是劉郎去後栽。種桃道士歸何處。前度劉郎今又來。自家劉禹錫便是。前日朝門上放榜。喜得故人白樂天元微之俱已及第。如今遊街將畢。分付院子備些酒肴。與他到東郊遊樂。一展契闊之情。一伸慶賀之意。卻不是好。叫院子。快備酒肴。打點隨我郊外賞春。<span class="科">末</span>理會得。<span class="科">外</span>看元白二位老爺到來。便邀他下馬。<span class="科">生小生騎馬引從人上</span></p>
        
        <p class="曲"><span class="牌">香遍滿</span>彤墀拜舞踏香塵。看遍街頭萬戶春。紛紛俱是冶遊人。轉覺皇都氣象新。</p>
        
        <p class="白"><span class="科">末</span>劉老爺在此奉候。請二位老爺下馬。<span class="科">相見介外</span>恭承高第。殊慰下情。聊具酒肴。屈至東郊遊賞。萬勿見拒。<span class="科">生</span>既蒙雅意。敢不追隨。就此前去。</p>
        
        <p class="曲"><span class="牌">宜春令</span>花光艷。草色新。且停驂向仙源問津。平橋曲徑。杜陵韋曲相將近。鞦韆外燕蹴紅英。粉牆邊鶯遷綠蔭。<span class="科">合</span>喜如今滿前春色。四郊無警。</p>
        
        <p class="曲"><span class="牌">前腔</span><span class="科">小生</span>尋芳侶。拾翠頻。愛香堤平鋪繡茵。帝城相映。龍樓咫尺天顏近。睹村莊四野齊民。數田疇幾家同井。<span class="科">合前</span></p>
        
        <p class="曲"><span class="牌">前腔</span><span class="科">外</span>催黃鳥。轉綠蘋。出郊圻暫離紫宸。攜壺挈伴。絲鞭齊拂垂楊影。向金閨侍從經旬。解羅襴暫息勞頓。<span class="科">合前生</span></p>
        
        <p class="白">請問二兄。既要飲酒。須尋個人家。纔覺方便。<span class="科">小生</span>正是。<span class="科">外</span>此間有個妓者。喚名裴興奴。不惟絕色。況且琵琶是營妓中第一手。小弟奉陪。同到他家去如何。<span class="科">生小生</span>如此甚好。請就同行。<span class="科">生</span>散步到江皋。<span class="科">小生</span>指點青樓小。<span class="科">外</span>為覓如花貌。<span class="科">合</span>滿徑花枝繞。<span class="科">末</span>此間正是裴興娘家了。<span class="科">外</span>可敲門。<span class="科">末敲介丑上</span>柳暗聞啼鴂。花深共掩門。是誰。<span class="科">開門介</span>呀。原來是列位老爺。列位老爺請坐。待我喚女兒出來。興奴。有客在此。快來。<span class="科">旦上</span>來了。</p>
        
        <p class="曲"><span class="牌">玩仙燈</span>脂粉慵調。幽恨縈懷抱。聽花外黃鸝聲巧</p>
        
        <p class="白">母親。那個在此。<span class="科">丑</span>我兒過來見了三位老爺。<span class="科">相見介旦</span>呀。劉老爺。為何一向不見下顧。<span class="科">外</span>連日有事。不曾來看得你。<span class="科">旦背云</span>此二位決非凡品。我為何不曾識面。<span class="科">外</span>興奴這般識人。可要對你說。那一位是做連昌宮詞的元微之。這一位是做長恨歌的白樂天。<span class="科">旦</span>久慕久慕。娘。你進去另煮好茶來喫。今日的客不比尋常。<span class="科">丑背白</span>曉得了。看來也不像使錢的。想我女兒有些眼裡火了。<span class="科">下生</span>方纔走得有些熱。待我脫了這青衫。然後喫酒。<span class="科">脫衣翻酒介眾</span>阿呀。一時間酒都潑了。<span class="科">外</span>怎麼了。快去買來。<span class="科">末</span>不曾帶得銀子在此。<span class="科">旦</span>不消。奴家自差人取來。叫使兒。<span class="科">小丑上旦</span>你可把我的釵兒去。多典些酒來。<span class="科">生</span>豈有此理。方纔是我脫青衫翻了酒。如今就把我的青衫去典酒便了。<span class="科">小丑</span>曉得了。正是神仙留玉珮。卿相解金貂。<span class="科">下外</span>興奴。既然待酒。先把琵琶試彈一曲何如。<span class="科">旦</span>使得。取琵琶過來。<span class="科">彈介生小生外</span>果然彈得好。都是曹善才的指法。<span class="科">旦</span>呈醜了。</p>
        
        <p class="曲"><span class="牌">惜奴嬌</span>坐有英髦。且輕攏謾撚。試展鮫綃。綢繆意怕被斷絃相惱。鸞膠好續紅絲。<span class="科">生</span>聽聲聲寫出柔腸幽抱。冰刀。何須截曹剛兩手與紅蓮纔好。</p>
        
        <p class="曲"><span class="牌">鬭寶蟾</span>多嬌。聲徹雲霄。似臨邛新寡才情風調。念相如為客。自有情難表。<span class="科">小生外</span>傾倒。佳人年正少。才子興方豪。料今宵。必須把三生舊約。付之一笑。</p>
        
        <p class="白"><span class="科">小丑上</span>人從楊柳橋邊過。酒向杏花村裡沽。酒在此了。<span class="科">生</span>不有青衫。安得綠酒。快取過來。<span class="科">飲介</span></p>
        
        <p class="曲"><span class="牌">錦衣香</span>香有醪。金尊倒。美有肴。珍饈造。坐有妖嬈。輕顰淺笑。何妨日日典青袍。<span class="科">生</span>柔情眷眷。真樂陶陶。<span class="科">旦</span>願相期諧老。訂幽盟兩情相保。同把蒼蒼禱。一心兩照。不知身在瓊臺瑤島。</p>
        
        <p class="曲"><span class="牌">漿水令</span>聽春聲鶯嬌燕小。覽春色繁李穠桃。生平樂事是今朝。<span class="科">生</span>顧盼之間目眩魂搖。依稀似妖神廟。尤雲殢雨知多少。<span class="科">小生外</span>天將暮。天將暮遊情未了。相留戀。相留戀月兒高。</p>
        
        <p class="曲"><span class="牌">尾聲</span>且通宵<span class="夾白">任</span>雞聲報。一醉須將萬事拋。怕今夜風情瘦沈腰。<span class="科">旦扯生介</span></p>
        
        <p class="白">我醉了。要你住在此陪我。<span class="科">外</span>興奴平日做模樣。今日為何這等開懷。樂天可住在此。我們乘月而回。明日卻備馬來接你。<span class="科">生</span>我也醉了。去不得了。休罪休罪。</p>
        
        <p class="落詩">生前結得好姻緣。<br />此日相逢豈偶然。<br />莫道春歸落燕後。<br />果然思發在花前。<span class="科">生旦弔場</span></p>
        
        <p class="曲"><span class="牌">十二紅</span><span class="科">生</span>窈窕窈窕傾城貌。<span class="科">旦</span>談笑談笑氣雄豪。<span class="科">合</span>暮雨朝雲<span class="夾白">總</span>在今宵。不枉人年少。<span class="夾白"><span class="科">旦</span>我愛你</span>風情月調。<span class="夾白"><span class="科">生</span>我愛你</span>歌唇舞腰。<span class="科">旦</span>一個在鳳池鰲禁。<span class="科">生</span>一個在花邊柳梢。<span class="科">合</span>幸然天假良緣到。<span class="科">同下</span></p>
        
        <h2 id=ch8 class="chapter"><span class="齣題">第八齣　蠻素聞捷</span></h2>
        
        <p class="曲"><span class="牌">破陣子</span><span class="科">貼上</span>脈脈兩眉愁淺。菱花暗損嬋娟。<span class="科">小旦</span>消息不知郎近遠。目斷關山隴樹煙。<span class="科">合</span>相將淚暗彈。</p>
        
        <p class="誦"><span class="牌">清平樂</span><span class="科">貼</span>愁腸欲斷。正是青春半。連理分枝鸞失伴。又是一場離散。　　<span class="科">小旦</span>捲簾無語低眉。思隨芳草萋萋。憑仗東風吹夢。與郎終日東西。</p>
        
        <p class="白"><span class="科">貼</span>妹子。自從相公別後。不覺月餘。不知他途中安否何如。又不知功名遂否何如。教我日夜放心不下。呀。你看春色將闌。香閨寂寞。好傷感人也。<span class="科">小旦</span>姐姐。正是。</p>
        
        <p class="曲"><span class="牌">六犯清音</span>畫眉人去。蘭閨深掩。羞見差池雙燕。紅愁綠慘。芳菲似妒韶年。人遠天涯近。春歸在客先。容光換。別恨添。綺窗啼鳥怯春眠。<span class="科">小旦</span>怎能彀霓裳舞罷郎當袖。<span class="科">貼</span>怎能彀子夜歌殘玳瑁筵。<span class="科">合</span>嬾梳雲鬢。嬾貼翠鈿。玉容憔悴梨花面。<span class="夾白">相公相公。我兩人在此。想你在京呵。多應是</span>喜鶯遷。杏園馳驟。羅綺簇神仙。</p>
        
        <p class="白"><span class="科">丑報信人上</span>報報報。十年窗下無人問。一舉成名天下知。有人麼。<span class="科">貼</span>玲瓏。你看外邊什麼人叫門。<span class="科">小丑上</span>待我去看來。<span class="科">開門介丑入介</span>我是報喜的。白相公與元相公對策。一齊中榜。留在京師拜官。小人特來報喜。<span class="科">貼小旦</span>謝天地。謝天地。既如此。玲瓏。你分付外邊留他酒飯。與他賞錢。<span class="科">丑</span>小人還要往元相公家去。再來領賞。正是一心忙似箭。兩腳走如飛。<span class="科">下小丑</span>賀喜賀喜。如今是二位夫人了。<span class="科">貼小旦</span></p>
        
        <p class="曲"><span class="牌">琥珀貓兒墜</span>泥金報捷。喜事果從天。<span class="夾白">想</span>賦奏明光動聖顏。曲江走馬嫋絲鞭。<span class="科">合</span>留連。莫非為皇都上苑。別有嬋娟。</p>
        
        <p class="曲"><span class="牌">前腔</span>風塵羈旅。何處寄青氈。怕擲果佳人愛少年。紅樓多在五雲邊。<span class="科">合前</span></p>
        
        <p class="落詩">寂寞空閨人怨嗟。<br />雲箋報喜自天涯。<br />春風得意馬蹄疾。<br />一日看遍長安花。</p>
        
        <h2 id=ch9 class="chapter"><span class="齣題">第九齣　河朔兵亂</span></h2>
        
        <p class="曲"><span class="牌">番卜算</span><span class="科">淨朱克融眾卒隨上</span>千里翦提封。萬騎如雲擁。還期定霸逞英雄。看掌握山河重。</p>
        
        <p class="白">膂力過人膽氣雄。貔貅百萬肅軍容。還將三鎮幽燕地。乘勝都歸掌握中。自家平盧節度使朱克融是也。只因唐家天子聽信僉壬。荒于音樂。不理朝政。囚殺鎮臣。俺與成德節度使王庭湊擁據一方。稱兵謀叛。不免整頓軍伍。直抵長安。擄掠金銀。以充糧餉。卻不是好。將士們何在。<span class="科">眾應介淨</span>將士們。可速擺列隊伍。殺至長安城外。搜擄一番。不得違吾號令。<span class="科">眾應介淨</span>就此起兵前去。</p>
        
        <p class="曲"><span class="牌">紅繡鞋</span>談兵虎帳英雄。英雄。胸藏韜略精通。精通。軍聲振。似雷轟。原日淡。陣雲橫。飛羽箭。控雕弓。</p>
        
        <p class="曲"><span class="牌">前腔</span><span class="科">眾</span>旌旗蔽日翻紅。翻紅。長驅直捲飛蓬。飛蓬。離幽鎮。到京墉。人似虎。馬如龍。同劫掠。逞威風。</p>
        
        <p class="落詩">三軍殺氣橫。<br />一戰取幽并。<br />瀚海雲迎陣。<br />燕山月照營。</p>
        
        <h2 id=ch10 class="chapter"><span class="齣題">第十齣　夢得刺江</span></h2>
        
        <p class="曲"><span class="牌">神仗兒</span><span class="科">外引從上</span>一麾出守。一麾出守。車馳馬驟。感君恩高厚。玉節朱旛先後。持虎竹。下江州。持虎竹。下江州。</p>
        
        <p class="白">擁旌去京國。褰帷辭未央。束髮從王役。剖竹向名邦。不學胡威絹。寧掛裴潛牀。所冀方留犢。行當息飲羊。下官劉禹錫是也。以殿中侍御。出為江州刺史。乍離省闥。能無戀闕之心。遠別朋儕。未免停雲之想。今日起程。昨樂天微之相約。到十里長亭餞別。此間已是。左右的。元白二老爺到來。即通報。<span class="科">介</span></p>
        
        <p class="曲"><span class="牌">前腔</span><span class="科">生小生引從上</span>故人出守。故人出守。津亭折柳。把離筵相候。況是芝蘭同臭。暫話別。且淹留。暫話別。且淹留。</p>
        
        <p class="白"><span class="科">相見介生小生</span>二弟聞得老丈榮行。特來奉餞。<span class="科">外</span>王程期迫。即便趲行。不敢勞了。<span class="科">生小生</span>聊奉一杯。少敘別思。看酒過來。<span class="科">卒</span>酒在此。<span class="科">遞酒介生小生</span></p>
        
        <p class="曲"><span class="牌">白練序</span>同袍友。喜千騎東方居上頭。傾別酒。不忍聽驪駒曲奏。江州五馬遊。漸蛟浦雲深雁影秋。愁分手。<span class="夾白">是</span>湓江客棹。庾樓文酒。</p>
        
        <p class="曲"><span class="牌">前腔</span><span class="科">外</span>凝眸隴水頭。長江自流。乘軺去。<span class="夾白">似</span>王尊叱馭難留。含愁淚強收。何日向南皮續舊遊。空攜手。歎長安宮闕。故人杯酒。</p>
        
        <p class="白">酒已多了。撤過了罷。<span class="科">生小生</span>還再請一杯。<span class="科">外</span>天色已晚。不勞了。就此拜別。<span class="科">拜介</span></p>
        
        <p class="落詩">長亭杯酒送行軒。<br />千里雲山望眼穿。<br />東去伯勞西去燕。<br />斷腸回首各風煙。</p>
        
        <h2 id=ch11 class="chapter"><span class="齣題">第十一齣　承璀授閫</span></h2>
        
        <p class="曲"><span class="牌">畫堂春</span><span class="科">丑扮內臣從隨上</span>葳蕤重疊瑣深宮。掃除近侍飛龍。秉權何日逞雄風。閫外師中。</p>
        
        <p class="白">花明淑景靜年芳。閶闔春雲接苑牆。龍武新軍深駐輦。芙蓉別殿漫焚香。自家乃是興慶宮中一個內臣吐突承璀是也。近侍天顏。時承寵賚。日來河朔兵變。勢逼長安。將帥乏人。不堪專閫。主上欲拜中官一人。為制將都統。統領神策諸軍。進兵招討。我想這一差何等威權。何等榮耀。算來該是我的。聞得旨意將下。不免在此伺候。正是眼望旌捷旗。耳聽好消息。<span class="科">眾報</span>聖旨下。<span class="科">旦扮內官捧勑同卒上</span>將軍專閫制。中使擁兵權。聖旨已到。跪聽宣讀。皇帝勑曰。朕惟河朔兵亂。將帥乏人。今特命中官吐突承璀。統領神策諸軍。速討幽并三鎮。奏凱之日。論功行賞。欽哉故勑。謝恩。<span class="科">丑</span>萬歲。<span class="科">介相見介</span>天使請坐。<span class="科">旦</span>軍情緊急。不坐了。正是將軍不下馬。各自奔前程。<span class="科">下丑</span>一朝權在手。便把令來行。大小三軍聽吾號令。<span class="科">眾</span>嗄。<span class="科">丑</span>須要排列刀鎗。整齊隊伍。退要鳴金。進要擊鼓。指右則右。指左則左。違我令者。割了耳朵。<span class="科">眾</span>割耳朵是不怕的。還是割去了那個東西纔好。<span class="科">丑</span>唗。就此起兵前去。</p>
        
        <p class="曲"><span class="牌">豹子令</span>疊鼓鳴笳山岳動。山岳動。長鎗大劍倚崆峒。倚崆峒。百萬雄兵前後擁。直教殺氣暗盧龍。<span class="科">合</span>佇看奏凱建膚功。</p>
        
        <p class="曲"><span class="牌">前腔</span><span class="科">眾</span>三略六韜須講誦。須講誦。星流電轉振威風。振威風。麾下人人皆膽勇。摧強破敵逞豪雄。<span class="科">合前</span></p>
        
        <p class="落詩">將軍閫外握兵符。<br />一戰還將社稷扶。<br />計就月中擒玉兔。<br />謀成日裡捉金烏。</p>
        
        <h2 id=ch12 class="chapter"><span class="齣題">第十二齣　河朔交兵</span></h2>
        
        <p class="曲"><span class="牌">水底魚</span><span class="科">淨引眾上</span>兵馬蕭蕭。弓刀各在腰。三河健卒。一箭射雙鵰。</p>
        
        <p class="曲"><span class="牌">前腔</span><span class="科">丑引眾上</span>金鐙齊敲。旗懸太白高。揚威耀武。轉戰敢辭勞。</p>
        
        <p class="白"><span class="科">相遇介丑眾</span>公公不要怕他。放些陽氣出來。<span class="科">丑</span>朱克融。朝廷有甚虧負你。敢來謀叛。<span class="科">淨</span>吐突承璀。你是閹宦。也來領兵廝殺。放馬過來。<span class="科">接戰介丑敗介淨</span>就此乘勝。直殺上去。擄掠一番。</p>
        
        <p class="曲"><span class="牌">四邊靜</span>蛇蟠虎翼兵威整。直入長安境。金鼓振軍中。諸鎮還兼并。<span class="科">合</span>長驅取勝。三軍聽令。地覆與天翻。聞風皆響應。</p>
        
        <p class="曲"><span class="牌">前腔</span><span class="科">眾</span>橫行鐵騎如風競。萬疊連營陣。叱咤雪霜飛。號令雷霆迸。<span class="科">合前</span></p>
        
        <p class="落詩">為問提兵節鎮。<br />何如直搗中原。<br />不能留芳百世。<br />亦當遺臭萬年。</p>
        
        <h2 id=ch13 class="chapter"><span class="齣題">第十三齣　贖衫避兵</span></h2>
        
        <p class="曲"><span class="牌">七娘子</span><span class="科">旦上</span>春歸底是懨懨害。填不了煙花業債。好夢驚回。離情無奈。還將可意人兒待。</p>
        
        <p class="白">何處堪惆悵。情深未得親。祇將心上事。憐取意中人。奴家裴興奴是也。前日同白相公與元劉二相公出郊遊賞。正是暮春天氣。如今紅英落盡。綠樹成陰。又是清和時候了。我想那白相公。豐標俊雅。才調風流。乃是當今才子。況且花間識面。絃上傳情。雖然一夜恩情。曾結百年盟誓。教我好生掛心。他曾解下青衫。以沽綠蟻。不免替他贖取。等待重來。使異日青衫無恙。白首同歸。一段姻緣。或者在此。也未可知。不免喚使兒去贖便了。使兒那裡。<span class="科">小丑上</span>辛苦易成霜鬢。奔馳常在花街。興娘有何分付。<span class="科">旦</span>使兒。前日白相公在此賞春。是你將他的青衫換酒。我有一錠銀子。你與我去贖了來。我自賞你。<span class="科">小丑</span>興娘。我曉得你的意思了。贖取那白相公青衫。莫非要做綠衣黃裳。<span class="科">旦</span>休得多說。快去。<span class="科">小丑下</span></p>
        
        <p class="曲"><span class="牌">醉扶歸</span><span class="科">旦</span>花前邂逅春風面。典衣沽卻酒如泉。這青衫不比鷫鸘。寒淋漓猶殢香痕滿。<span class="夾白">咳。白相公。白相公。</span>你懸金衣紫是何人。須記紅樓翠袖情非淺。</p>
        
        <p class="白">使兒怎麼還不見來。我在此等一等。</p>
        
        <p class="曲"><span class="牌">不是路</span><span class="科">小丑</span>禍事天來。報與娘行仔細猜。<span class="夾白"><span class="科">旦</span>青衫在那里。<span class="科">小丑</span></span>青衫在。到杏花村裡贖將回。<span class="夾白"><span class="科">遞衣介旦</span>既贖了青衫。為何這等慌張。<span class="科">小丑</span>興娘。我去贖了青衫。回來呵。</span>到前街。見紛紛逃避多𩴵<a epub:type="noteref" href="#char02"><spu>註</spu></a>魀。<span class="夾白">說是</span>河朔兵侵起禍階。<span class="科">丑上</span>真堪怪。堂前為甚頻嗟慨。<span class="夾白">我</span>女兒何在。<span class="夾白">我</span>女兒何在。</p><aside epub:type="footnote" id="char02"><p>「⿺鬼監」</p></aside>
        
        <p class="白">呀。興奴。你與使兒在此慌慌張張。卻是為何。<span class="科">旦</span>母親還不知道。河朔兵亂。侵逼長安。城外人民。盡皆逃避。我和你如何是好。<span class="科">丑</span>既如此。疾忙收拾。逃奔他方。再作區處。興奴。你手中什麼東西。<span class="科">旦</span>是白相公的青衫。向因典來沽酒。奴家替他贖回在此。<span class="科">丑</span>咳。自家的衣服也顧不得。管什麼白相公的青衫。快走快走。到前面去打包裹罷。</p>
        
        <p class="曲"><span class="牌">皂角兒</span>陰慘慘毒霧昏霾。路迢迢干戈盈塞。忙奔走滿目塵埃。恨漂流一家摧敗。玉消容眉鎖黛。悶如山。愁似海。無計安排。<span class="科">內作喊介</span>軍聲一派。轟填若雷。怎能勾狼煙靜掃。苦盡甘來。</p>
        
        <p class="白">女兒。快走快走。</p>
        
        <p class="曲"><span class="牌">前腔</span><span class="科">旦</span>瘦怯怯寸步難捱。恨悠悠孤身無奈。盼鄉關極目雲埋。這羈愁怎生擔戴。歎窮途多窒礙。死和生。成和敗。難閃難猜。煙花生計。顛連可哀。告蒼天莫教輕拆。子母分開。</p>
        
        <p class="白"><span class="科">丑</span>我兒。我們趕到前路。投個人家暫避。等干戈寧靜。回去便了。</p>
        
        <p class="落詩">何處避征塵。<br />悽惶母子身。<br />寧為太平犬。<br />莫作亂離人。</p>
        
        <h2 id=ch14 class="chapter"><span class="齣題">第十四齣　抗疏忤旨</span></h2>
        
        <p class="白"><span class="科">末扮黃門上</span>花鬣班虯駕早朝。玉襴金闕壓雲濤。群仙遙望蓬萊拜。五色霏煙遶赭袍。自家黃門官是也。今日官裡升殿。恐有奏事官到來。不免在此伺候。</p>
        
        <p class="曲"><span class="牌">正宮粉蝶兒</span><span class="科">生朝服上</span>漏下鐘鳴。閶闔祥煙掩映。見千官端笏趨庭。向丹闕抒忠耿。一封奏九重天聽。</p>
        
        <p class="白">下官官拜拾遺。職當諫諍。眼見朝廷多故。豈容緘默不言。昨曾草就短章。不免冒達天聽。此間已是午門外了。就此俯伏。<span class="科">末</span>來者何官。<span class="科">生</span>左拾遺兼中書舍人臣白居易。奏聞陛下。</p>
        
        <p class="曲"><span class="牌">耍孩兒</span>幽州敢逆朝廷命。<span class="科">重</span>四面攻圍功未成。弓高既陷糧途哽。深州窘卒誰安定。<span class="科">重</span>下博饑民勢若傾。賊勢猖狂甚。早宜區處。拯濟生靈。</p>
        
        <p class="曲"><span class="牌">四煞</span>論人心係勸懲。論國法<span class="夾白">貴</span>賞罰明。貔貅用命由軍令。無功受賞人誰聽。<span class="科">重</span>敗衂無誅眾不平。豈合遷延甚。早宜策勵。宣播皇靈。</p>
        
        <p class="曲"><span class="牌">三煞</span>牛元翼方戰爭。李光顏將勁兵。須令合勢從東進。<span class="夾白">向</span>弓高轉戰開糧道。<span class="科">重</span>取路還從下博行。彼此遙相應。重圍可解。救取深邢。</p>
        
        <p class="曲"><span class="牌">二煞</span>念裴度是老成。將太原有招討名。全軍四面俱壓境。乘虛取便須觀釁。<span class="科">重</span>同力夾攻亂可平。計就除梟獍。受降納款。變故當生。</p>
        
        <p class="曲"><span class="牌">一煞</span>簡練疎兵不精。供給繁斂率興。度支交闕奸謀逞。中官豈可操兵柄。<span class="科">重</span>諸道監軍皆請停。方可齊軍令。穰苴斬賈。往事分明。</p>
        
        <p class="白"><span class="科">內</span>聖旨道來。白居易所言兵事。既已迂闊。及論監軍當罷。似為諸將遊說。本當重究。姑降江州司馬。謝恩。<span class="科">生</span>萬歲。<span class="科">介出朝與末見介</span>黃門大人。下官不知時諱。觸犯天顏。仰荷聖恩。恭承薄譴。已出萬幸。況劉夢得前日陞守江州。如今到彼與他一處。也不岑寂了。<span class="科">末</span>拾遺大人。請自寬心。<span class="科">生</span>就此告別了。</p>
        
        <p class="落詩">感時抗節達重華。<br />左轉江州去路賒。<br />聖主恩深漢文帝。<br />憐君不遣到長沙。</p>
        
        <h2 id=ch15 class="chapter"><span class="齣題">第十五齣　興遇蠻素</span></h2>
        
        <p class="曲"><span class="牌">駐馬聽</span><span class="科">丑旦同上</span>心急行遲。野曠原空何所之。<span class="夾白">只見</span>蒼茫煙樹。慘淡風塵。故國雲迷。間關千里旅情悲。淒涼滿目鄉心碎。身怯馳驅。<span class="夾白">且向</span>人煙湊密望門投止。</p>
        
        <p class="白"><span class="科">丑</span>我老身與女兒行至此間。風餐水宿。受了多少辛苦。不覺又是下邽地方了。前面有個人家。不免哀求他權且棲身。再作區處。呀。門兒閉上在此。不免扣門則個。裡面有人麼。<span class="科">小丑上</span>正好朦朧睡。誰人剝啄敲。是那個。<span class="科">開門介</span>呀。到是一位媽媽。一位小娘子。媽媽何來。<span class="科">丑旦</span>我是逃難的。特來投倚。<span class="科">小丑</span>待我與裡面主母說知。方敢請進。二位夫人有請。</p>
        
        <p class="曲"><span class="牌">卜算子</span><span class="科">貼小旦上</span>寂寞掩重門。有甚人來往。<span class="科">小丑</span>忽聞窗外扣門聲。有娘女來相訪。</p>
        
        <p class="白">二位夫人。玲瓏方才開門去看。到是一位媽媽。同一位小娘。他說避難到此。要來投倚的。<span class="科">貼</span>既是女娘家。且請進來。<span class="科">相見介貼小旦</span>二位何方人氏。高姓。<span class="科">丑</span>老身姓裴。這是小女。<span class="科">貼</span>為何到此。<span class="科">丑</span>二位娘娘聽稟。</p>
        
        <p class="曲"><span class="牌">剔銀燈</span>我女兒<span class="夾白">原</span>寄籍教坊。平白地干戈擾攘。飄蓬斷梗知何向。<span class="夾白">只有一個使喚的。半路裡迷失。不知那里去了。</span>更沒個兒郎相傍。悲傷。流落在異鄉。倘相容恩德怎忘。</p>
        
        <p class="曲"><span class="牌">前腔</span><span class="夾白"><span class="科">貼</span>妹子。</span>他原來<span class="夾白">是</span>平康女郎。覷花貌嬋娟模樣。紅顏薄命多勞攘。權且住消除旅況。村莊。有幽閒空房。<span class="夾白"><span class="科">旦</span>請問主人在那里。<span class="科">貼小旦</span></span>我兒夫淹留帝鄉。</p>
        
        <p class="白">媽媽且請寬心。自古道鳥來投林。人來投主。家下有空房在外。權且住下。待等干戈寧靜。還家便了。<span class="科">小旦</span>正是。那個帶着房兒走。自古道與人方便。自己方便。<span class="科">貼</span>妹子說得是。玲瓏。你可對管事人說。大門外左廊下有空房。可收拾幾間與裴媽媽母子住就是。你引他二位同去便了。<span class="科">丑旦</span>如此多謝了。</p>
        
        <p class="落詩">天涯母子傍誰親。<br />幸借廊廡寄此身。<br />惟有感恩并積恨。<br />萬年千載不成塵。</p>
        
        <h2 id=ch16 class="chapter"><span class="齣題">第十六齣　訪興不遇</span></h2>
        
        <p class="曲"><span class="牌">六么令</span><span class="科">生上</span>紅樓似畫。住一灣流水人家。自憐遷客去長沙。迷楚岫隔京華。匆匆不盡離情話。匆匆不盡離情話。</p>
        
        <p class="白">下官自那日出郊行樂。得遇妓者興奴侍酒。他姿容獨步。才技無雙。一夕為歡。十分留意。今當遠謫。相見無期。特來尋訪。與他敘別一番。迤邐行來。此間已是興奴門首。呀。為何門兒鎖閉。寂無人聲。待我問那行路的。行路的。此間有個妓者裴興奴。如今到那裡去了。<span class="科">內</span>前日河朔兵亂。城外人家。俱已逃避去了。<span class="科">生</span>咳。可憐可憐。我若在此做官。或者他寧靜還家。還有相見之日。我今遠謫。他又飄流。縱使回來。何由會面。教我好傷感人也。</p>
        
        <p class="曲"><span class="牌">普天樂</span>盼嬌娃。愁緒難禁架。曾典衣共醉斜陽下。為分離重訪仙源。誰知路隔桃花。堪憐你無棲止。悔當初<span class="夾白">不如</span>不見到無牽掛。恨縱橫豺虎如麻。把燕約鶯期勾罷。<span class="夾白">咳。我兩人呵。</span>似浮萍飛絮各散天涯。</p>
        
        <p class="白">興奴既然遠去。我又難以淹流。不免且到江州。尋個便人。寄書與他便了。</p>
        
        <p class="落詩">昨日今朝事不同。<br />玉人飄泊歎西東。<br />有緣千里能相會。<br />無緣對面不相逢。</p>
        
        <h2 id=ch17 class="chapter"><span class="齣題">第十七齣　茶客訪興</span></h2>
        
        <p class="曲"><span class="牌">秋夜月</span><span class="科">淨扮茶客上</span>時運高。賺得財和寶。猗頓陶朱何足道。日來算命花星照。且學一個老闝。且學一個老闝。</p>
        
        <p class="白">我本江湖經販侶。倜儻風流堪自許。腰纏十萬上揚州。引帶三千來顧渚。鳳團雀舌龍陂茶。仙芽瑞草𧀮春花。陰林陽谷恣收採。羽經暉賦真非誇。石蜜霜華是何物。盧家七碗還堪喫。回味應須橄欖仙。生涼好喚雞蘇佛。自家浮梁茶客劉一郎是也。帶着三千引茶。就到此間發賣。聞得裴媽媽家有個女兒。喚名興奴。十分標致。昨日曾央吳小閒說知。那媽媽叫我今日自來。須索去走一遭。小富那裡。<span class="科">小丑上</span>聽得叫小富。慌忙便解褲。不是注火盆。定是塌荳腐。員外呼喚小富。有何分付。<span class="科">淨</span>小富。你把一百兩銀子。放在皮箱裡背着。隨我到小娘人家去走一走。<span class="科">小丑</span>莫闝莫闝。小娘最喬。雪花銀子。一似湯澆。<span class="科">淨</span>休得胡說。快隨着我來。<span class="科">小丑背箱介淨</span>穿花街。過柳巷。此間是裴媽媽家了。可有人麼。</p>
        
        <p class="曲"><span class="牌">前腔</span><span class="科">丑上</span>鴇兒喬。只愛財和寶。見了他時呵呵笑。近來算命財星照。遇一個老闝。遇一個老闝。</p>
        
        <p class="白">是那個。<span class="科">淨</span>是我。<span class="科">丑</span>莫不是昨日吳小閒來說的劉員外麼。<span class="科">淨</span>正是。<span class="科">丑</span>失迎失迎。<span class="科">淨</span>久慕久慕。小子聞得令愛的大名。今日特求一見。<span class="科">丑</span>員外。不要說起。我女兒只為守着那白相公。再不肯留客。如今叫他出來。一定要接你。只是那個丫頭要使性。員外須索要忍耐些。<span class="科">淨</span>知道。<span class="科">丑</span>興奴快來。有客在此。<span class="科">內</span>身子不快。出來不得。<span class="科">丑</span>還不快快出來。你不要討我的打喫。<span class="科">旦上</span></p>
        
        <p class="曲"><span class="牌">金瓏璁</span>愁眉何日展。懨懨瘦損香肌。心易嬾。步難移。</p>
        
        <p class="白">母親喚孩兒。有何分付。<span class="科">丑</span>我兒。白相公一別。音信杳無。家計蕭條。怎生過活。如今浮梁劉員外他十分撒漫。你須留他。賺些錢鈔養家。<span class="科">旦</span>母親。孩兒與白相公有約在前。誓不接客。教我怎生見他。<span class="科">丑</span>又來胡說。你且相見何妨。快來見了員外。<span class="科">見介淨</span>妙。話不虛傳。令愛果然標致。小富。快取皮箱過來。<span class="科">取銀介</span>媽媽。一錠銀子在此。權作小東之費。<span class="科">丑</span>員外不消。老身已備在此了。<span class="科">淨</span>媽媽。些須薄禮。休得見外。請收了。<span class="科">丑</span>如此多謝了。<span class="科">小丑諢介丑</span>使兒看酒過來。員外請上。待老身奉一杯。<span class="科">旦轉身丑抱住介</span>你往那裡去。還不住在此奉陪員外。<span class="科">旦背介丑奉酒介</span></p>
        
        <p class="曲"><span class="牌">耍孩兒</span>滿泛取金樽綠蟻。准備着偎紅倚翠。對酒當歌。對酒當歌。應知是快樂便宜。<span class="科">合</span>論人生歡娛能幾。猛拚取沈醉似泥。</p>
        
        <p class="曲"><span class="牌">前腔</span><span class="科">淨</span>感娘行慇懃意美。況覷着千嬌百媚。綺羅叢裡。綺羅叢裡。頓忘卻客邸棲遲。<span class="科">合前淨</span></p>
        
        <p class="白">媽媽。我喫不得這啞酒。各飲一杯。說一個無滴。就要唱一曲。<span class="科">丑</span>既是這等。員外先請。<span class="科">淨</span>在下僭了。<span class="科">唱弋陽腔介</span>無滴。如今該媽媽了。<span class="科">丑唱打棗竿介</span>無滴。<span class="科">淨</span>如今該是大姐了。<span class="科">旦</span>我不會唱。<span class="科">淨</span>請飲一杯。<span class="科">旦</span>也不會飲。<span class="科">淨</span>這等彈一曲琵琶也罷。<span class="科">旦</span>日久不彈。也都忘了。<span class="科">丑</span>我兒。你還來奉員外杯。<span class="科">旦丟杯介</span>從來不會奉酒。<span class="科">丑</span>興奴。你怎麼這等無禮。可惡。</p>
        
        <p class="曲"><span class="牌">東甌令</span>賊潑賤心太癡。雲僽雨僝卻為誰。玉顏鎮日垂雙淚。全不思活計。<span class="夾白">這劉員外呵。</span>是風流灑落富家兒。何故強推辭。</p>
        
        <p class="曲"><span class="牌">前腔</span><span class="夾白"><span class="科">旦</span>他是</span>守財虜白丁兒。灑落風流在那些。<span class="夾白">我</span>白頭願守青衫誓。豈忍輕拋棄。碧梧止許鳳皇棲。怎肯借山雞。</p>
        
        <p class="白"><span class="科">丑</span>我兒還去奉一杯。<span class="科">旦</span>咳。只管來胡纏。正是可人期不來。俗子推不去。<span class="科">下丑</span>你看。你看這賤人。不要慌。且謾着。<span class="科">淨</span>阿呀阿呀。媽媽。一片熱心腸。化為冷面草。在下十分奉承。令愛全然不理。着甚麼來由。告別了罷。<span class="科">丑</span>呀。員外說那裡話來。自古道日親日近。日遠日疎。我兒女雖為那白相公。不肯接客。如今他久無音信。日漸疎遠。員外時常來走動走動。老身又在傍攛掇。日久自然親近起來。<span class="科">淨</span>多謝媽媽。只怕令愛不肯。<span class="科">丑</span>不妨。都在老身身上。包你成就便了。<span class="科">淨</span>既然如此。我明後日再來。全仗媽媽。<span class="科">丑</span>員外。怠慢了。明後日專望你來。不可失信。</p>
        
        <p class="落詩">有分莫嫌遲。<br />佳人有所思。<br />得他心肯日。<br />是我運通時。</p>
        
        <p class="白"><span class="科">丑</span>員外請了。<span class="科">先下介淨小丑弔場小丑</span>員外。方纔這小娘兒。不肯接你。也不要怪他。<span class="科">淨</span>卻怎麼。<span class="科">小丑</span>自古道。小娘兒愛俏。老鴇兒愛鈔。員外。你這般打扮。也不像個闝客。你日後要去。須換了這高巾。脫了這件大袖衫子。打扮得俏麗些。他就喜你了。<span class="科">淨</span>這小廝到也說得有理。明日就換。<span class="科">小丑</span>員外。你這鬍鬚也忒長了。也去了些便好。<span class="科">淨</span>鬚長有何妨。<span class="科">小丑</span>你不曉得。鬚長不鬭。<span class="科">淨</span>唗。胡說。且回去了。明日再來。<span class="科">諢下</span></p>
        
        <h2 id=ch18 class="chapter"><span class="齣題">第十八齣　樂天赴任</span></h2>
        
        <p class="曲"><span class="牌">朝元歌</span><span class="科">生末從上</span>山程水程。漸逼斜陽景。泉聲鳥聲。別是清幽境。日遠長安。浮雲蔽影。自歎孤蹤萍梗。遠道風塵。逐客偏多戀主情。薄譴荷恩深。何須弔屈平。<span class="科">合</span>湓城隱隱。到得後再圖家慶。再圖家慶。</p>
        
        <p class="白"><span class="科">淨扮驛丞上</span>廬江驛驛丞。帶領人夫接老爺。<span class="科">生</span>驛丞。這裡是那裡了。<span class="科">淨</span>稟老爺。這裡是交界地方了。<span class="科">生</span>起去。前途伺候。<span class="科">淨應下外扮吏上</span>江州劉太爺差吏典迎接老爺。有帖子拜上。<span class="科">生</span>太爺一向好麼。<span class="科">外</span>好。<span class="科">生</span>前途去領回帖。<span class="科">外應下</span></p>
        
        <p class="曲"><span class="牌">前腔</span><span class="科">生</span>驛路遙通五嶺。匡廬入望青。立馬夏雲橫。炎氛難屏。看潯江照影清。雙鬢欲星星。啼猿不忍聽。自別神京。記尋芳反令春恨增。風月庾樓生。悠悠懷古情。<span class="科">合前</span></p>
        
        <p class="落詩">初出藍田岡。<br />又過望秦嶺。<br />為問佐江州。<br />何如在華省。</p>
        
        <h2 id=ch19 class="chapter"><span class="齣題">第十九齣　裴興還衫</span></h2>
        
        <p class="曲"><span class="牌">月雲高</span><span class="科">旦上</span>匆匆逃避。蒼忙路途裡。<span class="夾白">似</span>烏鵲驚三匝。幸遇雙珠樹。<span class="夾白">近日問將起來。原來就是白樂天家裡。</span>問取鄰姬。知是棲鸞處。<span class="夾白">我想樂天在我家走動時。常常賣弄他家有個櫻桃樊素口。楊柳小蠻腰。如今看將起來。</span>檀口依然小。果是腰肢細。<span class="夾白">我就對他說與他相公有交。</span>難道說你是何人他是誰。也只當鷦鷯借一枝。</p>
        
        <p class="白">我如今只得就把青衫送還他。卻不是好。<span class="科">對內云</span>娘。前日白夫人不要我家房金。你要辦禮去謝他。我如今只送這青衫還他。做個人情何如。<span class="科">內應</span>省了我辦禮也好。你自送去便了。<span class="科">旦</span>既如此。我送了去便來。你可關上門兒。<span class="科">內云</span>知道了。你自去。</p>
        
        <p class="曲"><span class="牌">前腔</span><span class="科">旦</span>行行還止。<span class="科">作退步介</span>猛省當時事。<span class="夾白">倘我把此情實說出來。他二人倘見怪。怎麼好。</span>他未必生嫉妒。我自閒疑慮。<span class="夾白">看他</span>舉止溫和。難道成乖戾。他既做居亭主。那有入宮忌。<span class="夾白">也不要疑心了。我只是送還他便了。</span>想人在空閨欲授衣。怕寒到君邊衣到遲。<span class="科">扣門介</span></p>
        
        <p class="曲"><span class="牌">生查子</span><span class="科">貼小旦小丑上</span>寂寞閉深閨。自喜相依倚。<span class="科">小旦</span>鶯語喚開門。想是裴娘至。</p>
        
        <p class="白">玲瓏開了門。看可是裴娘。<span class="科">小丑開門介</span>果是裴娘。請進。<span class="科">相見介貼</span>裴娘。今日緣何獨自下顧。<span class="科">旦</span>無事也不敢來驚動。<span class="科">貼小旦</span>敢是少些什麼。你就對我說。我這裡都有。<span class="科">旦</span>多感美情。也不少什麼。昨日收拾箱籠。偶然尋出一件青衫。送與二位看看。不知可認得否。<span class="科">貼小旦看衣相顧介</span>且住。這青衫是我相公穿往京師應舉的。為何到在你處。<span class="科">旦</span>二位夫人。請猜一猜。</p>
        
        <p class="曲"><span class="牌">紅衲襖</span><span class="科">貼</span>莫不是戀戀綈袍贈故知。<span class="夾白"><span class="科">旦</span>想他不曾遇什麼淪落的。那曾贈人。<span class="科">小旦</span></span>莫不是棄青衿為賜緋。<span class="夾白"><span class="科">旦</span>他也不是那樣棄舊憐新的人。<span class="科">貼</span></span>莫不是衣狐貉嫌袍敝。<span class="夾白"><span class="科">旦</span>他也不是這樣趨炎附勢的人。<span class="科">小旦</span></span>莫不是披鶴氅解青衣賜行酒的。<span class="夾白"><span class="科">旦冷笑介</span>酒字兒到猜着三分了。還有七分猜不着。<span class="科">貼</span></span>這話兒教人轉疑。這意兒教人怎知。<span class="夾白"><span class="科">小旦</span>我知道了。</span>多應是祿薄官貧也。典卻春衣做夏衣。</p>
        
        <p class="白"><span class="科">旦</span>你猜是猜不着了。我實對你說罷。卻是不要着惱。<span class="科">貼小旦</span>有甚着惱。但說不妨。<span class="科">旦</span>你那白相公呵。</p>
        
        <p class="曲"><span class="牌">前腔</span>對金鑾得意時。曲江遊走馬回。<span class="夾白">那時與劉元二位</span>訪紅樓曾把絲鞭繫。解青衫曾將綠酒易。<span class="夾白"><span class="科">笑介</span>實不瞞二位說。</span>一時間雲雨迷。到後來情意密。<span class="夾白">我</span>因此上贖將歸日夜隨身也。<span class="夾白">今日呵。</span>應把青衫付綠衣。</p>
        
        <p class="白"><span class="科">貼小旦</span>原來你與我相公曾有情。便是一家了。一向有失照管。卻是多罪了。</p>
        
        <p class="曲"><span class="牌">前腔</span>每日間見你斂蛾眉不知愁甚的。見你減腰圍不知為着誰。今日個說起心中事。正好與我並頭花做連理枝。你真情我已知。想夫君也念伊。<span class="夾白">你</span>只合從頭收拾閒風月也。<span class="夾白">待他差人來迎接我們時節呵。</span>我和你做個仙侶同舟晚更移。</p>
        
        <p class="曲"><span class="牌">前腔</span><span class="科">旦</span>我為着他困騰騰瑣翠眉。我為着他病懨懨減帶圍。爭奈我娘行不解人深意。強逼我落溷沾泥做牆外枝。我真情你既知。便追隨<span class="夾白">想</span>不見疑。<span class="夾白">只是</span>我娘行重利要把我輕拋也。怕事到頭來祇自悲。</p>
        
        <p class="白">二位不知。我娘要我接一浮梁茶客。怪我不從。終日打罵。如今要他千金。把我賣與他。怎生是好。</p>
        
        <p class="曲"><span class="牌">前腔</span><span class="科">貼小旦</span>我也願賣釵梳贖取伊。我也願典衣衫盡付渠。<span class="夾白">只是</span>探囊中怎彀千金費。罄篋底難當十斛珠。欲托征鴻報與知。奈天涯雲路迷。怎能彀特為司花吏也。留取河陽第一枝。</p>
        
        <p class="白">只在早晚。待我請令堂過來。看他說甚麼。再作道理。<span class="科">旦</span>如此甚好。<span class="科">貼小旦送介</span></p>
        
        <p class="落詩">青衫依舊付伊收。<br />紅淚盈盈獨倚樓。<br />無限心中不平事。<br />一齊分付與東流。</p>
        
        <h2 id=ch20 class="chapter"><span class="齣題">第二十齣　遣迎蠻素</span></h2>
        
        <p class="曲"><span class="牌">似娘兒</span><span class="科">生上</span>一為遷客到江皋。人事音書謾寂寥。夢斷與魂消。回首碧雲天杳。</p>
        
        <p class="詩"><span class="牌">集白句</span><br />春盡思家歸未得。青山簇簇水悠悠。<br />三聲猿後垂鄉淚。白盡江州司馬頭。</p>
        
        <p class="白">下官謫任江州。又經兩月餘矣。此處左匡廬。右彭蠡。土高氣清。富有佳境。刺史守臣。不可遊觀。郡吏執事。不敢自佚。惟司馬為遷人冷署。得以自由。山澤遨遊。頗酬素志。只是寂寥無伴。難以遣懷。昨日寫下一函。差白璧回去。取我蠻素二姬。不免喚他出來分付。白璧那裡。<span class="科">末上</span>堂上聞呼喚。階前聽使令。老爺有何分付。<span class="科">生</span>白璧。將這一封書。竟送到家裡。迎取二位小夫人到來。<span class="科">末</span>理會得。<span class="科">生</span>你聽我道。</p>
        
        <p class="曲"><span class="牌">嬾畫眉</span>一封遙寄綵雲箋。<span class="夾白">說</span>我朝奏封章夕左遷。江州未得整歸鞭。<span class="夾白">如今</span>官衙寂寞難消遣。<span class="夾白">教他</span>早早登舟莫久延。</p>
        
        <p class="曲"><span class="牌">前腔</span><span class="科">末</span>慇懃傳遞這魚箋。回首江關隔暮煙。秋風江上片帆懸。星馳願逐天邊雁。<span class="夾白">真個</span>一紙家書抵萬錢。</p>
        
        <p class="落詩">潯陽江上見秋風。<br />欲作家書意萬重。<br />只恐匆匆說不盡。<br />行人臨發又開封。</p>
        
        <h2 id=ch21 class="chapter"><span class="齣題">第二十一齣　蠻素邀興</span></h2>
        
        <p class="曲"><span class="牌">鵲橋仙前</span><span class="科">貼小旦小丑上</span>鏡損朱顏。袖沾紅淚。不道簷前鵲喜。</p>
        
        <p class="白"><span class="科">相見介</span>妹子。自從相公遠遊京國。我和你獨守空閨。那裴興娘避難相投。恰是相公舊好。今日特陳小酌。聊敘情悰。早間已着人去請。此時想來也。玲瓏。你看裴媽媽裴興娘到來。即便通報。<span class="科">小丑</span>曉得。</p>
        
        <p class="曲"><span class="牌">鵲橋仙後</span><span class="科">丑上</span>天涯相聚喜相招。<span class="科">旦上</span>歎往事不堪提起。</p>
        
        <p class="白"><span class="科">相見介丑</span>二位夫人。今日呼喚我娘女兩人。不知有何話說。<span class="科">貼小旦</span>連日多有簡慢。今日特具一杯。屈過少敘。<span class="科">丑</span>多承夫人美意。只是老身終日想家。飲酒不下。如何是好。<span class="科">貼小旦</span>休得愁煩。玲瓏取酒過來。<span class="科">眾把盞介</span></p>
        
        <p class="曲"><span class="牌">憶多嬌</span><span class="夾白"><span class="科">貼小旦</span>你</span>歸有日。休怨憶。尊酒相邀情更密。況與我夫君為舊識。暫時棲息。暫時棲息。愧我蝸居陋室。</p>
        
        <p class="曲"><span class="牌">前腔</span><span class="科">丑旦</span>知甚日。兵燹息。家山縹緲雲樹隔。幸托高居聊寄跡。<span class="夾白"><span class="科">貼小旦</span>且寬愁寂。<span class="科">丑旦</span></span>怎寬愁寂。深感娘行憫惜。</p>
        
        <p class="白"><span class="科">末上</span>欲傳青鳥信。先寄綵雲箋。自家白璧是也。蒙相公差回。迎取二位小夫人。這裡已是自家門首。不免逕入。有人麼。<span class="科">貼小旦</span>玲瓏。外面有人說話。你去看來。<span class="科">小丑</span>是那個。呀。白璧哥。你回來了。待我去稟知二位夫人。<span class="科">進介</span>白璧在門外要見。<span class="科">貼小旦</span>着他進來。<span class="科">末進見介</span>相公為諫言忤旨。謫宦江州。特差小的回來。迎接二位小夫人。畫船已在河下了。有書奉上。<span class="科">貼小旦</span>相公又謫宦在江州了。<span class="科">丑旦</span>有這等事。<span class="科">貼小旦</span>取書上來。既如此。你且在外少待。待我看了書。與裴媽媽裴娘相別了。然後收拾起程便了。<span class="科">末</span>曉得。河下暫停蘭棹。江干專候魚軒。<span class="科">下貼小旦看書介</span></p>
        
        <p class="曲"><span class="牌">一封書</span>傳書與二姬。謫江州倍慘悽。從別後歲餘。夢遶深閨思欲飛。早整行裝來任所。免使羈人望眼迷。兩相隨。莫相違。草草緘封帶淚題。</p>
        
        <p class="白">相公書中之意。要我二人早去。今日就收拾起程罷了。只是媽媽與裴娘在此。不得陪奉。如何是好。<span class="科">丑</span>夫人好說。<span class="科">旦</span>二位夫人在上。奴家有一言相告。當初在京時。原與相公有約。前日青衫已送還夫人。夫人既往任所。奴家欲隨侍同行。重見相公一面。不知尊意如何。<span class="科">貼小旦</span>長途寂寞。挈伴同行。有何不可。<span class="科">丑</span>二位夫人。這個斷然使不得。老身只有此女。支持門戶。都在他身上。前日有個浮梁茶客。肯出千金娶他。老身尚在遲疑。他若去了。教老身依靠何人。<span class="科">旦</span>母親。你若不肯放我去。我就在家。也決不接客。一心守着白相公便了。<span class="科">丑</span>阿呀。賤人。羞也不羞。白相公既在那裡做官。難以娶你。況且有二位夫人在上。聞得此位夫人善歌。此位夫人善舞。你便曉得兩曲琵琶。又是北調。白相公好南的。你這個琵卻琶不上了。就去也沒幹。<span class="科">旦</span>母親說那裡話來。我一定要去。斷不依你。</p>
        
        <p class="曲"><span class="牌">鬭黑麻</span><span class="科">丑</span>這賤人敢來與咱挺執。<span class="夾白"><span class="科">貼小旦</span>媽媽請息怒。這是好事。你成就他罷。<span class="科">丑</span></span>我貌醜年衰窮途告急。伊若去轉憂悒。門戶淒涼。教誰取給。<span class="夾白"><span class="科">旦</span>母親。你與我同去了罷。<span class="科">丑</span></span>我淹淹氣息。路途怎慣歷。<span class="夾白">賤人。白相公</span>是貴顯名公。誰愛你煙花賤質。</p>
        
        <p class="曲"><span class="牌">前腔</span><span class="科">旦</span>雖不敢與鳳侶鸞儔擬匹。怎做孤鴛中途散失。擔不住紅袖濕。<span class="夾白">倘若他</span>心戀綈袍。我誓無他適。<span class="夾白">二位夫人。相勸一相勸。<span class="科">貼小旦</span>媽媽。你還與令愛同行便了。<span class="科">丑</span></span>我淹淹氣息。路途誰慣歷。<span class="夾白">賤人。二位夫人</span>是艷蕊瓊葩。怎比你煙花賤質。</p>
        
        <p class="白"><span class="科">貼小旦</span>裴娘。我們再三苦勸。你媽媽執意不從。欲待要處些財禮。與你贖身。又一時未便。你且在我房子裡住下。待我們到江州。與相公說知。另差人取你便了。<span class="科">旦</span>多謝二位夫人。<span class="科">丑旦</span>我娘女兩人。在此打攪。還當送夫人一程。<span class="科">貼小旦</span>不消送。就此拜別了罷。</p>
        
        <p class="曲"><span class="牌">哭相思</span><span class="科">丑旦</span>兩地相思苦掛牽。臨期執手淚澘澘。<span class="科">貼小旦</span>可憐又是孤舟別。<span class="科">合</span>垂首無言去住難。</p>
        
        <p class="白"><span class="科">丑旦下貼</span>玲瓏。分付白璧。就此起程。<span class="科">小丑</span>白璧哥。夫人就要登舟。快喚舟子打扶手。<span class="科">末同船家上</span>蘭舟扶浪淺。錦纜映霞明。請夫人上船。<span class="科">上船介</span></p>
        
        <p class="曲"><span class="牌">淘金令</span><span class="科">貼小旦</span>澄波瀉影。畫鷁隨流轉。綠荷泛水。翠蓋擎珠淺。江水江風。香肌無汗。<span class="夾白"><span class="科">貼</span>妹子。我與你呵。</span>幸喜長途為伴。回首家山。斜陽又隔隴樹煙。遠別已經年。深閨魂暗牽。重整歡娛。重整歡娛。舞裙歌扇。</p>
        
        <p class="落詩">夷猶青雀舫。<br />蕭瑟白蘋洲。<br />遙指江州路。<br />雲陰天際浮。</p>
        
        <h2 id=ch22 class="chapter"><span class="齣題">第二十二齣　茶客娶興</span></h2>
        
        <p class="曲"><span class="牌">山查子</span><span class="科">淨上</span>買笑且揮金。得意圖佳耦。賣俏逞風流。整頓巾和袖。</p>
        
        <p class="白">自家劉員外是也。連日在裴興奴家走動。他嫌我衣帽不整齊。面龐不俏麗。我雖下許多幫襯。他全然不理。如今的袖兒窄窄。帽兒圓圓。一嘴鬍鬚去了半邊。這也看得過了。難道也不留我。只是一件。他既有了那老白。總然留我。一定也不放在心上。不若將千金娶回為妾。到了我家裡。就由得我了。怕他不從順我。前日媽媽已有見允之意。不免再去與他商議。此間已是裴媽媽家裡了。有人麼。</p>
        
        <p class="曲"><span class="牌">前腔</span><span class="科">丑上</span>覆雨共翻雲。不怕顏兒厚。佳客到堂前。斂衽相迎候。<span class="科">相見介</span></p>
        
        <p class="白">呀。員外。前日多有簡慢。<span class="科">淨</span>好說好說。打攪。<span class="科">丑</span>阿呀。員外。你今日一發打扮得俏麗。越越標致了。好巾帽。好衣服。鬚也恰像少了些。卻是為何。<span class="科">淨</span>媽媽。被你女兒弄得做脫鬚了。<span class="科">丑</span>員外。不是脫鬚。<span class="科">捋鬚介</span>咦。其然豈其然乎。<span class="科">淨</span>休得取笑。媽媽。小子有一句話兒奉告。<span class="科">丑</span>員外有何見諭。<span class="科">淨</span>媽媽。我在你令愛跟前。十分幫襯。只是不理。意欲將銀千兩。娶歸為妾。他既在我家。也只得順從我了。媽媽。你的意如何。<span class="科">丑</span>員外。老身只有此女。本是割捨不得。員外既有千金。也只得割愛了。<span class="科">淨</span>多謝媽媽。只怕令愛不肯。如何是好。<span class="科">丑</span>員外。老身做主。怕他不從。<span class="科">淨</span>媽媽。</p>
        
        <p class="曲"><span class="牌">玉胞肚</span>姻緣輻輳。喜紅妝牽絲翠樓。贖蛾眉不惜千金。論風流肯落人後。操持箕箒抱衾裯。且載扁舟事遠遊。</p>
        
        <p class="曲"><span class="牌">前腔</span><span class="科">丑</span>章臺折柳。喜柔枝春風逗留。總黏成一段風流。願百歲常相廝守。相看匹鳥在河洲。河漢今宵會斗牛。</p>
        
        <p class="白">員外請坐。待我喚他出來。興奴那裡。快來。<span class="科">旦上</span>終朝拭淚頻。腸斷為情親。無限傷心事。含羞嬾向人。母親萬福。<span class="科">丑</span>我兒。劉員外在此。過來見了。<span class="科">旦</span>母親。我心上有事。你只管來胡纏。<span class="科">相見介旦背白</span>惹厭的東西。<span class="科">丑</span>你看。又來使性了。我且不打你。我對你說。你平日只想從良。雖是守着那白相公。他又杳無音信。這也是徒然了。今日劉員外將銀一千兩。要娶你為妾。你從了他。也了得你終身之事。卻不是好。<span class="科">旦</span>孩兒與白相公原有舊約。況且劉員外是個為客的人。販夫俗子。教我怎生伴着他。我就死也斷不嫁他的。<span class="科">丑</span>我做娘的得了銀子。難道罷了不成。你慣在娘面上使性。我便奉答了這一遭兒。你也不要怪我。快些梳妝。員外。我和你到外面去兌了銀子。就要他下船去罷。<span class="科">淨丑下旦</span>娘。我是你親生的女。你全無骨肉之情。今日千鄉萬里。把我嫁與這個茶商。閃得我好狠毒也。事出無奈。我也只得權且從他。那廝若來犯我。我到前途尋個自盡便了。</p>
        
        <p class="曲"><span class="牌">山坡羊</span>急煎煎雨僝雲僽。怨寥寥粉消紅瘦。虛飄飄如逐浪浮鷗。眼巴巴盼不到<span class="夾白">的</span>文鴛耦。淚暗流。孤身不自由。紅顏薄命。薄命從來有。誰似今朝落人機彀。含羞。又抱琵琶過別舟。難留。不是冤家不聚頭。</p>
        
        <p class="白"><span class="科">淨丑上</span>柳外促歸航。花前逞艷妝。仙源今有約。天遣會劉郎。船已在河下了。媽媽。快請令愛上船。<span class="科">丑</span>我兒。我只為孔方兄。斷送親生女。少不得要去的。就此拜別了罷。</p>
        
        <p class="曲"><span class="牌">臨江仙</span><span class="科">旦</span>擊破菱花半面。那堪目斷江州。天涯淪落下場頭。出門煙水闊。漂泊倩誰收。<span class="夾白"><span class="科">淨扯旦下丑弔場</span>我那兒。</span>你掩淚含羞辭別去。似飛花逐水悠悠。蕭蕭孤影向誰投。倚門空悵望。腸斷楚江秋。<span class="科">下</span></p>
        
        <h2 id=ch23 class="chapter"><span class="齣題">第二十三齣　蠻素至江</span></h2>
        
        <p class="曲"><span class="牌">鵲橋仙</span><span class="科">生上</span>明光奏賦。石渠侍講。委珮鳳皇池上。一封朝奏謫江鄉。喜官舍面山虛爽。</p>
        
        <p class="誦"><span class="牌">眼兒媚</span>煙草萋萋。小樓西。兩行疎柳。一絲殘照。數點鴉棲。　　春山碧樹秋重綠。人在武陵溪。無情明月。有情歸夢。同到幽閨。</p>
        
        <p class="白">我前日差白璧回去。取蠻素二姬。為何去久。還不見來。好生放心不下。</p>
        
        <p class="曲"><span class="牌">解三酲</span>想楓宸昔年立仗。效葵忠敢上封章。不道龍鱗難逆遭黜降。喜青山正對黃堂。<span class="夾白">只是</span>寂寥夜雨芙蓉帳。冷淡秋風煙水鄉。<span class="科">合</span>遙相望。豈忍使鳳幃人老。雲冷巫陽。</p>
        
        <p class="白">待蠻素二姬到來。我且把裴興奴的事對他說。試他一試。</p>
        
        <p class="曲"><span class="牌">前腔</span>想那日東郊歡暢。喜褰簾邂逅裴娘。<span class="夾白">與他</span>並頭交頸沙堤上。應不羨兩兩鴛鴦。想當初柔情綽態相親傍。到如今水驛江程去路長。<span class="科">合前</span></p>
        
        <p class="曲"><span class="牌">生查子</span><span class="科">貼小旦小丑末同上</span>千里泛長江。經月同官舫。更喜到名邦。歌舞陪新賞。</p>
        
        <p class="白"><span class="科">末報相見介貼小旦</span>相公一向好麼。<span class="科">生</span>好。<span class="科">指貼云</span>你也好。<span class="科">指小旦云</span>你為何腰肢越瘦了些。<span class="科">小旦</span>這兩日身子有些不好。<span class="科">生笑介</span>如今來了。就好了。我且問你。你二人來。路上風景如何。<span class="科">貼小旦</span>風景甚好。一路都是青山。<span class="科">生</span>這青山你們到得飽看了。<span class="科">貼小旦</span>不但飽看。且被我帶在包裹裡來了。<span class="科">生笑介</span>青山怎麼帶得在包裹裡來。<span class="科">貼小旦</span>相公不信。待我取來看。玲瓏。你去取那青衫出來。<span class="科">小丑</span>青衫在此。<span class="科">貼小旦</span>相公。這青衫也曾見來麼。</p>
        
        <p class="曲"><span class="牌">太師引</span><span class="科">生見驚介</span>頓驚惶這舊物渾無恙。悲墜屨難禁感傷。覷亡簪使人惆悵。歎蠅頭蝸角空忙。受盡了許多風浪。轉教人心旌遙颺。<span class="夾白">這件青衫。是我失落在京師的。</span>路迢迢何緣到你行。<span class="科">小丑諢介生</span>早難道風吹雲捲入蘭房。</p>
        
        <p class="曲"><span class="牌">前腔</span><span class="科">貼小旦</span>有一個緋衣仙子來相訪。<span class="夾白"><span class="科">生沈吟介</span>非衣。<span class="科">貼小旦</span>他</span>挾青衫擲還阮郎。<span class="夾白"><span class="科">生</span>什麼阮郎。<span class="科">貼小旦</span>有個元在傍邊的。</span>他又曾與劉郎相傍。訪天台同渡石梁。到如今人間天上。閃得人粉凋紅喪。減芳容啼痕兩行。訴不盡別來牛女做參商。</p>
        
        <p class="白"><span class="科">生</span>說話有些蹺蹊。且不明白。你可實對我說。<span class="科">貼小旦</span>相公。你且實說。這件衣服。失落在那裡。我們纔說。</p>
        
        <p class="曲"><span class="牌">前腔</span><span class="科">生</span>東郊曾訪平康巷。遇佳人流連夕陽。愛紅妝琵琶嘹喨。解青衫典卻瓊漿。<span class="夾白"><span class="科">貼小旦笑介</span>說起瓊漿。卻是裴航的故事了。<span class="科">生</span></span>到如今音容絕響。也只為干戈擾攘。斷鱗鴻天各一方。多應是眼前物在人亡。</p>
        
        <p class="白"><span class="科">貼小旦</span>是實說了。我們也實說了罷。當時裴興奴母子呵。</p>
        
        <p class="曲"><span class="牌">前腔</span>避兵投止方鞅掌。相憐惜借居左廊。出青衫<span class="夾白">把</span>真情說向。反教人寸斷柔腸。<span class="夾白">相公相公。</span>他為你受萬千磨障。狠娘行羅鉗吉網。眼見得凌辱數場。為千金要將他遠嫁浮梁。</p>
        
        <p class="白">興奴守志。不肯接那浮梁茶客。他母親使起性來。對茶商說。你出得千金。就賣與你罷。左右在家也不肯接客。那茶商已允。我來時。已聞得將成事。興奴不肯。要與我們同來。又被他母親毒打一場。我們願典衣飾贖他。又不勾數。因此只得撇了他。我們自來了。相公可上緊救他纔好。</p>
        
        <p class="曲"><span class="牌">前腔</span><span class="科">生</span>聽伊言使我添悽愴。這時節有誰主張。<span class="夾白">興奴興奴。</span>遣不去殺風景的業障。打不上影兒裡情郎。冷淡卻梅花孤帳。祗落得夢魂勞攘。白頭吟難禁那廂。題橋客怎生忘了鳳求皇。</p>
        
        <p class="白">如今罄我宦囊。不上一二百金。怎生是好。<span class="科">貼小旦</span>奴家二人的釵梳。都湊在裡頭。也有二三百金之數了。待他母親送了興奴來。再找他也不妨。只是相公就該差人去。<span class="科">生</span>你們進去收拾東西起來。待我寫了書。并將這青衫寄去為證。連夜就差人去。<span class="科">小丑對貼小旦背云</span>玲瓏看起來。你們二位到是鶻突的。方才到衙。如何又要去娶那裴娘。如今一時高興。倘然取將來。樊娘煩惱起來。蠻娘又蠻將起來。那樂天相公就不樂了。不如把玲瓏做了一個通房。又省了銀子。卻不是好。<span class="科">貼小旦</span>胡說。</p>
        
        <p class="落詩">一番清話總關心。<br />急遣人歸寄好音。<br />但願應時還得見。<br />須知勝似岳陽金。</p>
        
        <h2 id=ch24 class="chapter"><span class="齣題">第二十四齣　娶興人至</span></h2>
        
        <p class="曲"><span class="牌">雙勸酒</span><span class="科">末上</span>西風漸緊。長途勞頓。因求麗人。特傳芳信。頻盼望故國煙雲。怕夕陽又近黃昏。</p>
        
        <p class="白">自家是白相公差回來娶那裴娘的。迤邐行來。已是家門首了。聞得裴媽媽就在我家房子裡住。此間想必是了。不免叫一聲。有人麼。<span class="科">丑上</span>孤苦方為苦。家貧未是貧。自從我女兒出去。他鄉獨處。鬼也沒得上門。今日是誰來相訪。莫不是我女兒有信回來。待我開門去看。<span class="科">開門介</span>呀。白大叔。又回來了。下顧老身。有何話說。<span class="科">末</span>俺相公因二位夫人說了你令愛的好意。故此特差我回來。要娶你令愛。這銀子三百兩。聊為財禮。青衫一件。寄與裴娘為表照的。媽媽。請收了。<span class="科">丑</span>大叔不要說起。我那女兒自從你相公別後。終日思想。不肯接客。異鄉流落。生意蕭條。只得把我女兒。嫁與浮梁茶客劉員外去了。大叔起勞你。多多稟上相公。望乞恕罪。銀子青衫。大叔原自收了去。<span class="科">末</span>媽媽。你女兒嫁了人也罷。只是辜負了我家相公一片好心。怎麼了。怎麼了。<span class="科">丑</span>大叔。我那女兒呵。</p>
        
        <p class="曲"><span class="牌">好姐姐</span><span class="夾白">他念</span>青衫難忘舊恩。奈別後杳無音信。門前冷落只得嫁與人。<span class="科">合</span>堪憐憫。天涯飄泊憑誰問。似水上浮萍陌上塵。</p>
        
        <p class="曲"><span class="牌">前腔</span><span class="夾白"><span class="科">末</span>相公呵。念</span>青樓薄倖可嗔。仗青衫特來求聘。奈章臺柳色<span class="夾白">在</span>別處新。<span class="科">合前丑</span></p>
        
        <p class="白">大叔。老身久在此打攪相公府上。如今干戈寧靜。即日回到長安去了。不得叩謝相公與二位夫人。你替我多多稟上。待相公欽召到京。老身自當叩見。大叔。多有勞了。多簡慢了。<span class="科">末</span>好說。就此別了。</p>
        
        <p class="落詩">勞君千里苦奔馳。<br />無奈娘行見識迷。<br />夜靜水寒魚不餌。<br />滿船空載月明歸。</p>
        
        <h2 id=ch25 class="chapter"><span class="齣題">第二十五齣　樂天賞花</span></h2>
        
        <p class="曲"><span class="牌">畫堂春</span><span class="科">生上</span>家山迢遞隔秋雲。天涯誰念孤臣。<span class="科">貼小旦小丑上</span>秋煙一抹遠山勻。翠黛含顰。</p>
        
        <p class="誦"><span class="牌">浣溪沙</span><span class="科">生</span>露冷風清又杪秋。夢歸思舊兩悠悠。一官何事苦淹留。　　<span class="科">貼小旦</span>你在異鄉須自遣。閒愁休得惱心頭。且將歌舞答清幽。</p>
        
        <p class="白"><span class="科">生</span>小蠻樊素。我謫居在此。淪落無聊。往娶興奴。又無音耗。好生悶人也。<span class="科">貼小旦</span>相公。你賜環有日。還珠可待。且自開懷。不須煩惱。奴家二人。見秋花爛熳。風日清嘉。特具一杯。以供玩賞。不知相公意下何如。<span class="科">生</span>如此卻好。<span class="科">貼小旦</span>玲瓏取酒過來。<span class="科">小丑</span>酒在此。<span class="科">貼小旦遞酒介</span></p>
        
        <p class="曲"><span class="牌">集賢賓</span><span class="科">生</span>秋花點點浥露芬。繞碧砌苔茵。菊散叢金蓮墜粉。喜寒葩似帶餘春。繁華易隕。恐青女又侵青鏡。<span class="科">合</span>心自忖。拚取綠醑青尊同引。</p>
        
        <p class="曲"><span class="牌">前腔</span><span class="科">貼小旦</span>秋風隱隱入座馨。更秋色宜人。把艷舞嬌歌還再整。奈感時濺淚傷神。金風漸緊。怕玉露又催霜信。<span class="科">合前生</span></p>
        
        <p class="白">你二人久疎歌舞。今日歌一曲舞一回何如。<span class="科">貼小旦</span>奴家正有此意。<span class="科">生</span>玲瓏取象板過來。</p>
        
        <p class="曲"><span class="牌">貓兒墜</span><span class="科">貼</span>梁州低按。嫋嫋動芳塵。白雪飛揚遏彩雲。櫻桃一顆綴朱唇。含顰。看尊前扇底。逸韻生春。</p>
        
        <p class="白"><span class="科">生</span>玲瓏取舞裀過來。<span class="科">小旦舞介</span></p>
        
        <p class="曲"><span class="牌">前腔</span><span class="科">合</span>霓裳曲按。恰稱小腰身。瓣落金蓮不動塵。迴旋宛轉逐行雲。輕盈。似盤中掌上。逸態生春。</p>
        
        <p class="曲"><span class="牌">尾聲</span>浮沈宦跡何須問。<span class="科">貼小旦</span>況對此妍芳佳醞。<span class="科">生</span>酩酊渾忘客裡身。</p>
        
        <p class="白">玲瓏。撤過了酒罷。<span class="科">末上</span>姻緣姻緣。事非偶然。謀事在人。成事在天。此間已是官衙門首。不免逕入。<span class="科">見介生</span>白璧。你回來了。此事成否如何。<span class="科">末</span>小人一到裴媽媽家。就把銀子青衫送與他看。說相公要娶裴娘。特差我回來。那媽媽說道。近來生意蕭條。相公又無音信。數日之前。將裴娘已嫁與浮梁茶客去了。這青衫與銀子俱在此。<span class="科">生</span>收了。你自迴避。<span class="科">末應下</span></p>
        
        <p class="曲"><span class="牌">朝天子</span><span class="科">生</span>一夜西風忽報秋。爭奈鯤絃斷。鸞鏡羞。封書空往倩誰收。似沈浮。枉教人目斷青樓。這盟言怎酬。這盟言怎酬。</p>
        
        <p class="曲"><span class="牌">前腔</span><span class="科">貼小旦</span>無奈姻緣不到頭。可惜他辭條蚤。逐浪浮。須知冰炭自難投。苦羈留。待尋消問息無由。使傍觀淚流。使傍觀淚流。</p>
        
        <p class="落詩">功名情事兩蹉跎。<br />歡樂番成怨恨多。<br />遇飲酒時須飲酒。<br />得高歌處且高歌。</p>
        
        <h2 id=ch26 class="chapter"><span class="齣題">第二十六齣　劉白謁元</span></h2>
        
        <p class="曲"><span class="牌">喜遷鶯前</span><span class="科">小生從上</span>皇華丹詔。看使節凌風。卿雲開道。破浪乘潮。片帆搖曳。匡廬指點非遙。</p>
        
        <p class="誦"><span class="牌">虞美人</span>潮生潮落何時了。斷送行人老。消沈萬古意無窮。盡在長空澹澹鳥飛中。　　海門幾點青山小。望極煙波渺。何當駕我以長風。便欲乘桴浮到日華東。</p>
        
        <p class="白">自家元稹是也。自從夢得出守江州。樂天謫為司馬。相知日遠。夢寐為勞。如今幸得奉詔。安撫江南。路從江州經過。當得與二君晤面。適才已打報子去了。你看廬山在望。眼見得是江州地方。叫左右。<span class="科">眾介</span>與我捲起這簾兒。待我盼望一回。</p>
        
        <p class="曲"><span class="牌">孝順歌</span>匡廬近。瀑布高。銀河半落界紫霄。五老倘相招。雲松未可巢。香爐日照。秀色氤氳。芙蓉縹緲。虎溪舊約難尋。蓮社從誰討。追惠遠。憶謝陶。那風流頗同調。</p>
        
        <p class="白">且下了簾兒。把艙門閉上。待我下艙。少息一回。分付稍水。一到江州。便泊了船。看有客相訪。即便通報。<span class="科">眾應介暫下</span></p>
        
        <p class="曲"><span class="牌">喜遷鶯後</span><span class="科">外生從上</span>聞道故人來到。還須相訪相邀。期登眺。幾年分袂。暫慰同袍。</p>
        
        <p class="白"><span class="科">眾</span>此間已是元爺船了。<span class="科">生外</span>左右快通報。<span class="科">眾報介相見介生</span>憶昔思君與君處。金鸞殿裡鳳樓東。<span class="科">小生</span>今日逢君在何處。廬江煙水畫橋中。<span class="科">外</span>皇情未使恩波極。日暮樓船更起風。<span class="科">坐定介小生</span>樂天前日出京時。小弟大病。所以不能奉餞。止在枕上口占一詩。寒燈無焰影幢幢。此夜聞君謫九江。垂死病中驚起坐。暗風吹雨入寒窗。<span class="科">外</span>好詩。聽之使人酸鼻。<span class="科">生</span>小弟到任後。曾有一函奉寄。不知曾到否。<span class="科">小生</span>書到後。小弟又有一絕道。遠信入門先有淚。妻驚女哭問何如。尋常不省曾如此。應是江州司馬書。<span class="科">生</span>二詩都不曾領教。<span class="科">外</span>此二詩樂天雖未見。外面已傳誦矣。</p>
        
        <p class="曲"><span class="牌">啄木兒</span><span class="科">小生</span>契闊久。夢寐勞。孤影幢幢歎寂寥。紫薇省自直通宵。未央宮漫憶同朝。分飛鵷鷺俱難保。縱橫燕雀何足道。<span class="夾白">落得</span>稅駕江干駐使軺。</p>
        
        <p class="曲"><span class="牌">前腔</span><span class="科">生</span>盟鷗鳥。別鳳毛。曾托雙魚寄木桃。愧一枝暫寄鷦鷯。喜交知萬里扶搖。行看健翮登樞要。<span class="夾白"><span class="科">小生</span>想樂天不久亦當內召。<span class="科">生</span></span>賜環敢望仍歸趙。結綬空談朱與蕭。</p>
        
        <p class="曲"><span class="牌">前腔</span><span class="科">外</span>承風調。附雅騷。待罪名邦景物饒。愧蒲鞭未化江皋。祇落得撫字心勞。彤廷路阻絕音耗。畫船喜得追歡笑。且滿泛金尊<span class="夾白">把</span>旅況消。</p>
        
        <p class="白">樂天。我與你輪番設讌。須留微之淹留數日。方展此情。<span class="科">生</span>正是。明日攜具於廬山草堂一坐如何。<span class="科">小生</span>欽限頗近。明日早發矣。如今還有些事。不得扳留二兄。待我午間事完。薄暮可來舟中一敘。乘月而散。卻不是好。<span class="科">生</span>微之既如此說。今晚且攜具同來再聚。</p>
        
        <p class="落詩">一江秋色滿篷窗。<br />故舊相逢喜欲狂。<br />但使主人能醉客。<br />不知何處是他鄉。</p>
        
        <h2 id=ch27 class="chapter"><span class="齣題">第二十七齣　興拒茶客</span></h2>
        
        <p class="曲"><span class="牌">步步嬌</span><span class="科">旦上</span>懨懨鬼病難消遣。捱不了相思限。<span class="夾白"><span class="科">內撞鐘介</span>呀。</span>又早鐘聲到客船。長夜無眠。業債前生欠。<span class="科">淨醉上</span>我乘醉欲追歡。只恐陽臺咫尺如天塹。</p>
        
        <p class="白">此間已是我的船了。不免跳上去。呀。興奴姐。你還不曾睡。想是等我麼。<span class="科">旦</span>不識羞。那個來等你。<span class="科">淨</span>興娘。你在我船上。將及兩月。從不曾與我同睡。今夜酒興發作。一定要好一好了。<span class="科">旦</span>不知那裡喫醉了。爛酒臭。閃開些。<span class="科">淨</span>我的娘。沒奈何。既在我家裡。難道罷了不成。一定要好一好。<span class="科">旦推介</span></p>
        
        <p class="曲"><span class="牌">玉交枝</span><span class="夾白">你</span>休纏休戀。強將來原非夙緣。孤鴛野鶩難為伴。空教人背地熬煎你終朝沈醉口流涎。蠻聲獠氣村郎面。<span class="科">作苦介</span>這羈愁似離琴斷絃。這牢籠似失林檻猿。</p>
        
        <p class="曲"><span class="牌">川撥棹</span><span class="夾白"><span class="科">淨</span>你</span>空嗟怨。絮叨叨還將口鉗。費黃金只為紅顏。費黃金只為紅顏。欲相親翻來見嫌。你再推辭看我拳。再推辭把鬢撏。</p>
        
        <p class="曲"><span class="牌">尾聲</span><span class="科">旦</span>自憐薄命身輕賤。<span class="科">淨</span>何日方諧繾綣。<span class="夾白"><span class="科">旦</span>員外。你若再來纏我呵。</span>拚取微軀赴九泉。</p>
        
        <p class="白"><span class="科">旦作關艙門下淨弔場</span>阿呀。你看這賤人這等可惡。我將千金娶他。他一心只戀別人。把艙門閉上。竟自去睡了。好惱好惱。<span class="科">小丑上</span>自不整衣毛。何須夜夜嚎。員外。半夜三更。為何在此發惱。<span class="科">淨</span>這小廝你不曉得。<span class="科">小丑</span>員外。你不要瞞我。我都曉得了。<span class="科">淨</span>你曉得什麼。<span class="科">小丑</span>員外方才乘其酒興。要與興奴姐那話兒。他執意不從。故此在這裡嚷鬧。<span class="科">淨</span>便是。這等無禮。可惡得緊。待我打開了艙門。拿他出來。打他一頓。方釋我的氣。<span class="科">小丑</span>員外。你且耐心。我當初勸你不要討他。你就說我喫醋。反罵我起來。如今費了許多心。淘了許多氣。兀自不得到手。着甚來由。如今夜已深了。酒已醒了。他又睡了。門又關了。前面江邊酒樓上多少妓者。也有彈的。也有唱的。何不到那裡自樂一樂。別他娘十日半月。他熬不得了。少不得要上手。<span class="科">淨</span>此計甚妙。正是此處不留人。自有留人處。去去去。<span class="科">下</span></p>
        
        <h2 id=ch28 class="chapter"><span class="齣題">第二十八齣　坐濕青衫</span></h2>
        
        <p class="白"><span class="科">旦抱琵琶上</span>影似白團扇。調諧朱絃琴。一毫不平意。幽怨古猶今。奴家方才閉上艙門。拒絕那廝。且喜他使性。上崖去了。如今再上船頭消遣一回。你看江深夜靜。月冷風清。好淒慘人也。前日聞得白相公謫宦江州。此間正是江州地方了。咳。只在一處。不能勾廝見。好苦呵。稍水那裡。<span class="科">丑扮船家上</span>隨風倒舵。順水推船。裴娘有何分付。<span class="科">旦</span>稍水。你把這船頭對着月色。就泊在這蘆花岸邊。待我把琵琶自彈一曲。<span class="科">丑諢下旦</span>碧海青天無限恨。等閒拭淚付琵琶。<span class="科">彈介</span></p>
        
        <p class="曲"><span class="牌">新水令</span>鯤絃鐵撥紫檀槽。斷送許多年少。空林驚宿鳥。幽壑舞潛蛟。切切嘈嘈。寫不盡相思調。</p>
        
        <p class="曲"><span class="牌">步步嬌</span><span class="科">生外末小丑挑酒罍上</span>荻花楓葉秋容老。祖餞潯陽道。山低月已高。挈榼提壺。且須傾倒。<span class="夾白"><span class="科">末</span>此間已是元爺船了。<span class="科">外生</span>快通報。<span class="科">末</span>稍子打扶手。<span class="科">淨稍子上</span>是那個。<span class="科">末</span>劉爺白爺下馬。<span class="科">淨</span>老爺有請。<span class="科">小生上</span></span>獨坐正無聊。主人下馬剛來到。</p>
        
        <p class="白">快請上船。<span class="科">相見送酒介換冠服生內穿青衫介</span></p>
        
        <p class="曲"><span class="牌">折桂令</span><span class="科">旦</span>恨悠悠粉褪香消。悵憶仙郎夢繞魂勞。想他們別戀多嬌。<span class="夾白"><span class="科">生外</span>微之請一杯。那裡琵琶聲響。<span class="科">旦</span></span>他有櫻桃素口。楊柳蠻腰。拋閃得人牛馬同槽。<span class="夾白">他</span>昏騰騰酗酒餔糟。眼睜睜受盡煎熬。<span class="夾白"><span class="科">生</span>彈得好。微之再請一杯。<span class="科">旦</span></span>到頭來風月場空。那些兒雲雨峰高。</p>
        
        <p class="曲"><span class="牌">江兒水</span><span class="科">外小生</span>逸調來雲表。清聲徹斗杓。似湘靈鼓瑟江干曉。似臨邛夜弄求凰操。<span class="夾白"><span class="科">生聽介</span>好怪好怪。宛然是裴興奴的指撥。<span class="科">拭淚悲介</span></span>他穿簾入溷俱難料。誰共篷窗孤棹。暫且停橈。試問玉人消耗。</p>
        
        <p class="白">左右的。你把船移近那船。問他是什麼船。<span class="科">問介丑</span>我們載的是浮梁茶客。<span class="科">回話介生</span>你就問那彈琵琶的可是裴興娘。<span class="科">眾問介旦作驚介</span>他為何曉得我。我正是。問我怎麼。<span class="科">眾</span>果然是。<span class="科">生</span>我說是了。快請過船來。<span class="科">眾請介旦</span>我已從了良。不好過來。<span class="科">生</span>與他說。我是白樂天。<span class="科">眾傳說介旦</span>既是他在船裡。我就過來了。<span class="科">過船相見介生拭淚介</span>我說是他。</p>
        
        <p class="曲"><span class="牌">雁兒落帶過得勝令</span><span class="科">旦看介</span>豈忍見休文減帶腰。豈忍見宋玉悲秋貌。<span class="夾白"><span class="科">生</span>你可認得這件青衫麼。<span class="科">旦</span></span>重提起典青衫酒價高。免不得掩紅妝把琵琶抱。<span class="夾白"><span class="科">生</span>你為何就嫁了人。<span class="科">旦</span></span>恨娘行把我一時拋。付茶商把箕箒操。也不管參商和卯酉。逼勒咱鸞枝作鸛巢。<span class="夾白"><span class="科">生拭淚介外</span>樂天為何只管墮淚。你的青衫盡濕透了。<span class="科">小生</span>連我們也要墮淚起來了。<span class="科">旦</span></span>延燒。死灰然祅神廟。藍橋。為風波敗久要。為風波敗久要。</p>
        
        <p class="曲"><span class="牌">僥僥令</span><span class="科">生</span>一番新懊惱。幾載舊根苗。<span class="科">外小生</span>邂逅相逢如天造。<span class="夾白">怎忍似</span>棄言的解佩要。棄言的解佩要。</p>
        
        <p class="曲"><span class="牌">收江南</span><span class="夾白"><span class="科">旦</span>呀。</span>算將來生死是今宵。<span class="夾白"><span class="科">外</span>可惜已嫁人了。<span class="科">旦</span></span>那籌兒都休道。<span class="夾白">二位大人。沒奈何要與奴家做一個主。</span>須教我斷絃再續藉鸞膠。<span class="夾白">休疑</span>慮章臺楊柳折長條。望相憐舊交。望相憐舊交。縱春山淡了尚堪描。</p>
        
        <p class="曲"><span class="牌">園林好</span><span class="科">外小生</span>教坊中聲名久標。便于歸須從俊髦。出幽谷正宜及早。從今夜好遷喬。從今夜好遷喬。</p>
        
        <p class="白"><span class="科">小丑上</span>天有不測風雲。人有旦夕禍福。娘子在那裡。不好了。員外大醉。落在江裡了。<span class="科">內</span>娘子遇了一個舊相識。在座船上。請過去彈琵琶去了。<span class="科">小丑過船報介外</span>既然如此。明日着地方與他打撈屍首。棺殮載回便了。<span class="科">小丑</span>請娘子回船裡去。<span class="科">外</span>胡說。裴興奴係官妓。名在教坊。你們庶人之家。如何娶得他。如今就把他留下的衣飾。當他財禮退還你。興奴自應在此値應。不得前去。<span class="科">小丑介</span>各人自掃門前雪。莫管他家瓦上霜。<span class="科">下外</span>如今興奴已歸樂天。我們就差人送他到衙裡去罷。<span class="科">生對外小生背云</span>興奴已作商人婦。恐怕使不得。<span class="科">外小生</span>樂天。你生平大節不虧。官箴無玷。就有些風流罪過也何妨。<span class="科">生</span>既如此。喚從人取乘轎來。送回衙去。<span class="科">眾</span>此處沒有轎。請老爺少待。須要到城裡去取來。<span class="科">小生</span>既要等轎子。何不取酒來再飲幾杯。再彈一曲如何。</p>
        
        <p class="曲"><span class="牌">沽美酒帶太平令</span><span class="科">旦</span>謝陽侯斬鴟鴞。謝陽侯斬鴟鴞。賴恩相續鸞膠。<span class="夾白">你把</span>今夜琵琶付彩毫。一字字繼離騷。一聲聲徹雲璈。一句句完璧歸趙。朋友們千杯歡笑。夫妻們五花官誥。兒曹紅綃紫綃。總只是朝雲暮潮。呀。總不如百年諧老。</p>
        
        <p class="白"><span class="科">眾</span>轎子來了。<span class="科">旦</span>奴家就此拜謝二位大人。<span class="科">外小生</span>且不要謝。明日還要來奉賀。<span class="科">旦</span>乍逢渾似夢。相見反成悲。<span class="科">下</span></p>
        
        <p class="曲"><span class="牌">尾聲</span><span class="科">外小生</span>登堂拜賀須明早。<span class="夾白"><span class="科">笑介</span>樂天。</span>他久旱逢甘在此宵。須暫時落後那楊柳櫻桃。</p>
        
        <p class="落詩">姻緣簿上喜和同。<br />恩怨遙傳指撥中。<br />一葉浮萍歸大海。<br />人生何處不相逢。</p>
        
        <h2 id=ch29 class="chapter"><span class="齣題">第二十九齣　裴興歸衙</span></h2>
        
        <p class="曲"><span class="牌">出隊子</span><span class="科">從持燈引旦上</span>從前幽怨。從前幽怨。一曲琵琶續舊緣。歸途燈火接寒煙。指點官衙蔥蒨間。似舊燕歸巢雙語簷前。</p>
        
        <p class="白"><span class="科">從</span>已是衙門首了。<span class="科">旦下轎從扣門介貼小旦小丑上貼</span>昨日喜時聞鵲喜。<span class="科">小旦</span>今宵燈下拜燈花。<span class="科">貼</span>妹子。連夜燈花結蕊。此時深夜扣門。不是相公送客回來。一定是家裡有人到了。<span class="科">小旦</span>是。玲瓏開門去看。<span class="科">小丑開門介</span>是那個。<span class="科">從</span>是一位女客在此。老爺送回來的。<span class="科">小丑</span>到是一位娘娘。阿呀。到有些面熟。<span class="科">看介</span>是裴娘。如何到在此間。<span class="科">諢介</span>夫人。裴娘在此。裴娘。夫人在此。裴娘。裴娘。且來陪我們夫人一陪。正好。正好。待我閉上了門。<span class="科">相見介貼小旦</span>果是裴娘。為何到此。<span class="科">旦</span>二位夫人請上。待奴家拜稟。</p>
        
        <p class="曲"><span class="牌">鎖南枝</span>匆匆別各一方。漂流此身無主張。畢竟嫁浮梁。孤舟煙水鄉。新聲奏舊話長。<span class="夾白">奴家在月下停舟。偶把琵琶消遣一回。不意相公正在江邊送客。聽得是奴家的指撥。相邀過船。感舊興悲。青衫淚濕。那時節有人來報。茶客酒醉溺死。相公就贖我回來了。</span>續前緣真不枉。</p>
        
        <p class="曲"><span class="牌">前腔</span><span class="科">貼小旦</span>從別後淚兩行。音容阻隔路渺茫。邂逅水雲鄉。似文鴛逐雁行。移蓮步入畫堂。再相逢喜相傍。</p>
        
        <p class="曲"><span class="牌">天下樂</span><span class="科">生末上</span>遷客逢秋倍黯然。那堪送客楚江邊。琵琶一曲濕青衫。始得鸞膠續斷絃。</p>
        
        <p class="白"><span class="科">末</span>此間已是衙門首了。<span class="科">扣門介</span>開門。相公回來了。<span class="科">小丑開門介貼小旦</span>相公為何歸遲。裴娘已在此了。<span class="科">生</span>興奴。你到了幾時了。<span class="科">旦</span>方才到的。相公請坐。待奴家拜見。<span class="科">拜介</span>奴家脫跡煙花。得操箕箒。不勝榮幸。<span class="科">生</span>興奴。破鏡再合。去璧復還。深為可喜。你與他二人可曾見禮。<span class="科">旦</span>還不曾行禮。<span class="科">生</span>就此行禮罷。<span class="科">三旦交拜介貼小旦</span>相公。自古道新娶不如遠歸。今日相公與裴娘又是新娶。又是遠歸。樂可知矣。況秋宵正長。我們備一榼子來。與裴娘燈下坐一回如何。<span class="科">生</span>夜已深了。不消了。明日坐罷。<span class="科">貼</span>相公。你忒性急了些。<span class="科">小旦</span>姐姐。知趣些罷。<span class="科">貼</span>既如此。我們先進去睡。玲瓏你看茶來。與裴娘喫。<span class="科">小丑</span>裴娘聽得茶字。頭也是疼的。如今在白家來。只喫些白滾湯罷。<span class="科">貼</span>胡說。解道新知樂。<span class="科">小旦</span>今宵且讓伊。<span class="科">做轉身介</span>相公。明日有賀客來。又要喫酒。早些起來。<span class="科">小丑</span>不是喫酒。是喫醋了。<span class="科">小旦</span>唗。<span class="科">同下生</span>興娘。我與你燈下再坐一坐。把別來心事。試講一番如何。<span class="科">旦</span>如此甚好。</p>
        
        <p class="曲"><span class="牌">江頭金桂</span><span class="科">生</span>自那日春郊遊訪。為封章謫此邦。無奈縱橫豺虎。折散鴛鴦。把恩情都撇漾。受盡了多少淒涼。喜得青衫無恙。到此新愁頓減。舊願須償。潯陽今番作楚陽。賸把銀缸照取。賸把銀缸照取。玉容偎傍。謾商量。只落得感舊春如夢。驚心喜欲狂。</p>
        
        <p class="曲"><span class="牌">前腔</span><span class="科">旦</span>也只為風塵業障。苦相思在兩鄉。經幾度蘼蕪春望。暗惜年芳。歎萍蹤無倚仗。誰承望剩粉殘香。番做了珠還掌上。幸遇今宵歡會。打疊柔腸。他鄉恍疑歸故鄉。雖是青山黛淺。雖是青山黛淺。眉尖愁放。謾論量。<span class="夾白">相公。你還該到二位夫人那裡去。</span>休落了宛轉歌喉細。蹁躚舞袖長。</p>
        
        <p class="白"><span class="科">生</span>夜已深了。我和你去睡罷。<span class="科">攜手介</span></p>
        
        <p class="落詩">今宵相遇豈尋常。<br />苦把相思訴一場。<br />不是一番寒徹骨。<br />怎得梅花撲鼻香。</p>
        
        <h2 id=ch30 class="chapter"><span class="齣題">第三十齣　樂天蒙召</span></h2>
        
        <p class="曲"><span class="牌">風入松</span><span class="科">外小生引從上</span>昨宵邂逅豫章城。向秋江餞別長亭。聽冰絃嘹喨傳鄰艇。喜舊愛重諧堪慶。向衙齋聯鑣共行。停征蓋。暫逢迎。</p>
        
        <p class="白">昨晚相期。同賀樂天。此間已是他官衙了。左右的快通報。<span class="科">報介</span></p>
        
        <p class="曲"><span class="牌">前腔</span><span class="科">生上</span>天涯淪落不勝情。幸江津重遇娉婷。夢回巫峽魂難定。聞故友朝來相慶。且開尊相邀共傾。候下榻。喜逢迎。</p>
        
        <p class="白"><span class="科">出迎相見介小生外</span>樂天。昨宵裴娘之事。可謂奇逢。二弟特來奉賀。<span class="科">生</span>賴二兄玉成。未及造謝。敢勞先施。請坐了。<span class="科">小生</span>小弟簡書相迫。即欲解維。不敢坐了。<span class="科">生</span>既到衙齋。豈有不坐之理。小設已具。略敘片時。幸勿見拒。白璧那裡。<span class="科">末上生</span>你可傳話後堂。喚玲瓏請二位小夫人同裴娘出來。見了二位老爺。<span class="科">末應傳話下介小生外</span>這箇不敢。<span class="科">生</span>通家兄弟。相見何妨。<span class="科">貼小旦旦小丑同上</span>大婦理青絲。<span class="科">小旦</span>中婦飾蛾眉。<span class="科">旦</span>少婦獨無事。曲罷詠新詩。<span class="科">合</span>上官何須起。安坐飲瓊卮。<span class="科">相見介旦拜介</span>多謝二位大人作主。不忘大恩。<span class="科">外小生</span>好說。樂天。我們兩個。也當得個媒人了。<span class="科">生</span>多謝。正是月夜幸逢月老。<span class="科">小生外</span>冰絃喜遇冰人。<span class="科">生</span>玲瓏。取酒過來。<span class="科">小丑</span>有酒。</p>
        
        <p class="曲"><span class="牌">催拍</span><span class="科">生</span>記當初周旋帝京。幸今日重逢友生。攻破愁城。拭拂啼痕。打疊心旌。幾載暌離。百歲姻盟。<span class="科">合</span>盍簪處且緩王程。三婦艷。二難并。</p>
        
        <p class="曲"><span class="牌">前腔</span><span class="科">小生外</span>喜一朝重諧舊盟。況契合金蘭並馨。看新歡故情。杯酒盤桓。秉燭燒燈。妙舞嬌歌。語燕啼鶯。<span class="科">合前末上報</span></p>
        
        <p class="白">稟爺。朝廷詔書到了。<span class="科">生</span>快排香案。<span class="科">丑扮官捧詔上</span></p>
        
        <p class="曲"><span class="牌">探春令</span>九重綸綍映昭回。捧天書特來宣召。</p>
        
        <p class="白">詔書已到。跪聽宣讀。皇帝詔曰。朕惟效力宣猷者。委質之大義。犯顏直諫者。盡瘁之忠貞。爾原任左拾遺今降江州司馬白居易。偶因忤旨。謫譴江州。忠讜才猷。不忍終棄。茲特召為禮部侍郎。兼翰林學士。賜緋衣一襲。仍佩紫金魚袋。贊司邦禮。啟沃朕心。爾其恪恭厥職。欽哉毋替。望闕謝恩。<span class="科">生</span>萬歲萬歲萬萬歲。<span class="科">眾相見介</span>天使大人請坐。<span class="科">丑</span>王命緊急。不敢坐了。就此告辭。<span class="科">生</span>還請到館驛中少住。<span class="科">丑</span>一封來玉陛。千里促雕鞍。<span class="科">下外小生</span>恭喜恭喜。<span class="科">生</span>叨賴叨賴。興奴。你過來。我雖荷君恩賜緋。青衫不忍輕棄。我他日歸來。履道園中。香山社裡。還要穿他。好好收拾了。<span class="科">旦貼小旦</span>足見相公不忘舊的意思。<span class="科">生</span>二兄。小弟正在淪落之鄉。不意有此寵召。主上之恩。何以報答。</p>
        
        <p class="曲"><span class="牌">大環着</span><span class="科">合</span>感吾皇寵召。感吾皇寵召。趨命還朝。絳節朱輪。紫泥丹詔。履舃重登廊廟。典禮春曹。金馬玉堂仙。翰林清要。齊欽羨歡增朋好。看衣紫腰金榮耀。遭昌運佐唐堯。位列夔龍。光分管鮑。</p>
        
        <p class="曲"><span class="牌">越恁好</span>同聲共傾倒。同聲共傾倒。名譽冠時髦。滿堂歡笑。金石交。鳳鸞交。文章事業。風流才調。咫尺丹霄。浮雲不蔽長安道。歡娛百歲同諧老。</p>
        
        <p class="曲"><span class="牌">尾聲</span>佳人才子從來少。榮辱升沈何足道。白雪還須續彩毫。</p>
        
        <p class="落詩">休論白傅與元郎。<br />仕路從來是戲場。<br />一曲琵琶千古恨。<br />翻令遷客有輝光。</p>

    </body> 
</html>