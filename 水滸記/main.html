<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/水滸記</title>
        <meta name="author" content="明　許自昌　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">水滸記</span></h1>

        <p class="作者">明　許自昌　著</p>

        <h2 id=ch1 class="chapter"><span class="齣題">第一齣　標目</span></h2>

        <p class="曲"><span class="牌">玉樓春</span><span class="科">末上</span>東城漸覺風光好。皺縠波紋迎客棹。綠楊煙外曉雲輕。紅杏枝頭春意鬧。　　浮生常恨歡娛少。肯愛千金輕一笑。為君持酒勸斜陽。且向花間留晚照。<span class="科">問答照常</span></p>
        
        <p class="曲"><span class="牌">滿庭芳</span>義士公明。輕財任俠。由來豪傑傾心。生辰綱起。保正集群英。劫自黃泥崗上。風聞處脫手飛騰。梁山泊內。從此結銜深。　　好施多軫恤。姻緣撮合。紅粉多情。青瑣偷香巧。劍底風生。激得有家難奔。相拯處變起江城。都因是罡纏水滸。忠義盡傳聞。</p>
        
        <p class="落詩">打得上情郎的閻婆息。<br />擔得起忠義的宋公明。<br />梁山泊為頭的晁保正。<br />水滸傳做記的高陽生。</p>
        
        <h2 id=ch2 class="chapter"><span class="齣題">第二齣　論心</span></h2>
        
        <p class="曲"><span class="牌">喜遷鶯</span><span class="科">生巾服上</span>晏嬰身短祇自笑。區區質賦優旃。蓋世忠肝。包身義膽。然諾重似丘山。酬死士萬金立散。答君恩一劍時懸。且雌伏自功曹。有日名垂鼎鉉。</p>
        
        <p class="誦"><span class="牌">鷓鴣天</span>身賤多慚問姓名。氣狂羞與斗牛平。側身天地更懷古。活得蒼生幾戶貧。　　期郭解。效虞卿。劍橫天外八風清。生平志業匡唐舜。還待中原致太平。</p>
        
        <p class="白">小生宋江。表字公明。山東鄆城人也。氣壓三河。名傾六郡。非閭閻之豪右。設財役貧。豈今古之英雄。解紛排難。歌魚繫筑。堂前會列佳賓。屠狗椎埋。門下養成虎士。燕趙之聲名不朽。蕭曹之刀筆可投。正是壯志凌青兕。精誠貫白虹。這也不在話下。小生吏隱公門。家中止有荊妻孟氏。不愧樂羊之婦。洵是梁鴻之妻。日來碌碌。未及歸寧。今日公門閒暇。不免到家中探望一回。<span class="科">行介</span>說話之間。早已到自家門首了。不免逕入。呀。娘子在那裡。<span class="科">旦上</span></p>
        
        <p class="曲"><span class="牌">七娘子</span>香閨珠幕遮雲檻。鏡臺前菱花照妍。玉鳳雕釵。翠鈿貼靨。畫眉人對齊眉案。</p>
        
        <p class="白"><span class="科">見介旦</span>外郎高步似神仙。<span class="科">生</span>檢束酬知四十年。<span class="科">合</span>寂寞春風花落盡。滿庭楡莢似秋天。<span class="科">生</span>娘子。連日公務匆匆。無暇回家。且喜今朝稍有餘閒。特地來家中料理。不知有甚要經理的事麼。<span class="科">旦</span>相公。只一室之事。何煩你料理。我看方今外寇不寧。內亂交作。那些腰金佩玉的。又只管肥家潤身。不顧民害。似你這等挺生豪傑。卻又婆娑胥吏。困躓簿書。全不去經營。卻來碎聒家務。是何道理。<span class="科">生</span>娘子。你道我宋江果是做押司麼。</p>
        
        <p class="曲"><span class="牌">錦芙蓉</span><span class="犯牌">錦纏道</span>我憶蕭曹向公門棲遲有年。六月息鵬摶。際風雲功扶漢室無前。論英雄龍蛇機變。肯守着刀筆如椽。<span class="犯牌">玉芙蓉</span>心懸念。待掃清海甸。暫歸寧一時躡屩共盤桓。</p>
        
        <p class="曲"><span class="牌">前腔</span><span class="科">旦</span>你生平氣凌霄三河少年。意在古人前。肯悠悠飾蛾眉取世相憐。看當道豺狼無厭。怎不把梟獍都殲。私相勸。暫艱貞蒙難。待他年縱橫江海效齊桓。<span class="科">外白髮野服上</span></p>
        
        <p class="曲"><span class="牌">燕歸梁</span>俠骨嶙峋老更堅。看白髮上冲冠。不屑封侯魯仲連。齎壯志守林泉。</p>
        
        <p class="白">老夫晁蓋。鄆城縣一個保正便是。與宋公明意氣相投。謬稱知己。聞他回在家中。不免走去探望一回。早已到他門首。不免逕入。<span class="科">見介生</span>自昔蕭曹任。難圖衛霍功。<span class="科">外</span>未為朱履客。<span class="科">旦</span>已見白頭翁。<span class="科">外</span>公明。你我意氣凌雲。肝腸貫日。有意棄繻。擊中流之楫。無因借劍。斬佞臣之頭。如何是好。<span class="科">生</span>正是。我們且藏器待時。隨緣行事便了。晁兄。小弟見你平昔呵。</p>
        
        <p class="曲"><span class="牌">芙蓉紅</span><span class="犯牌">玉芙蓉</span>財疎鄧穴錢。義仗夷門劍。是千秋知己。同調相憐。論交豈為黃金變。閱世惟將白眼懸。<span class="犯牌">雁來紅</span>還堪念。鵬程未摶。淹公掾。非吾願。</p>
        
        <p class="曲"><span class="牌">前腔</span><span class="科">外</span>奸臣弄主權。墨吏釀民怨。<span class="夾白">我</span>把杞人憂切。漆室愁偏。<span class="夾白">怕</span>田橫倡義咸思變。陳涉憑陵遂揭竿。誰釀亂。瀕危不安。誅讒佞。酬吾願。</p>
        
        <p class="曲"><span class="牌">前腔</span><span class="夾白"><span class="科">旦指外介</span>伯伯。你本待</span>鷹鸇秋漢摶。<span class="夾白"><span class="科">指生介</span>相公。你</span>騏驥春風展。恨延津何事。兩埋龍劍。<span class="夾白">他</span>妖狐空穴城隅畔。<span class="夾白">你</span>怒馬終馳塞外山。休嗟怨。疇甘瓦全。佐王圖。真吾願。</p>
        
        <p class="落詩"><span class="科">生</span>憐君一見一悲歌。<br /><span class="科">旦</span>世路無几奈爾何。<br /><span class="科">外</span>霄漢逼來心不動。<br /><span class="科">合</span>年年惆悵是春過。</p>
        
        <h2 id=ch3 class="chapter"><span class="齣題">第三齣　邂逅</span></h2>
        
        <p class="曲"><span class="牌">似娘兒</span><span class="科">老旦小旦同上老旦</span>弱息蕙蘭姿。緣分薄歸妹愆期。<span class="科">小旦</span>柳含煙翠拖金縷。韶光媚眼。鶯花入夢。撫景迷離。</p>
        
        <p class="誦"><span class="牌">浣溪沙</span><span class="科">老旦</span>水滿池塘花滿溪。亂香深裡語黃鸝。東風輕軟弄簾幃。　　<span class="科">小旦</span>日正長時春夢短。燕交飛處柳煙低。玉窗紅子鬭棋時。</p>
        
        <p class="白"><span class="科">老旦</span>老身閻婆。女兒閻婆息。色奪楚娃。美嬌宋艷。淡妝濃抹。無不相宜。斂笑含顰。舉皆得體。翠翰眉。蟬翼鬢。足令下蔡迷魂。束素腰。橫波目。可使高唐賦夢。只是摽梅有待。夭桃未諧。如何是好。我的兒。我們這樣的人家。雖無附喬之蘿蔦。像你這樣的容貌。定有倚玉之蒹葭。你若肯行奸賣俏。何必獻笑倚門。你不惜目挑心招。無俟招搖過市。<span class="科">小旦</span>母親的說話。奴家豈不知道。只是有意偷香。無因投珮。若非分淺。定是緣慳。只索自家寧耐。</p>
        
        <p class="曲"><span class="牌">醉花雲</span><span class="犯牌">醉扶歸</span>妝樓翠幌留春住。珠簾繡箔任風欹。年年桃李自成蹊。鶯花渺渺渾無主。那堪眉黛鏡臺施。莫教長袖闌干倚。<span class="犯牌">四時花</span>棲遲。<span class="犯牌">渡江春</span>芳草王孫歎路岐。朝日殘鶯伴妾啼。</p>
        
        <p class="白"><span class="科">老旦</span>我的兒。我年紀高大。這事也不消說起了。</p>
        
        <p class="曲"><span class="牌">前腔</span>艷陽眼底誰知己。<span class="夾白">難道</span>老梅花吐舊相思。<span class="夾白">只是可惜你這等青年</span>誤佳期。朝朝暮暮迷芳樹。<span class="夾白">孤負了</span>摽梅眠柳及笄時。<span class="夾白">怎得箇</span>迷花醉月風流婿。還思。<span class="夾白">若有日</span>浴煖鴛鴦對對飛。<span class="夾白">那時節</span>自在嬌鶯恰恰啼。</p>
        
        <p class="白">我有一句話兒。不知你肯聽我麼。我思量如今桂薪無計。玉粒堪嗟。到不如尋着一個年少兒郎。潘安比貌。鄧通比財的。只說生計蕭條。要把你來戤幾十兩銀子使用。那時便下他箇迷魂陣。起發他些銀子。你若得意着他。便與他多往來幾時。若是不得意時節。一年半載之間。尋他幾個釁頭。大家撒開。你的意下何如。<span class="科">小旦</span>孩兒的身子是母親養的。但憑母親便是。<span class="科">老旦</span>這等我到茶坊裡去尋那王媽媽。與他計較。有何不可。正是手栽桃李非無主。落盡春紅始見花。<span class="科">下小旦</span>你看母親去尋王媽媽。奴家只在門前等他歸來便是。</p>
        
        <p class="曲"><span class="牌">一封羅</span><span class="犯牌">一封書</span>臨風半掩扉。悄含情暫倚閭。<span class="夾白">只見那</span>結伴尋芳花外屐。選勝攜樽陌上車。<span class="犯牌">皂羅袍</span><span class="夾白">教我</span>惜春無計。春光暗移。惜花良苦。花期漸踰。鎮無言獨立長吁氣。<span class="科">淨巾服上</span></p>
        
        <p class="曲"><span class="牌">前腔</span>花閒鳥自啼。杜陵東步屧移。<span class="夾白">小生姓張。行三。與宋公明同為掾吏。今日公門無事。宋公明又歸去了。獨立無聊。不免到街坊上散步一回。<span class="科">見小旦小旦欲避不避介淨</span>呀。那女子生得十分標緻。你看他遮遮掩掩。那風韻一發動人哩。</span>隱約朱簾遮翠髻。掩映芳容倚繡扉。<span class="夾白">教我</span>凝眸偷覷。神魂欲飛。看他含羞斂袂。天香暗霏。<span class="科">小旦見淨避身低吁氣介淨</span>似鶯聲嚦嚦偷吁氣。</p>
        
        <p class="白"><span class="科">淨四顧介</span>且喜四顧偶然無人。待我上前去。看他怎麼。<span class="科">小旦見淨半躲偷覷介淨背介</span>你看他見了我。故意賣俏。待我只做借茶。走將過去。<span class="科">淨見小旦揖介</span>小生尋芳歸來。一時火動。渴吻不能寧耐。敢借香茶一杯。勝似瓊漿玉液。<span class="科">小旦含笑側身介</span>你要茶喫。立在這裡等一等兒。正是茗飲蔗漿攜所有。瓷罌無藉玉為缸。<span class="科">小旦回顧虛下淨望介</span>你看那小姐進去了。他叫我只在這裡等一等。我怎敢那移一步兒。<span class="科">暗笑介</span></p>
        
        <p class="曲"><span class="牌">醉羅歌</span><span class="犯牌">醉扶歸</span>徙倚徙倚緣階砌。延竚延竚望仙姿。依稀綽約洛川妃。炯含媚眼如秋水。<span class="犯牌">皂羅袍</span>翾風宋褘。翩翩遇奇。陽城下蔡。悠悠思迷。<span class="夾白">只怕</span>螮蝀影阻高唐雨。<span class="犯牌">排歌</span><span class="科">小旦持茶上</span>攜茗椀。整繡襦。<span class="科">淨見小旦伸手接茶小旦放桌上介小旦</span>為憐鴻漸思依依。<span class="科">淨謝介</span></p>
        
        <p class="曲"><span class="牌">前腔</span>茗借茗借憐崔護。消渴消渴甚相如。瓊漿一飲自躊躇。怎邀玉杵酬高誼。<span class="夾白"><span class="科">小旦</span>相公。你說的話。都是偷情的故事。我好意借杯茶你喫。你到有這許多閒言閒語。我那裡睬你。我對你說。</span>蓬萊海外。去時路岐。姮娥月裡。望來眼枯。<span class="科">偷看淨背介</span>春山懵懂頻偷睨。<span class="夾白"><span class="科">淨背介</span>我想他</span>心私許。目亂迷。何期相見便相依。</p>
        
        <p class="白"><span class="科">小旦</span>我母親回來快了。你自去罷。<span class="科">淨</span>小生怎麼忍得就去了。</p>
        
        <p class="落詩">數尺遊絲墮碧空。<br />年年長是惹春風。<br />身無彩鳳雙飛翼。<br />心有靈犀一點通。</p>
        
        <h2 id=ch4 class="chapter"><span class="齣題">第四齣　遣訉</span></h2>
        
        <p class="曲"><span class="牌">生查子</span><span class="科">副淨扮戴宗上</span>瞬息繞天涯。信步騰雲駕。意氣欲橫秋。俠烈聞天下。</p>
        
        <p class="白">身輕一鳥過。鐵馬汗長趨。老驥思千里。飢鷹待一呼。自家戴宗的便是。捷足堪誇。神行無比。勇能挾荊軻之劍。義堪提朱亥之椎。向往賢豪。歸依俠烈。久聞鄆城縣有個宋公明。慷慨好施。人人稱為及時雨。有意識荊。無緣御李。這也再作計較。只是寄跡公門。專供奔走。此時蔡九知府正當升堂時節。不免在此伺候則個。<span class="科">末冠帶雜隨上</span></p>
        
        <p class="曲"><span class="牌">前腔</span>五馬喜通麻。相府威權大。紆紫坐黃堂。富貴傾天下。</p>
        
        <p class="白">當年好躍五花驄。玉珮成行引上公。身着紫衣朝北闕。捧持堯日慶雲中。自家蔡九知府的便是。籍父親蔭庇。為朝廷命官。紫綬垂腰。幨帷出守。這也不在話下。今年父親生辰。例宜稱慶。括盡奇珍。搜遍異寶。差人獻納。名曰生辰綱。我姊夫梁中書在家。不免差人去約了他一齊舉行。有何不可。戴宗在那裡。<span class="科">副淨應介末</span>我要差你到中書梁爺處。說太師爺的生辰近了。那生辰綱禮不可缺。作速置辦。免得臨期有誤。<span class="科">副淨</span>老爺。這生辰綱也要費多少金銀呢。<span class="科">末</span>你那裡知道。</p>
        
        <p class="曲"><span class="牌">瑣窗郎</span>論潭潭相府豪奢。覷金玉等泥沙。若非世寶海岳精華。那堪鄭重綸扉獻納。<span class="科">合</span>速探尋奇珍不惜千金價。期上壽得榮誇。</p>
        
        <p class="白">這生辰綱連年被劫。還要移文各郡。預先緝獲盜賊。不使猖熾。倘有疎虞。不當穩便。</p>
        
        <p class="曲"><span class="牌">前腔</span>論年來劫掠堪嗟。剽寶玉似摶沙。若非預清草澤根芽。怎能無恐台衡獻納。<span class="科">合</span>速移文都城預約三章法。期上壽得榮誇。</p>
        
        <p class="落詩">相國台衡重。<br />稱觴共比肩。<br />行將備禮樂。<br />小醜未寧邊。</p>
        
        <h2 id=ch5 class="chapter"><span class="齣題">第五齣　發難</span></h2>
        
        <p class="白"><span class="科">雜扮官軍上</span>群盜尚如毛。官軍擁賊壕。自家鄆城縣捕盜的官軍便是。連日因蔡九知府移文各處。要緝獲盜賊。恐防今年的生辰綱。又像往常擄劫。不當穩便。故此本縣老爺差我們各地方緝獲。凡有面生可疑之人。即同保正協拿送縣。我們今日尋訪到東村。是晁保正的地方了。那保正仗義疎財。我們都是受他青目的。不要去攪擾他。到前面寺院中安歇了罷。正是暮角飄殘韻。狐狸奈若何。<span class="科">下丑赤髮虯髯便服上</span>燕南壯士吳門豪。筑中置鉛魚隱刀。感君恩重許君死。泰山一擲輕鴻毛。自家劉唐的便是。赤髮纓冠。丹心向日。千秋遊俠。無愧英雄。一味粗豪。不設城府。落魄無賴。跅弛不羈。近聞得蔡京生辰。年年有那生辰綱貢獻上京。劫掠將來。到也是一主大錢。好供咱幾時賭博。只是咱一人幹不得這個勾當。欲待要去勾引宋公明。我思量他身在公門。斷然不敢做這等勾當。那東村的晁保正。為人最直。義氣最高。不免勾合了他。同去劫這生辰綱也呵。</p>
        
        <p class="曲"><span class="牌">北醉花陰</span>俺落魄生平甚潦草。不知書胸中分曉。還憑着膽氣豪。九死等鴻毛。問千秋誰共調。</p>
        
        <p class="曲"><span class="牌">北出隊子</span>看世情忻然長笑。算將來眼睛前若個豪。<span class="夾白">宋公明</span>扶危濟困隱功曹。<span class="夾白">晁保正</span>疎財將義好。<span class="夾白">他兩個呵。咱</span>俛首低眉要為他<span class="夾白">把</span>肝膽效。</p>
        
        <p class="白">我一向要去見他們兩個。只是沒個因頭。如今乘此機會。去投靠晁保正。有何不可。咱思量起那生辰綱。好生技癢哩。</p>
        
        <p class="曲"><span class="牌">北刮地風</span><span class="夾白">說起</span>那權臣<span class="夾白">忒煞也</span>勢甚驕。慣縱着心腹貪饕。那生辰綱載珍和寶。逐件件是<span class="夾白">民間</span>剝下脂膏。<span class="夾白">只見那</span>搜刮價把民財耗。<span class="夾白">又見那</span>輸運價把民力擾。<span class="夾白">那着處兒</span>賈怨深激變囂。<span class="夾白">俺呵</span>滿拚碎塗肝腦。入虎穴<span class="夾白">把</span>虎子掏。<span class="夾白">料不為</span>蠅頭激動得英豪。</p>
        
        <p class="曲"><span class="牌">北四門子</span><span class="夾白">俺仔細</span>算將來底事關非小。底事關非小。料區區<span class="夾白">怎能把</span>黨羽招。<span class="夾白">及早向</span>東溪保正密投醪。恁縱不貪財寶。<span class="夾白">料來</span>聞言氣難消。仗義集英豪。生辰綱<span class="夾白">把來輕輕</span>擔上挑。<span class="夾白">那怕着</span>官軍勢驍。干戈衛牢。<span class="夾白">霎時間</span>攫取如拾草。</p>
        
        <p class="白">俺走得身子困倦。不免到村中去沽些酒喫再走。也未為遲哩。正是斷送一生唯有。破除萬事無過。<span class="科">虛下雜上</span>號山無定鹿。落葉有驚蟬。我們適纔遠遠望見一個赤髮虯髯的在村坊上經過。甚覺面生可疑。怎麼倏然又不見他了。不免再趕上去。正是由他走上焰摩天。腳下騰雲須趕上。</p>
        
        <p class="曲"><span class="牌">北水仙子</span><span class="夾白"><span class="科">丑醉上</span>俺俺俺</span>疲躡屩。<span class="夾白">怎怎怎怎說得</span>不飲從他酒價高。<span class="夾白">早早早早</span>已是價醉酕醄。<span class="夾白">強強強</span>強把村徑遶。<span class="夾白">苦苦苦</span>苦那迢迢跋涉遙。<span class="夾白">看看看看那</span>牛羊下日沒林皋。<span class="夾白">這這這</span>這虞淵漠漠誰伴寂寥。<span class="夾白">見見見</span>見夕陽影裡傾頹廟。<span class="夾白">暫暫暫</span>暫借宿度今宵。</p>
        
        <p class="白"><span class="科">丑作入廟介</span>你看這殿上儘好睡哩。正是尋常絕醉困。臥此片時醒。<span class="科">作就地睡介雜上</span>漏永沈沈靜。燈孤的的青。你看這古廟中人跡不到。那個人一定躲在那裡邊。我們進去搜一搜看。<span class="科">作入廟尋見丑介</span>呀。這個人果然睡在這裡。我們拿了他。先去見晁保正。一同送他到官請賞。有何不可。<span class="科">雜綁丑丑作夢中語介</span>是那一個。不要擾咱的睡夢便好。<span class="科">丑</span></p>
        
        <p class="曲"><span class="牌">北尾</span><span class="夾白">俺</span>鼾鼾醉臥恁休相攪。<span class="夾白"><span class="科">丑睜眼見眾介</span>呀。</span>俺是個海內人豪。<span class="夾白">今日價</span>一似失林的困鳥。<span class="科">雜擁丑下</span></p>
        
        <h2 id=ch6 class="chapter"><span class="齣題">第六齣　周急</span></h2>
        
        <p class="曲"><span class="牌">一江風</span><span class="科">老旦上</span>景龍鍾。舊是風流種。轉眼成殘夢。歎煢煢子母相依。欲覓乘龍。<span class="夾白">向</span>月下邀笙鳳。<span class="夾白">因此上</span>行行柳市東。行行柳市東。迢迢曲徑通。遙瞻青簾迎風動。</p>
        
        <p class="白">老身閻婆。要把自家女兒戤財主幾十兩銀子。特來尋王媽媽做中。昨日遇他不着。今朝只得又到這茶坊裡來。不免問一聲。看。王媽媽在家麼。<span class="科">丑上</span>烹葵邀上客。看竹到貧家。<span class="科">相見介丑</span>原來是閻媽媽。昨日失迎。不知有甚麼事務。屢勞下顧。<span class="科">老旦</span>老身生計蕭條。難以度日。欲把親生的女兒。在那財主人家戤數十兩銀子。歸家用度。待女兒有人來聘他時節。就把那聘禮來加利奉還。媽媽。你往來貴客甚多。特來央你做中。若得成就了這個事。中人錢加倍相謝便是。<span class="科">丑</span>坊中來往的貴客雖多。要這等出錢的甚少。此事只怕有負所托。怎麼樣好。<span class="科">老旦</span>媽媽。你聽我道來。</p>
        
        <p class="曲"><span class="牌">前腔</span>泣途窮。老景多虛哄。鎮日愁眉擁。<span class="夾白">止生得這一個女孩兒呵。</span>喜花容未及承筐。有意牽紅。撮合憐悲鳳。<span class="夾白"><span class="科">丑</span>有到有一個財主。他又是不好女色的。怎麼樣區處呢。<span class="科">老旦</span>是那一個。<span class="科">丑</span>就是宋公明。</span>疎財邁古風。疎財邁古風。扶危氣概中。名聞天下都傾動。</p>
        
        <p class="白">若是見他不要。就說把女兒來戤銀子。只訴自家的苦楚。又說慕他的大名。特地來央我做中。與他借數十兩銀子。說到其際。就說道你若不信。我情願將親生的女孩兒。或戤或賣。與你做妾便是。<span class="科">老旦</span>這個說得甚妙。如今就勞媽媽同去見他何如。<span class="科">丑</span>他如今見做本縣押司。時常閒了就到我坊中來喫茶的。只消在這裡候他便是。<span class="科">生便服上</span></p>
        
        <p class="曲"><span class="牌">懶畫眉</span>自公退食過新豐。笑指生涯樹樹紅。<span class="夾白">只見那</span>茶煙輕颺落花風。<span class="夾白"><span class="科">丑指生向老旦介</span>那來不是宋公明。待我先拿茶去與他喫了。再作計較。<span class="科">生作入介丑</span>押司請坐。<span class="科">生坐丑遞茶與生介生</span></span>流霞滿汎親供奉。渴吻旋消春筍中。</p>
        
        <p class="白"><span class="科">丑</span>押司。這位媽媽姓閻。他久聞押司大名。因目下生計蕭條。特來央老身哀求押司。要借幾十兩銀子。<span class="科">生</span>他的丈夫在那裡。要他來借。<span class="科">老旦</span>老身便是沒了丈夫。止生一女。又不曾適人。因此兩口兒難以度日。要求押司見憐。若是押司不信的時節。老身情願把親生女兒或戤在押司那里。或就賣與押司做妾。但憑押司的主意便是。<span class="科">生笑介</span>這箇卻使不得。<span class="科">丑</span>押司。你不知他的苦楚哩。</p>
        
        <p class="曲"><span class="牌">前腔</span>西山日暮杳溟濛。生計蕭蕭向北風。<span class="夾白">他久聞押司大名呵。</span>生平慷慨跨江東。<span class="夾白">今日若得相憐。不使他</span>監河望貸成虛哄。<span class="夾白">他情願把女兒與押司呵。</span>箕帚從容側室中。</p>
        
        <p class="白"><span class="科">生</span>你既孀居。無所倚靠。我自然該周濟你的。若因這些小惠。就起謀心。貪圖你的女兒為妾。這個豈是我們大丈夫的行事。你若這等說。連銀子我也不好借與你了。</p>
        
        <p class="曲"><span class="牌">三學士</span>市義何分燕市東。便教倒篋無窮。<span class="夾白"><span class="科">生出銀介</span>我祇憐伊</span>蕭條生計傷頭白。<span class="夾白">豈為那</span>喜氣門闌愛燭紅。<span class="科">遞銀與老旦收介</span>伊需用。幸囊中未空。說甚枯魚起。彩鳳通。<span class="科">老旦謝生介老旦</span></p>
        
        <p class="曲"><span class="牌">前腔</span>歎息年來運未通。得君周急義何窮。<span class="夾白">押司。你雖不貪老身的女孩兒。老身思量起來。就是替女孩兒擇揟。也難得遇着押司這等好人。押司。你休得推阻。老身要使他</span>終身有託諧連理。<span class="夾白">難道</span>對面無緣類轉蓬。相欽重。你能敦古風。我自蛇銜切。鳳卜通。</p>
        
        <p class="落詩"><span class="科">老旦</span>身在重霄鬢未華。<br />窮途日日困泥沙。<br /><span class="科">生</span>無地可歸堪種玉。<br />何煩蘿蔓作交加。</p>
        
        <h2 id=ch7 class="chapter"><span class="齣題">第七齣　遙祝</span></h2>
        
        <p class="曲"><span class="牌">番卜算</span><span class="科">淨冠帶上</span>樂廣在皇州。屈指懸弧候。南山高對泰山浮。遣祝華封壽。</p>
        
        <p class="白">明時帝用補山龍。日照新池鳳跡重。卑散自知霄漢隔。若為門下許從容。自家梁中書的便是。竊相府之權。藉郤家之蔭。一生富貴。止賴山妻。半世驕奢。惟憑岳丈。目今生辰在邇。稱觴不用蟠桃。獻壽豈徒華祝。連年舊例。搜括珠寶。獻納京師。叫做生辰綱。昨我舅舅蔡九知府。特差戴宗到來。相約祝釐。又說連年被劫。要差的當的人押綱進京。庶不致臨期有誤。我府中止有幹辦楊志。這人可以重托。我一向也另眼看他。如今不免差他一往。有何不可。楊志那裡。<span class="科">生扮楊志上</span>養軍千日。用在一時。<span class="科">見介淨</span>楊志。我太師爺生辰在即。例有生辰綱賚送京師。以祝遐齡。只是連年被劫。今歲必須一個的當的幹辦。押綱進京。庶可無虞。我府中惟你老成停當。我如今差你送去。好好回來。我自另行擡舉你。你不可違誤。聽我道來。</p>
        
        <p class="曲"><span class="牌">桂枝香</span><span class="夾白">我</span>玄黃輻輳。瓚璜駢偶。<span class="夾白">只是</span>頻年剽劫堪虞。此際驅馳不苟。<span class="夾白">你</span>莫沿途逗遛。莫沿途逗遛。落人機彀。臨岐僝僽。暗夷猶。<span class="夾白">我見你</span>報主心常赤。圖成策更優。</p>
        
        <p class="白"><span class="科">生</span>小人蒙老爺一向擡舉呵。</p>
        
        <p class="曲"><span class="牌">前腔</span>承恩自舊。銜環已久。既蒙不棄駑駘。怎敢輒辭牛走。但區區遠遊。但區區遠遊。輜裝頗厚。不虞難救。<span class="夾白">還要求老爺分付。凡運綱的人夫早晚行止。都要聽憑小人的主意。不可執抝纔好。<span class="科">淨</span>這箇何難。我只要你小心在意。早去早回便了。<span class="科">生</span>老爺。你</span>問行舟。不惜驅馳苦。還憑約束優。</p>
        
        <p class="落詩"><span class="科">淨</span>百花春隔景陽鐘。<br />紅蠟香殘誥未封。<br /><span class="科">生</span>無計歸心何日是。<br />路邊戈甲正重重。</p>
        
        <h2 id=ch8 class="chapter"><span class="齣題">第八齣　投膠</span></h2>
        
        <p class="曲"><span class="牌">絳都春</span><span class="科">外野服上</span>一方保正。喜今日共推。齒德皆尊。本分衣冠。隨緣耕鑿安時論。猛按着腰間霜刃。發於新硎。問何年遇事。錚錚感奮。</p>
        
        <p class="白">勞生擾擾竟何能。鵬翅垂雲不自矜。得劍乍如添健僕。肯教世路日兢兢。老夫鄆城縣一個保正晁蓋的便是。年老無成。雄心未耗。乘時感憤。每思奮不顧身。見事風生。不憚親為戎首。不輕然諾。果然季布千金。有意酬知。直是侯嬴一劍。今早優遊無事。不免向門前散步一回。<span class="科">行介</span>你看遠遠有人來了。只得避跡門中則箇。<span class="科">雜綁丑上行介</span></p>
        
        <p class="曲"><span class="牌">出隊子</span><span class="科">雜</span>沿村盤問。莫夜禪林照炁星。一朝雁爪共鷹擒。<span class="科">丑低介</span>俛首無言心自省。<span class="科">合</span>轉過溪橋。天色乍明。</p>
        
        <p class="白">我們拿了這箇賊頭。要去請賞。不免報與保正得知。此間已是他門首了。待我把這賊頭縛在這株樹上。進去相見則箇。<span class="科">縛丑作進見介外</span>列位何來。<span class="科">雜</span>我們是縣裡差來捕盜的。本不敢驚動保正。只是昨夜在村中古寺。拿得一個異人。赤髮虯髯。甚覺可駭。他醉臥在佛殿上。因此被我們拿了。及至問他。只是不應。本縣老爺原分付說。叫我們協同保正緝獲賊盜的。故此特來通與保正得知。</p>
        
        <p class="曲"><span class="牌">鬧樊樓</span>綠林遍野多亡命。<span class="夾白">因此上各郡都效</span>秦庭大索漢時黨禁。<span class="夾白">我們昨夜緝訪到貴村。不想遇着這一人呵。</span>紺宇藏身穩。面目真堪憎。更三緘聲窨。這行藏狐疑難定。特忙投照妖秦鏡。</p>
        
        <p class="白"><span class="科">外</span>妙妙。這樣古怪的。正該拿他。如今在那裡。<span class="科">雜</span>如今見縛在保正門前樹上。</p>
        
        <p class="曲"><span class="牌">滴滴金</span><span class="科">外背介</span>聞言暗把狐冰聽。<span class="夾白">我這裡若有這等樣一個人呵。</span>管取荊州曾識認。牛衣影裡難懸問。<span class="夾白">哦。我有計在此了。待我瞞過了他們。背地裡去問他一個端的。<span class="科">轉身向雜介</span>列位。既是這等說。要老夫同到縣裡去。只是今日有些須小事。列位在此寬飲一杯。待老夫完事。即便同行。</span>念朝來鞅掌甚。乞容整頓。效陳遵井中投轄穩。把村醪共傾。拚得沈沈酩酊。</p>
        
        <p class="白"><span class="科">外</span>叫小使快拿酒來。<span class="科">雜飲介外潛出見丑介外</span>果然是個奇男子。我且問你。你是甚麼樣人。到這村裡來作何勾當。<span class="科">丑睜眼看外介外</span>對我說不妨。<span class="科">丑</span>我要見晁保正來的。<span class="科">外</span>老夫就是晁蓋。<span class="科">丑</span>我姓劉。名唐。別號赤髮鬼。有一主偌大財錢。特來送與保正。<span class="科">外</span>這等你且從容。待老夫送他們出來時節。你見了我。便叫舅舅救人。待老夫見你。假意發起怒來。提着棍只是打。這個叫做苦肉計。他自然放你了。<span class="科">丑應介外轉與雜坐把盞介</span>列位。老夫失陪。切莫見怪。</p>
        
        <p class="曲"><span class="牌">畫眉序</span><span class="科">外</span>草寇匿鄉村。想即鹿無虞未狂逞。賴窮搜穴兔。捷取饑鷹。又何須擊柝重門也。免得伏戎時警。此行功蹟貽荒徑。<span class="科">出銀與雜介外</span>聊把青蚨相贈。</p>
        
        <p class="白"><span class="科">雜收銀介</span>受之不當。卻之不恭。怎麼樣好。<span class="科">外</span>這些須何足掛齒。<span class="科">雜</span>這等多謝了。我們同到縣裡去何如。<span class="科">外</span>老夫就此奉陪。<span class="科">作出介丑見外介</span>舅舅。救我一救。<span class="科">外見丑怒介</span>呀。原來是你這畜生。<span class="科">向雜介</span>這是老夫的外甥。<span class="科">雜</span>既是令甥。得罪了。<span class="科">放丑綁介外</span>一向漂流在外邊。你今日既回家來。就該來見我。怎麼又喫醉了酒。睡在那古廟之中。成何勾當。<span class="科">提棍打丑介</span></p>
        
        <p class="曲"><span class="牌">啄木兒</span><span class="科">外</span>睛將裂。梃頓橫。羞說韓家宅相親。你果然訪戴臨岐。又緣何僵臥祗林。<span class="夾白">我待不送你到官呵。你</span>行蹤詭秘誰能信。<span class="夾白">我待送你到官呵。</span>一時柱國家聲隕。<span class="夾白">到不如</span>杖下將伊一命傾。</p>
        
        <p class="白"><span class="科">外又打丑雜勸介雜</span>保正。你請自息怒。</p>
        
        <p class="曲"><span class="牌">三段子</span><span class="夾白"><span class="科">雜</span>他</span>鼾眠梵林。又誰知擒同臂鷹。<span class="夾白">我</span>疑為綠林。又誰知竿驚隱鱗。蛇弓誤落杯中影。茫然造次真堪哂。幾送家禽淪陷阱。</p>
        
        <p class="白"><span class="科">雜</span>我們告別。<span class="科">外</span>列位。還是帶這不肖的到官。打死他纔是。<span class="科">雜</span>豈有此理。<span class="科">外又出銀介</span>這等還有些須薄意。一發請收了。<span class="科">雜收丑怒視介外向丑介</span>你只在這裡。待我送列位幾步轉來。正是故里疎蕪獨掩門。春前為送浣花村。<span class="科">外同雜下丑</span>你看他們把我縛了這一番。又白白的得了晁保正的銀子去。我氣他們不過。趁着晁保正不曾回家時節。趕到前村去。殺了他們。又奪了那銀子回來。方出得我的氣。<span class="科">作急走介</span></p>
        
        <p class="曲"><span class="牌">鬭雙雞</span>胸中氣。胸中氣斗牛怒噴。腰間劍。腰間劍虹霓光奮。崗轉疑村飛奔。行行未一程。相逢狹徑。<span class="夾白"><span class="科">雜</span>恩人相見。分外眼青。仇人相見。分外眼昏。<span class="科">丑拔劍介</span></span>怎顧得怒當車螳蜋臂逞。</p>
        
        <p class="白"><span class="科">丑</span>你好好還了我舅舅的銀子。萬事全休。不然。你看我這劍不是好惹的。<span class="科">雜</span>這銀子是你舅舅與我們的。便是要還。也當面交與你的舅舅。沒得與你。<span class="科">丑</span>我偏要你與我。<span class="科">雜</span>我偏不與你。<span class="科">丑輪劍雜抵介小生綸巾羽扇急上</span>古人稱逝矣。志在必騰騫。小生吳用。在此教學。見他們相鬭。不免去救一救則箇。<span class="科">小生隔住丑雜介小生</span>你們為甚麼在此廝殺。<span class="科">丑</span>小人到村裡來訪舅舅晁保正。不想多喫了幾杯。醉倒在古廟中。他每竟把我做賊。綁去見保正。保正見了小人。只是箇打。又送他們些銀子。因此我氣他們不過。趕來與他們討這箇銀子。他們不肯還我。不殺他更待何時。</p>
        
        <p class="曲"><span class="牌">下小樓</span><span class="科">小生</span>暫停一朝之忿。謾關弓類越人。<span class="夾白">他們都是你舅舅的相識。你</span>何無愛屋及烏情。<span class="夾白"><span class="科">丑</span>干你甚麼事。要你多管。<span class="科">小生</span>小生也是你舅舅的好朋友。</span>雖是鄉鄰相競。怎能閉戶無聞。</p>
        
        <p class="白"><span class="科">丑又輪劍向雜小生止不止介外急上</span>一心忙似箭。兩腳走如飛。這畜生休得要動手。<span class="科">丑住介小生</span>我也說須得保正來勸一勸。<span class="科">外</span>老夫送了列位轉去。再尋他不見。我料想一定是趕來與列位相爭。故此急急趕來。你這畜生。果然在這裡胡行。<span class="科">外向雜揖介</span>無知小子。一時冒犯。休得見罪。<span class="科">雜</span>令甥趕來索取保正所賜之物。我們原對令甥說。面還保正。如今保正請收了。<span class="科">雜出銀介外</span>列位又來了。</p>
        
        <p class="曲"><span class="牌">鮑老催</span><span class="夾白">他</span>粗豪素性。嗔伊疏屬拘攣甚。馳驅祇欲抒小忿。<span class="夾白">但</span>念薄分。且包籠。還含忍。區區不腆聊將敬。<span class="夾白">難道</span>受餐返璧多遺恨。<span class="夾白">須知我</span>生平長物何曾吞。<span class="科">雜</span></p>
        
        <p class="白">這等保正你且自請回。我們也告別罷了。日暮長堤更回首。一聲鄰笛舊山川。<span class="科">雜下小生向外介</span>保正。你的親友。我都相識的。那裡又有這一位令甥哩。</p>
        
        <p class="曲"><span class="牌">雙聲子</span>瞻行徑。瞻行徑。這親故非凡品。明詢問。明詢問。這蹤跡休容隱。<span class="夾白"><span class="科">外低向小生介</span>他</span>仗事因。仗事因。特訪尋。特訪尋。怕屬垣有耳。怎班荊相證。<span class="科">外</span></p>
        
        <p class="白">老夫那有這個外甥。這話只好瞞得他們。學究。難道瞞得你過不成。他姓劉。名唐。說有天大一主錢財。送與老夫。特地來的。老夫正要來請學究。共商此事。如今就同行罷。<span class="科">小生</span>待小生放了這些蒙童就來。保正與劉兄先行。正是暫去還來此。幽期不負言。<span class="科">小生下外與丑行介</span></p>
        
        <p class="曲"><span class="牌">尾聲</span><span class="科">外</span>一朝邂逅多徼倖。<span class="科">丑</span>我自分交誼期刎頸。<span class="科">合</span>款款林皋並轡行。</p>
        
        <p class="落詩"><span class="科">外</span>門館無私白日閒。<br />家僮不復掃柴關。<br /><span class="科">丑</span>異鄉一笑同酣醉。<br />感會潛生氣概間。</p>
        
        <h2 id=ch9 class="chapter"><span class="齣題">第九齣　慕義</span></h2>
        
        <p class="白"><span class="科">末雜扮軍士扛箱上</span>斷磧簇煙山似米。野營軒地鼓如雷。<span class="科">末</span>我們梁山泊內小僂儸的便是。昨日蒙寨主差我們到地方上搶擄。且喜得勝歸來。寨主還未升帳。不免在此伺候。你看這梁山泊。真好一箇形勝也。<span class="科">雜</span>怎見得。<span class="科">末</span>但見四山兀突。一水濴洄。嶙嶙若海上神山。迥迥似江皋赤壁。影浮煙水。氣壓雲林。飄飄漾漾。依依稀稀。若遠若近。參差雁落平沙。紅蓼下列成陣勢。絪絪縕縕。霏霏亹亹。非煙非霧。縹緲雲歸遠浦。碧峰前插起旌旗。如雲如雨。如貔如貅。如狼如虎。糾糾桓桓。冲冲矯矯。前有茅。後有勁。右有突。左有衝蓼兒洼內。義屯豪傑千千。如崇如墉。如櫛如比。如茨如梁。整整齊齊。累累若若。東有積。西有倉。南有府。北有帑。宛子城中。富積餱糧萬萬。青翰船。蒼隼船。先登船。飛鳥船。博昌船。潯陽船。大翼中翼小翼。載浮載沉。載翔載翺。破長風。衝巨浪。怕得那鯨鯢深伏寒潭。天竺駞。鄯國駞。識泉駞。知水駞。陽光駞。泉渠駞。上乘中乘下乘。倏奔倏逸。倏疾倏徐。吼外廐。鳴中陽。嚇得那糜鹿遠藏茂屮。六軍所望。左青龍。右白虎。前朱雀。後玄武。若五牛。若四獸。若九仞。若六斿。蜿虹之垂天。認旗飄漾。綠楊影裡飛出黃雲。四介所旋。表東京。獻西宛。傾函夏。竭都城。若龍俛。若鸞盼。若雞目。若麐形。匹練之曳光。戰馬咆哮。青屮叢中騰來紫燕。這壁廂持專諸所持。舞統陵所舞。銅口金頭。有那昆吾刀。鳴鴻刀。靈寶刀。含章刀。露陌刀。龍鱗刀。文身刀。水截鯨鯢。陸剸犀兕。那壁廂鑄歐冶所鑄。造辟閭所造。玉頭珠口。有這純鉤劍。湛盧劍。豪曹劍。魚腸劍。巨闕劍。干將劍。莫邪劍。氣沖牛斗。形轉鹿盧。曲灣灣的權弓𢑄<a epub:type="noteref" href="#char01"><spu>註</spu></a>弓彏弓弸弓角弓雕弓彤弓墨弓。綉質綠沈。青檀墨幹。無非楚之桃。越之棘。風高月影圓。直矗矗的枉矢潔矢殺矢鍭矢矰矢茀矢恆矢庳矢。青鏃赤莖。白翎朱羽。無非夏之服。趙之䪍。霜重麟膠勁。個個披堅。則穿的是浴鐵縲金。纓縢綴組。曰甲曰介。曰函曰鎧。韋人製縫。函師震椎。說甚麼繕京益趙。人人策肥。則執的是指天柱地。埋銅持鐵。曰鞭曰弭。曰策曰箠。埋自北山。種從南社。說甚麼楚令秦謠。列着亂叢叢。密札札。整齊齊。高的高。下的下。參的參。差的差。關柵營屯。如天險。如層巒。如連雲。如列棧。林路一樣森羅。不數那如礪的金城。百雉千雉。鑿看滉漾漾。浩蕩蕩。亂滾滾。深的深。淺的淺。灣的灣。直的直。溪澗流波。如羶湍。如鯷壑。如蛟室。如鯨灘。水港一般罄折。不數那如帶的湯池。委水委輸。陸戰則乘墉伏莽。疊路開山。荷殳的。執戟的。操戈的。橫槊的。五步六步。七步八步。鸞鈴一振。人人立馬峰尖。水戰則翻江擾海。破浪乘風。擊楫的。鼓枻的。扣舷的。操舵的。五伐六伐。七伐八伐。鼉鼓三撾。個個勒兵水次。靜悄悄潛天潛地。攻不意。備不虞。伏路的不須盤蛇谷裡。喘吁吁倏往倏來。偵其虛。伺其實。哨馬的自有落雁坡前。輕輕重重。疾疾徐徐。清清濁濁。高高下下。聲振林木的。菰蒲忽起漁歌。那曉是轅門號令。吚吚啞啞。切切嗚嗚。繞繞繚繚。遠遠近近。響遏行雲的。荊棘陡聞牧笛。誰知是陣上金鉦。饒伊是孫臏。是張良。是諸葛。便有陰符黃石。說甚麼聚米能籌。終須閣箸。怕你是尚父。是廉頗。是韓信。總有大樹唾壺。說甚麼按圖可定。到底摧鋒。河自兗州迤邐而來。盤盤旋旋。環雷夏。帶雍沮。達濟漯。投鞭豈可斷流。山自泰岳迢遞而入。巃巃嵸嵸。聳天門。通日觀。傍石閭。靴尖安能踢倒。洵矣天塹之雄。進可攻。退可守。不讓那劍閣崢嶸。美哉山河之固。水難泛。陸難登。枉說那金陵鞏固。正是激水蛟龍三浪闊。拒人虎豹九關雄。道尤未了。寨主早到。<span class="科">淨扮王倫上</span></p><aside epub:type="footnote" id="char01"><p>「⿲弓䍃系」</p></aside>
        
        <p class="曲"><span class="牌">光光乍</span>措大泣窮途。投筆衽干戈。召英雄哨聚梁山泊。那怕官兵爭勝負。</p>
        
        <p class="白">決志身殲軍務勞。家家壁上有弓刀。雄應垓下收蛇陣。滯想溪頭伴豹韜。自家白衣秀士王倫的便是。哨聚山林。招徠豪傑。官兵不能直搗。商賈不敢私行。即此可以終身。舍是何必過分。日來糧餉不敷。差僂儸們到外村擄掠。怎麼還不見回報。<span class="科">末雜扛箱見介</span>稟元帥。小僂儸每昨日到鄆城縣東村擄掠了一個人家金銀衣飾。請元帥親自檢點。<span class="科">淨作看驗得劄付介淨</span>這是甚麼文書。<span class="科">看介</span>阿呀。僂儸每擄掠差了。這是一紙劄付。上寫着宋公明的名字。這擄掠的一定是宋公明家裡了。他是個當今好漢。我們正要去結識他。怎麼到去擄掠他的財物。我如今要你們拿去送還他。<span class="科">雜</span>我們做賊的只恨擄掠得少。怎麼到要送去還人。<span class="科">淨</span>你們那曉得。</p>
        
        <p class="曲"><span class="牌">瑣窗繡</span><span class="犯牌">瑣窗郎</span>及時雨名震皇都。是當今大丈夫。登龍附鳳。愧我無途。<span class="夾白">怎</span>探囊胠篋。教他被虜。<span class="犯牌">繡衣郎</span><span class="科">合</span>疾忙的璧還故土。疾忙的璧還故土。</p>
        
        <p class="白"><span class="科">雜</span>小僂儸每將這些擄掠來的一一送還他到不打緊。萬一他就把我們一時拿住。送到官府去時節。怎麼區處。<span class="科">淨</span>你這個也慮得是。只是宋公明不是這樣的人。</p>
        
        <p class="曲"><span class="牌">前腔</span><span class="夾白">他</span>慷慨仗義堪多。豈區區小丈夫。<span class="夾白">若</span>負荊開罪。樂與為徒。<span class="夾白">他怎肯</span>乘機就計。輕收降虜。<span class="科">合</span>疾忙的璧還故土。疾忙的璧還故土。</p>
        
        <p class="白"><span class="科">雜</span>既是這樣好人。就此送去還他便了。</p>
        
        <p class="落詩">階平庭滿白皚皚。<br />始信昆明有劫灰。<br />地僻尋常來客少。<br />臨期終日獨徘徊。</p>
        
        <h2 id=ch10 class="chapter"><span class="齣題">第十齣　謀成</span></h2>
        
        <p class="曲"><span class="牌">點絳唇前</span><span class="科">小生上</span>羽扇綸巾。自誇多智天罡耀。參謀巧。帷幄供談笑。</p>
        
        <p class="白">思飄雲外物。律中鬼神驚。多病體儒服。悠悠滄海情。小生吳用。多謀足智。應變隨機。陳平之奇計先人。足參帷幄。諸葛之玄機役鬼。有裨韜鈐。雖然力不勝衣。自是術能籠眾。只是未逢知己。有謀無用。有奇不施。暫在村中做個塾師。訓誨蒙童。以消胸中磈礧。適纔晁保正約小生議事。蚤以放了這些蒙童。來到此間。寂無一人。不免喚一聲。晁保正有麼。<span class="科">外丑同上</span></p>
        
        <p class="曲"><span class="牌">點絳唇後</span>密語關情。附耳言難了。羊求到。且匆匆屣倒。<span class="科">見介合</span>功成借箸緣非小。</p>
        
        <p class="白"><span class="科">小生</span>徐庶交高友。憐君如弟兄。<span class="科">外</span>將期一諾重。<span class="科">丑</span>歘使寸心傾。<span class="科">小生</span>保正。那劉兄不知有甚麼事來相議。<span class="科">外</span>劉兄因生辰綱一事。相約去劫他的。故此不憚遠來相訪。<span class="科">丑</span>學究。你曉得那生辰綱麼。</p>
        
        <p class="曲"><span class="牌">降黃龍</span>權相當朝。祇為生辰。剝盡民膏。奇珍異玩。看輻輳渾如米船多寶。<span class="夾白">我思量那黃泥崗上。人跡罕到的所在。我們預先屯聚在那裡。不怕他走了天上去。</span>林皋。先張羅網。料千箱須臾籠罩。<span class="夾白"><span class="科">外</span>學究。你道這事如何。<span class="科">小生</span>此事深合小弟的意思。<span class="科">丑</span>保正。不要說劫將來可以肥家。就是供我們的酒資。亦是好的。</span>我每苦杖頭告乏。取供潦倒。</p>
        
        <p class="曲"><span class="牌">前腔</span><span class="科">外</span>群豪。傾蓋投歡。抵掌圖謀。應非草草。<span class="夾白">只是有一件可慮。他</span>累年遭虜。到今日隄防必然周到。<span class="夾白">學究。這箇定須用着你的計較。</span>難調。千鈞倚重。藉武侯錦囊機巧。<span class="夾白">學究。據小弟愚見。此事又動不得干戈。使不得氣力。</span>怎能勾將伊輜重。任吾傾倒。</p>
        
        <p class="白"><span class="科">小生</span>這箇事有何難處。我們扮做山東販棗子的客商。先把幾輛車兒。裝了些棗子。也推在那崗上林子裡面躲下。那崗下有個白勝。專以賣酒為生。待小弟去合他入夥。叫他等載生辰綱的上嶺來了。如此炎天。他們必然在崗上避暑。白勝挑兩桶酒上來。待我們先買他一桶喫了。只做要他找一瓢。強把瓢去兜他的酒起來。就把蒙汗藥放在酒內。白勝搶那酒。仍舊倒在桶裡。他見我們喫了一桶。決不疑心。一定也買這一桶喫的。那時他一齊跌倒。我們把車上棗子傾翻。將這生辰綱內財物大家同載而歸。有何不可。<span class="科">外笑介</span>妙計妙計。</p>
        
        <p class="曲"><span class="牌">前腔</span><span class="科">小生</span>龍韜。六出奇謀。縱智乏陳平。運籌差到。佯為估客。似優孟權將叔敖相效。山椒。乘機應變。料難逃漫天圈套。管教似探囊取寄。使人絕倒。</p>
        
        <p class="白"><span class="科">外</span>這等我們且自飲酒。叫院子。外面有人相訪。一概不見。不許通報。<span class="科">作飲酒介末道服上</span></p>
        
        <p class="曲"><span class="牌">前腔</span>逍遙。鶴氅摳趨。玉笈隨行。<span class="夾白">自</span>雲龍山嶠。<span class="夾白">貧道公孫勝。思量劫取生辰綱。特地來見晁保正。此間是他門首。待我問他一聲。裡面有人麼。<span class="科">雜上</span>衡門深似海。不許外人敲。呀。師父何來。<span class="科">末</span>貧道有一事要見你主人的。可通報聲。</span>慕緣羽士。欲覿面主人東道。<span class="夾白"><span class="科">雜</span>主人今日在此議事。一概人來。分付說不相見。老師父不過要抄化的。待我拿些錢與米送你罷。何必定要見我主人。<span class="科">末</span>貧道不為抄化而來。要見你主人的。</span>遊遨。遠方跋涉。我自挾智囊相效。<span class="夾白"><span class="科">雜</span>你就要多布施些。也是容易的。我主人實沒工夫相見哩。<span class="科">末</span>你不肯與我通報。待我自進去罷。<span class="科">末將入雜攔阻末怒推介末</span></span>按不定雄心磊凷。<span class="夾白">把</span>崑崙踢倒。</p>
        
        <p class="白"><span class="科">雜跌倒起與末鬧外出相見小生丑暫下介末</span>貧道公孫勝。在雲龍山裡。便聞得晁保正的大名呵。</p>
        
        <p class="曲"><span class="牌">黃龍滾</span>當今一俊豪。當今一俊豪。遠躡芒鞋到。<span class="夾白">誰料你</span>浪得虛名。<span class="夾白">那裡肯</span>虛左夷門老。<span class="夾白">我向</span>驪龍頷下。探珠計巧。今日裡豈無因相溷擾。</p>
        
        <p class="白"><span class="科">外</span>老師父。既是有事相聞。請裡面坐談。<span class="科">進介末</span>貧道為那蔡京的生辰綱。思想去劫掠他的。特來叩見保正。<span class="科">小生潛上聽外回見小生搖手介外</span>老師父。這是官物。我們平民怎麼好去劫掠他的。<span class="科">末笑介</span>保正。你道是官物麼。你看如今百姓為何窮了。你道平民不可行劫麼。你看如今的好漢。那一個不思倡亂哩。<span class="科">小生</span>待我試他一試。<span class="科">急出把末扭介</span>你們在此思量劫掠官物麼。<span class="科">末變色不語小生放末介外</span>實不相瞞。我們早已計定了。又得師父相助。正所謂三人同心。其利斷金。<span class="科">丑相見介合</span></p>
        
        <p class="曲"><span class="牌">前腔</span>群雄聚義高。群雄聚義高。群策陰謀巧。俠骨槎枒。不覺寥天杳。為嗔貪黷。<span class="夾白">故要把</span>江翻海倒。豈止為利蠅頭相溷擾。</p>
        
        <p class="白"><span class="科">外</span>公孫師父與劉兄都在舍下暫住幾日。一同到黃泥崗去便了。學究。你去約那白勝。不可有誤。<span class="科">小生</span>這箇自然的了。</p>
        
        <p class="落詩"><span class="科">外</span>今朝貰酒與君傾。<br />我與汝曹俱眼明。<br /><span class="科">合</span>遙想青雲丞相府。<br />此中多恨恨難平。</p>
        
        <h2 id=ch11 class="chapter"><span class="齣題">第十一齣　約婚</span></h2>
        
        <p class="曲"><span class="牌">上林春</span><span class="科">生淨同上生</span>碌碌功曹掌公案。家園裡不遑分念。<span class="科">淨</span>蕭曹協力同寅。管鮑交情金斷。</p>
        
        <p class="白"><span class="科">生</span>悵望春襟鬱未開。心從到處即成灰。<span class="科">淨</span>哎。公明。莫思身外無窮事。且盡生前有限杯。<span class="科">生</span>張兄。你那裡知道小弟的心事。小弟不為一家愁絕。止因萬姓心傷。奸佞盈朝。豺狼當道。不思為民為國。但要自利自私。小弟適纔接着紙文書。又是為那生辰綱一事。既要差民轉運。又要委兵隄防。張兄。你只看因他一個生辰。驚動多少地方。刻剝多少小民。如今人人思亂。家家動搖。豈是個太平的景象。<span class="科">淨笑介</span>公明。你又多事了。他們自家一身也顧不來。這樣的事管他做甚麼。<span class="科">生</span>張兄說那裡話。</p>
        
        <p class="曲"><span class="牌">小措大</span>城狐社鼠。擾朝廷。毒閭閻。今日轉輸。騷動何堪。不思民困時艱。眾心難按。<span class="夾白">因此上</span>頻年劫掠滋變。<span class="夾白"><span class="科">淨</span>這盜賊就是太平時節也是有的。干上官甚麼事。<span class="科">生</span>呀。張兄。你看如今為盜的那裡盡是無賴所為。便是</span>那豪傑人人甘作亂。膽欲寒。眼見中原不獲安。一木難將傾廈撼。杞人妄自憂天。</p>
        
        <p class="曲"><span class="牌">不是路</span><span class="科">丑老旦同上</span>攜手風前。糝徑楊花鋪白氈。蒼苔軟。萬家煙樹滿晴川。訪名賢。<span class="夾白"><span class="科">丑</span>早已到縣門首了。<span class="科">老旦</span>只見</span>琴堂軒敞臨南面。<span class="夾白"><span class="科">丑</span>那邊廊下便是他的公廨。<span class="科">轉介合</span></span>轉過迴廊公廨邊。<span class="夾白"><span class="科">丑指介</span>早已到他門首了。<span class="科">看介合</span></span>門斜掩。<span class="夾白">只見他</span>同心握麈閒消遣。<span class="科">見介老旦丑</span>斂衽相見。斂衽相見。</p>
        
        <p class="白"><span class="科">淨</span>王媽媽。這位是何人。秋娘雖老。豐韻猶存。<span class="科">丑</span>張押司。你又來笑話了。這位閻媽媽。特來叩見宋押司的。<span class="科">生</span>媽媽。又有甚麼事。來見小生呢。<span class="科">丑</span>押司請猜一猜。</p>
        
        <p class="曲"><span class="牌">紅衲襖</span><span class="夾白"><span class="科">生</span>莫不是</span>剡溪舟乘興還。<span class="夾白"><span class="科">老旦</span>老身特地來的。<span class="科">生</span>莫不是</span>豫章郵乘風便。<span class="夾白"><span class="科">丑</span>我們又不是殷洪喬。<span class="科">生</span>莫不是</span>桃源誤入迷劉阮。<span class="夾白">莫不是</span>雀角縱橫訟淑媛。<span class="夾白"><span class="科">老旦</span>都不是。<span class="科">生</span>莫不是</span>慕河陽看花遍。<span class="夾白">莫不是</span>乞監河搖尾憐。<span class="夾白"><span class="科">丑</span>一發不是了。<span class="科">生</span>哦。這等我猜着你們了。多敢是</span>投桃思報不忘戔戔也。今日同㘅黃鳥環。<span class="科">丑</span></p>
        
        <p class="白">這個到有幾分猜着了。押司。老身實對你說罷。</p>
        
        <p class="曲"><span class="牌">前腔</span><span class="夾白">他怎敢</span>再干求<span class="夾白">冒那</span>馮婦嫌。<span class="夾白">他怎敢</span>妄思量<span class="夾白">焚那</span>馮驩券。<span class="夾白">他祇念</span>感恩圖報骨空鐫。<span class="夾白">他祇念</span>恩山義海盟難變。<span class="夾白">如今押司與他令愛呵。一個兒</span>閨閣幽枉待年。<span class="夾白">一個兒</span>館舍虛誰作伴。<span class="夾白">因此</span>乞好逑君子暫詠關關也。花燭輝煌映玉環。</p>
        
        <p class="白"><span class="科">淨</span>媽媽。你特地送一個如夫人來與宋公明。妙妙。<span class="科">生</span>這個豈有此理。我當日原對二位說。親事斷然不允的。哦。我曉得了。你們一定尋得一個郎君要嫁。恐怕我來取償夙負。故此先來盡我一個意思麼。<span class="科">老旦</span>押司。那有這等說話。<span class="科">淨</span>公明。他們送一個如夫人與你。這是尋也尋不來的。何故如此推三阻四。<span class="科">生</span>張兄。你不知道這位媽媽。當日央王媽媽與小弟借幾十兩銀子。小弟借他的時節呵。原是</p>
        
        <p class="曲"><span class="牌">大節高</span><span class="犯牌">大勝樂</span>憐孤寡仗義周旋。又何心諧繾綣。丈夫意氣原非淺。<span class="犯牌">節節高</span><span class="夾白">那</span>風流擔衽席緣。婚姻眷。區區何足經吾念。<span class="夾白">媽媽。我若因你窮的時節。借你幾兩銀子。就貪圖了你的女兒呵。</span>乘機輒利私情便。質之公義甚堪慚。一時墮落千秋願。</p>
        
        <p class="白"><span class="科">老旦</span>押司。這個不是你貪圖我的小女。老身為小女擇配。情願送與押司的。況且不要說我</p>
        
        <p class="曲"><span class="牌">前腔</span>銜高誼薄雲天。<span class="夾白">就是押司這樣一個大丈夫。使小女</span>效齊眉相舉案。終身有託憐嬿婉。<span class="夾白">也好帶挈老身呵。</span>桑楡晚。［⿱⿰牙攵女］織艱。龍鍾倦。相依白髮無憾。<span class="夾白"><span class="科">淨</span>公明。適纔王媽媽說一個館舍虛。說得極有理。你尊嫂在宅上管家。又到這裡來不得。你如今公廨中又沒有個服事的人兒。</span>梅花紙帳眠孤館。<span class="夾白">況且情之所鍾。正在我輩。</span>鍾情我輩又何嫌。鶼鶼莫負于飛願。</p>
        
        <p class="白"><span class="科">生</span>王媽媽。你又再三求我。張押司又是這等勸我。我只得勉強從命。只是我公廨裡不便。就在閻媽媽宅上罷。<span class="科">出銀與老旦介</span>閻媽媽。這是令愛的聘金。你先收了去。若是一應使費。待我明日送來。<span class="科">丑</span>押司。這等幾時做親。<span class="科">生</span>這個且從容。</p>
        
        <p class="曲"><span class="牌">尾聲</span><span class="科">生</span>須擇日開羅韉。<span class="科">合</span>依稀犢子遇眉連。始信姻緣匪偶然。</p>
        
        <p class="落詩">一飲瓊漿百感生。<br />玄霜搗盡見雲英。<br />藍橋自是神仙窟。<br />何必崎嶇上玉京。</p>
        
        <h2 id=ch12 class="chapter"><span class="齣題">第十二齣　目成</span></h2>
        
        <p class="曲"><span class="牌">熙州三臺</span><span class="科">淨上</span>日來公務蹉跎。無因訪問嬌娥。乘興暫相過。願天教瞥然遇他。</p>
        
        <p class="白">酒不醉人人自醉。色不迷人人自迷。我張三郎為何道此兩句。前日無心走到街上。見一個女子。十分豐緻。我看他。他也看我。我因此與他借茶喫。他就進裡面拿茶出來我喫。我把言語調戲他。他甚是知音。一向忙忙的不曾訪問他是甚麼樣人家。且喜今朝無事。閒步到他門首。看他若在。再去乘機調戲他一番。不然到他鄰舍人家訪問個下落。也好用些計較。做些勾當。<span class="科">老旦上</span>計拙無衣無食。途窮仗友生。<span class="科">淨見介淨</span>你是閻媽媽。在此何幹。<span class="科">老旦</span>張押司。這是老身家裡了。<span class="科">淨</span>哦。小生到不知道。這就是媽媽家裡。<span class="科">背介</span>這等說。我前日見的那女子是他女兒。哎。到不想喫宋公明得了這等豐緻的女子。<span class="科">老旦</span>押司為何到此。<span class="科">淨</span>我出去拜個朋友。打從這裡經過。不想撞着媽媽。<span class="科">老旦</span>這等舍下請坐。待了茶去。<span class="科">淨</span>這等造次了。<span class="科">老旦</span>好說。</p>
        
        <p class="曲"><span class="牌">黃鶯學畫眉</span><span class="犯牌">黃鶯兒</span>榮藉子猷過。奈衰殘應接疎。蛙居窄狹慚虛左。<span class="夾白">女孩兒。有客在此。快拿茶出來。<span class="科">淨</span>這位令愛。莫不就是許與宋公明的麼。<span class="科">老旦</span>正是。<span class="科">淨</span>青春多少了。<span class="科">老旦</span></span>年華不多。瓜期未過。<span class="夾白">止有十六歲。<span class="科">淨</span>正是二八佳人。<span class="科">老旦</span>好說。前日多蒙押司攛掇。成就得這姻緣。</span>東牀賴贅東方朔。<span class="科">小旦持茶上</span><span class="犯牌">畫眉序</span>堂前喚客嬌鸚鵡。捧龍團光映冰壺。<span class="科">小旦見淨急轉身老旦過接茶小旦偷覷淨下淨見背笑介</span></p>
        
        <p class="曲"><span class="牌">黃鶯穿皂羅</span><span class="科">淨</span><span class="犯牌">黃鶯兒</span><span class="夾白">看他</span>拂袂似穿梭。俏身材軟玉搓。嬌羞一段真無那。<span class="夾白">不要說別樣。你只看進去的時節。有許多光景哩。他</span>芳眸暗睃。<span class="夾白">我</span>香魂欲蘇。<span class="夾白"><span class="科">老旦</span>押司請茶。<span class="科">淨喫茶介淨</span></span>瓊漿飲自藍橋路。<span class="犯牌">皂羅袍</span><span class="科">小旦偷覷淨望介淨</span><span class="夾白">看他</span>遮遮掩掩。光生綺羅。霏霏拂拂。香穿綺疏。<span class="夾白">哎。可惜他許嫁了宋公明。教我</span>芳菲有主空相慕。</p>
        
        <p class="白"><span class="科">淨</span>就此告別。<span class="科">老旦</span>旦慢。<span class="科">淨虛下小旦</span>母親。這個是甚麼人。<span class="科">老旦</span>這個就是與你官人宋公明同房做押司的張三郎。<span class="科">小旦</span>他前日也曾在這裡經過。問孩兒借茶喫哩。這個人倒也俊俏。</p>
        
        <p class="曲"><span class="牌">貓兒墜玉交</span><span class="犯牌">貓兒墜</span>隔簾偷覷。彷彿憶當初。鴻漸曾經駐玉珂。翩翩結束自婆娑。<span class="夾白"><span class="科">老旦</span>我的兒。你快不要說這樣話。我把你許嫁宋押司。原是貪他的錢財。</span><span class="犯牌">玉交枝</span>盟姻祇是居奇貨。況檀郎風流不負。配嬌姿姻緣不錯。</p>
        
        <p class="白"><span class="科">淨復上</span>有緣千里能相會。無緣對面不相逢。今日那女郎甚覺有情。只可惜他母親在坐。待我再走轉去。或者那媽媽進去了。他有小生的情。獨自在門前等。也不可知。</p>
        
        <p class="曲"><span class="牌">貓兒墜桐花</span><span class="犯牌">貓兒墜</span><span class="夾白">他</span>回頭一顧。留意在秋波。<span class="夾白">我</span>欲向瑤宮問玉蜍。梧樹何年歇鳳雛。<span class="夾白"><span class="科">淨作入門小旦避老旦後介老旦</span>呀。押司為何又轉來。<span class="科">淨</span>我失落了十數兩銀子。不知在那裡失落的。<span class="科">老旦</span>這等押司你自尋便是。<span class="科">淨作低頭小旦避老旦後介淨背介</span>只見他</span><span class="犯牌">梧桐花</span>六幅瀟湘水半拖。<span class="夾白">我</span>低回睨處金蓮露。</p>
        
        <p class="落詩">相見眼還明。<br />香羅疊雪輕。<br />飲中相顧色。<br />送後獨歸情。</p>
        
        <h2 id=ch13 class="chapter"><span class="齣題">第十三齣　效款</span></h2>
        
        <p class="曲"><span class="牌">天下樂</span><span class="科">旦上</span>夜半妖星照水濱。遭逢樑上相驚。探蹤跡。憑閨閫。側望傷神不自禁。</p>
        
        <p class="白">萬事干戈裡。低垂氣不蘇。衣冠兼盜賊。饕餮用斯須。奴家昨夜門掩梨花。戶扃魚鑰。不驚清夢。來既無蹤。劫盡黃金。去又無跡。今早起來。方纔知道偷兒相犯。如何是好。不免待相公回來。再做道理。<span class="科">生上</span>家山牢落戰塵西。匹馬偷歸路已迷。<span class="科">生入見介</span>娘子。吾聞家中失盜。特地回來。不知昨夜那賊從那裡進來的。看得個蹤跡明白。便好教人緝獲。<span class="科">旦</span>便是。昨夜杳然不覺。今早起來方得知失盜。</p>
        
        <p class="曲"><span class="牌">瓦盆兒</span>穿窬輕覷。正出花宮漏報嚴更。迷香夢。擁孤衾。那裡是無端揖盜自開門。端不為謾藏疎誨盜相侵。<span class="科">生</span>我陡然間侍琴堂青鸞把信聞。忙慰你少原遺恨。塞馬去無憑准。楚弓喪何須問。況且那盜賊本王臣。</p>
        
        <p class="白"><span class="科">雜扛箱上</span>將心感知己。萬里寄懸旌。我們是梁山泊的小僂儸。奉主帥之命。將昨日擄掠宋公明的財物。一一送還。此間已是他門首了。不免徑入。<span class="科">入見介生</span>勇士何來。<span class="科">雜</span>小校們是梁山泊上一夥僂儸。昨日不知潭府。偶然犯夜。今早檢點財物。見了押司劄付。方纔得知是押司宅上。不勝惶悚。特奉主帥之命。一來負荊請罪。二來送還財物。一毫不失。悉憑押司檢點就是。</p>
        
        <p class="曲"><span class="牌">榴花泣</span>梁山水泊。聚義有群英。<span class="夾白"><span class="科">生</span>吾聞得寨主是個白面書生王倫。果然是麼。<span class="科">雜</span>正是。</span>遵約束。稟王倫。<span class="夾白">聞得押司的為人呵。</span>大名遠播素欽承。輕干閫禁。擢髮罪不勝。<span class="夾白">小校們此來呵。</span>負荊相請。便成擒我自甘心忍。<span class="科">送箱還介雜</span>把珠還合浦重淵。更劍合豐城舊型。</p>
        
        <p class="白"><span class="科">生</span>這區區長物。何必送還。只是你們寨主固係書生。列位僂儸亦皆人子。何苦拋離家業。哨聚山林。既犯不赦之條。更為無藉之輩。何不棄去山寨。歸就耕耘。你們若無本錢的。就將這些須財物分為資本。我決不吝惜。你們回去。可對你寨主說。</p>
        
        <p class="曲"><span class="牌">喜漁燈</span>書生白面應知禁。<span class="夾白">怎學</span>黃巢亡命。須知你每原屬良民。怎憑依綠林。綠林烏合猖狂甚。好勸你星散歸耕。金銀你權為資本。我便罄囊中曾無吝心。</p>
        
        <p class="曲"><span class="牌">尾聲</span><span class="科">雜謝介</span>你言詞正。意可親。果不負生平有盛名。直教我感激自傾心。</p>
        
        <p class="落詩"><span class="科">生</span>一談一笑俗相看。<br />直道無憂行路難。<br /><span class="科">雜</span>今日鑪錘任君宰。<br />強移棲息一枝安。</p>
        
        <h2 id=ch14 class="chapter"><span class="齣題">第十四齣　剽劫</span></h2>
        
        <p class="曲"><span class="牌">香柳娘</span><span class="科">外小生末丑俱扮商人推車上</span>早匆匆出門。早匆匆出門。驅馳前進。<span class="夾白">我們都扮做販棗子的客商。來到此間。已是黃泥崗嶺下了。大家同上嶺去。<span class="科">行介</span></span>看森森樹蔭黃泥嶺。<span class="夾白"><span class="科">小生立顧指介</span>這林子裡面正好藏身。把車兒推進去。<span class="科">推車介合</span></span>且推車入林。且推車入林。藏器待時行。圖謀預期定。<span class="夾白"><span class="科">外</span>白勝怎麼不見。<span class="科">小生</span>我已約定他。等他們到了。白勝方纔挑酒來哩。</span>俟紛馳畫輪。俟紛馳畫輪。暫憩炎蒸。暗施勾引。<span class="科">眾虛下生扮楊志同眾載生辰綱上</span></p>
        
        <p class="曲"><span class="牌">前腔</span>向山前趲行。向山前趲行。<span class="科">生</span>莫辭勞頓。須知日遠長安近。<span class="科">眾</span>歎炎天困人。歎炎天困人。重負不能勝。微軀已將隕。<span class="夾白"><span class="科">眾共歇倒地生催介</span>你看這個嶺上。人跡不到的所在。可是安歇得的。</span>念連遭綠林。念連遭綠林。怎在僻徑存身。<span class="夾白">我自</span>先驅導引。</p>
        
        <p class="白"><span class="科">眾</span>隨你怎麼樣。也要歇一歇兒。<span class="科">生拔劍嚇眾小生上見生介小生</span>你是何等樣人。提着刀在此嚇人。<span class="科">生</span>干你甚麼事得。<span class="科">小生鬭生眾上介</span></p>
        
        <p class="曲"><span class="牌">劉滾</span><span class="科">小生</span>咱每是。咱每是經商自鄰郡。棗販安期。車踰峻嶺。溽暑不能行。婆娑疏影。<span class="夾白">你</span>怎敢乘機。輒思翦徑。</p>
        
        <p class="曲"><span class="牌">前腔</span><span class="科">生</span>咱每是。咱每是公旬苦奔命。幾輛圖書。京華呈進。<span class="夾白">你們既是那</span>估客憩林陰。何須窺影。蹤跡堪疑。莫非翦徑。</p>
        
        <p class="白"><span class="科">住鬭介小生</span>原來大家是行路的。正好作伴同行。你若疑心我們是歹人。請你看我們的棗子就是。<span class="科">眾</span>如今既有伴兒。我們放心坐一坐去罷。<span class="科">旦扮白勝挑酒上</span></p>
        
        <p class="曲"><span class="牌">吳歌</span>此酒釀成恰是有價個因。一味裡馨香誰勿起子個貪心。要曉得麴糵一時那價得容易。一擔挑來雙手子價送與人。</p>
        
        <p class="白"><span class="科">歇擔介小生</span>你這酒挑到那裡去的。<span class="科">旦</span>我這酒挑過嶺去。賣與農莊人的。<span class="科">小生</span>賣一桶與我們何如。<span class="科">眾</span>我們也買他這一桶喫了罷。<span class="科">生怒介</span>得知他這酒怎麼樣的。就要買他的喫。<span class="科">旦</span>你這客官好不達理。這個我是挑與主顧人家的。又不強要賣與你。你說這等話做甚麼。<span class="科">挑酒行小生扯介旦</span>不賣不賣。這箇酒是有毒藥的。你不要買他喫罷。<span class="科">小生</span>他們只是這等說。也不衝撞你。況且說的又不是我們。怎麼就使起性來。我多與你幾個錢罷。<span class="科">遞錢與旦小生外末丑共飲眾看介外小生末丑</span></p>
        
        <p class="曲"><span class="牌">大砑鼓</span>村醪比聖明。欲消渴吻。不必芳尊。價酬生樂何須論。<span class="夾白">我</span>持螯兩腋便風生。<span class="夾白"><span class="科">小生把酒與生介小生</span>老兄。不妨事。喫一杯。</span>乘醉偏能信步行。</p>
        
        <p class="白"><span class="科">生飲眾飲小生奉棗介丑</span>這酒我們要找兩瓢。<span class="科">旦</span>你這客官。適纔說過了賣的。怎麼又要找起來。<span class="科">丑</span>我偏要你找。<span class="科">把瓢兜酒飲罷又兜一瓢走林裡旦趕奪酒傾桶內介旦</span>好沒趣。找了一瓢。怎麼又來兜。<span class="科">眾向生介</span>你看這酒眼見得不妨事的了。難道一桶是好的。一桶是有毒的不成。況且這一桶那位客官又喫過一瓢的了。你看</p>
        
        <p class="曲"><span class="牌">前腔</span>香醪噴鼻馨。<span class="夾白">教我們</span>涎垂口角。汗漬周身。數杯未必沈沈困。<span class="夾白"><span class="科">生</span>這也說得是。隨你們罷。<span class="科">眾買酒介眾</span>把</span>青蚨幾貫易縹清。酩酊何辭褦襶行。<span class="科">眾生同飲小生看笑旦挑桶下介</span></p>
        
        <p class="曲"><span class="牌">吳歌</span><span class="科">旦</span>此酒釀成原自那個麴生。麴生價得售好把大家傾。你便奸巧好像子個鬼。那亨子出得個劉伶造計深。</p>
        
        <p class="白"><span class="科">旦先下生眾倒介小生</span>你看倒也倒也。我們一齊動手。<span class="科">外丑末推車出裝生辰綱介</span></p>
        
        <p class="曲"><span class="牌">金錢花</span><span class="科">合</span>堪憐一飲沈沈。沈沈。空教兩眼睜睜。睜睜。干戈不必用縱橫。將杯酒。易車輪。齊拍手。快生平。</p>
        
        <p class="白">由你奸如鬼。喫了洗腳水。<span class="科">小生外末丑推車下生先起眾亦起看介</span>這個事怎麼了。怎麼了。</p>
        
        <p class="曲"><span class="牌">前腔</span><span class="夾白">看他們</span>呵呵齊下山林。山林。<span class="夾白">教我們</span>茫茫何處追尋。追尋。須知竹葉鴆偏深。憑誰救。淚空橫。天欲暝。暮雲平。</p>
        
        <p class="白"><span class="科">生</span>我叫你們不要喫這個酒。你們不肯信。如今害得我上天無路。入地無門。怎麼樣了。<span class="科">眾</span>如今我們趕上去拿他便是。<span class="科">生</span>也罷。趕得着時。是千幸萬幸了。若趕不着時節。只得先去見蔡九知府。叫他行文各處緝獲便了。正是一心忙似箭。兩腳走如飛。<span class="科">下小生外末丑推車上</span></p>
        
        <p class="曲"><span class="牌">引駕行</span><span class="科">合</span>怪他每遇生辰。便紛紛騷擾民生。<span class="夾白">幸喜得今日呵。</span>大事圖謀已有成。乘夤夜載歸輪囷。有甚風聲。誰知影形。</p>
        
        <p class="白"><span class="科">末</span>貧道還有一句話說。我們劫了生辰綱。少不得連累地方。又不是我們倡義的本意了。不若就叫白勝哥出首在本府。待本府來拿我們的時節。貧道設起法來。呼風喚雨。走石飛沙。把官兵驚得他魂不附體。我們竟逃到梁山泊水窪哨聚。豈不兩得其便。<span class="科">眾</span>此計正合我們意思。</p>
        
        <p class="曲"><span class="牌">前腔</span><span class="科">合</span>牽牛無妄堪矜。料伐國不問仁人。<span class="夾白">教他</span>首匿潛同狄慶靈。<span class="夾白">那</span>梁山泊水窪難進。<span class="夾白">我們</span>預辦前程。堪藏影形。</p>
        
        <p class="落詩">當年膽氣已縱橫。<br />錦帶騂弓結束輕。<br />獨對一樽開笑口。<br />十年身世一浮萍。</p>
        
        <h2 id=ch15 class="chapter"><span class="齣題">第十五齣　聯姻</span></h2>
        
        <p class="白"><span class="科">淨上</span>姻緣姻緣。事非偶然。謀事在人。成事在天。我張三郎半世風流。一生落莫。前日遇着那女郎。十分豐緻。十分有情。滿望偷香竊玉。與他鳳倒鸞顛。不意就是宋公明所定偏房。今日做親。叫我做了一場春夢。好生敗興。只得在此納悶閒坐。<span class="科">丑上</span>媒婆媒婆。兩腳奔波。成事時少。說謊時多。今日宋押司與閻婆息成親。閻媽媽因前日張押司攛掇成了這個婚事。叫我請他陪宋押司過門。此間已是他的公廨了。<span class="科">見介丑</span>押司。為何悶坐在此。<span class="科">淨</span>今日宋押司納寵。喜氣冲冲。你又不肯與我作伐。叫我不在此悶坐則甚。<span class="科">丑</span>老身不曉得押司也要納寵。得罪。如今慢慢的與押司尋有豐緻似他的便了。<span class="科">淨</span>這閻婆息我曾見來。那裡還有豐緻如他的。可惜到喫宋公明先下手了。</p>
        
        <p class="曲"><span class="牌">荷葉鋪水面</span><span class="科">淨</span>思嬌艷。煞自憐。誰教祖生鞭着先。<span class="夾白">只是宋公明不是個知趣着人的人哩。</span>一朵奇葩<span class="夾白">到把</span>遊蜂採野蝶穿。<span class="夾白">我想他每今夜。兩個好不受用。</span>雀屏花燭焰。象牀鸞鳳顛。<span class="夾白"><span class="科">丑</span>正是他們今日成親。閻媽媽叫老身請押司陪宋押司過門。<span class="科">淨</span>我不去。<span class="科">丑</span>押司怎麼不去。<span class="科">淨</span>我去時節</span>對面無緣。有夢難成。睜睜祇懸雙餓眼。</p>
        
        <p class="白"><span class="科">丑</span>押司。你還去一去兒。<span class="科">淨</span>這等待了宋公明同去。<span class="科">生上</span></p>
        
        <p class="曲"><span class="牌">玉井蓮</span>館舍蕭然。良夜交歡嬿婉。</p>
        
        <p class="白"><span class="科">見介丑</span>押司。老身在此候久了。閻媽媽請張押司奉陪過門。<span class="科">生</span>既如此。即便同行。<span class="科">行介丑</span>轉灣抹角。此間便是。<span class="科">丑</span>閻媽媽有請。<span class="科">老旦小旦同上</span></p>
        
        <p class="曲"><span class="牌">前腔</span>虛左堂前。此日紅鸞光燦。</p>
        
        <p class="白"><span class="科">相見介淨覷小旦歎小旦偷視淨介老旦</span>今日蒙押司不棄葑菲。使小女終身有託。即備魯酒。以為合巹之杯。女孩兒送酒。<span class="科">小旦送酒淨小旦偷視介</span></p>
        
        <p class="曲"><span class="牌">海棠醉東風</span><span class="犯牌">月上海棠</span><span class="科">合</span>酒合歡。杯浮琥珀光偏艷。<span class="科">老旦指生介</span>看五陵俠少。裘馬翩然。幸蔦蘿附木纏綿。更兔絲從風婉轉。<span class="犯牌">沈醉東風</span>念奴暮年。<span class="科">指小旦介</span>念伊少年。影形弔處。相依有伯鸞。</p>
        
        <p class="曲"><span class="牌">姐姐插海棠</span><span class="犯牌">好姐姐</span><span class="科">小旦</span>枉然。小星光燦。妒娥眉入宮難免。<span class="犯牌">月上海棠</span><span class="夾白">怕</span>形孤友鳳。影隻交鸞。<span class="夾白"><span class="科">淨</span>尊嫂請自放心。宋公明不是這等的人。</span>喜今朝二姓交歡。管異日百年相眷。<span class="科">丑</span>還須念我月下冰邊。拈成繾綣。</p>
        
        <p class="白"><span class="科">淨</span>我們知趣些。別了罷。天上碧桃和露種。日邊紅杏倚雲栽。<span class="科">淨丑老旦下生小旦弔場生坐小旦移近生坐笑介</span>相公。奴家種玉不虛。破瓜無負。今夜得侍君子。真是三生有幸。百歲多緣。<span class="科">生笑不語介</span></p>
        
        <p class="曲"><span class="牌">撥棹入江水</span><span class="犯牌">川撥棹</span><span class="科">小旦</span>三生願。喜燈前繡帳懸。<span class="科">又移近生笑介</span>擁鴛衾夢繞巫山。擁鴛衾夢繞巫山。<span class="科">貼生臉笑介</span>但豆蔻含胎可憐。<span class="犯牌">江兒水</span><span class="夾白">須要</span>款款輕輕。呵護香溫玉軟。<span class="科">生作倦伸腰又坐介</span></p>
        
        <p class="曲"><span class="牌">玉枝帶六么</span><span class="犯牌">玉交枝</span><span class="科">生</span>酒闌人倦。<span class="夾白">我</span>眼矇矓神思黯然。<span class="夾白"><span class="犯牌">六么令</span>娘子。你</span>燈前絮語煞堪憐。<span class="夾白">奈</span>樵樓鼓已催殘。<span class="夾白">那</span>黑甜鄉裡周公伴。</p>
        
        <p class="白"><span class="科">小旦</span>正是。<span class="科">摟生頸介</span>我們去睡罷。<span class="科">生作睡在椅上介小旦</span>啐。遇着這等一個俗子。豈不孤負了奴家的終身也。<span class="科">掩淚背介</span></p>
        
        <p class="曲"><span class="牌">園林帶僥僥</span>歎今生緣慳分慳。到今宵情憐意憐。看他月思風情曾不諳。<span class="夾白">教我</span>寂寞若為妍。珠淚連。<span class="夾白"><span class="科">生醒向小旦介</span>我們去睡罷。<span class="科">生</span></span>樓前鐘鼓遞相催。<span class="科">小旦</span>溫嶠終虛玉鏡臺。<span class="科">小旦</span>此夜斷腸人不見。<span class="科">生</span>起行殘月影徘徊。</p>
        
        <h2 id=ch16 class="chapter"><span class="齣題">第十六齣　報變</span></h2>
        
        <p class="曲"><span class="牌">海棠春</span><span class="科">末冠帶上</span>心懸輜重渾難定。但願得沿途寧靜。何日到神京。偏怪鴉成陣。</p>
        
        <p class="白">事不關心。關心者亂。我蔡九知府。為那生辰綱一事。日夜在心。昨戴宗自梁中書處回來。聞說已差的當幹辦楊志押送至京。可保無虞。雖然如此說。我只是放心不下。必待京中有回信出來。方纔安穩。叫左右。若京師有人到來。即便通報。<span class="科">生扮楊志上</span>有事不敢不報。無事不敢亂傳。我楊志押生辰綱到黃泥崗。被賊劫去。追趕不着。又不敢回到梁府中去。只得走到蔡九知府這裡來。求他緝獲賊盜。此間已是他門首了。不免逕入。<span class="科">進末驚介末</span>楊志。你怎麼這樣光景。敢是生辰綱又被賊擄掠了。<span class="科">生</span>便是。小人押這生辰綱到黃泥嶺上。人跡罕有。忽被一起強人。不知多少。在林子裡衝將出來。眾人俱已逃散。叫楊志一人難以抵當。竟被他們剽劫殆盡。小人不敢回去。特來求老爺作主。緝獲強人則個。</p>
        
        <p class="曲"><span class="牌">六么姐兒</span><span class="犯牌">六么令</span>途經兗城。黃泥鳥道。小憩炎蒸。乘墉誰料有黃巾。<span class="犯牌">好姐姐</span>干戈蠭起<span class="夾白">苦只苦</span>無救兵。<span class="犯牌">梧葉兒</span>虎口逃生。拯救求憐切人。</p>
        
        <p class="曲"><span class="牌">前腔</span><span class="科">末</span>聞言頓驚。<span class="夾白">我因</span>莊蹻充斥。<span class="夾白">叫他們</span>刁斗時鳴。<span class="夾白">那濟州的</span>北門鎖鑰屬何人。<span class="夾白">任</span>伏戎于莽<span class="夾白">縱容</span>毫不禁。<span class="夾白">我如今不難移文到濟州府去。叫他緝獲便是。</span>限勒嚴明。<span class="夾白">那管</span>詰捕頻驚邑人。</p>
        
        <p class="白"><span class="科">末</span>楊志。我寫書與梁爺。一定不難為你的。你自回梁府去便了。<span class="科">生應介</span></p>
        
        <p class="落詩">辛苦賊中來。<br />茫茫何所開。<br />不知滄海上。<br />天遣幾時迴。</p>
        
        <p class="白"><span class="科">生弔場</span>蔡九知府雖然寫書與我。叫我回去見本主梁中書。只是我自羞見江東父老。怎麼回去得。聞得梁山泊廣招豪傑。不如逃到那裡去存身幾時。再作道理。正是明知不是伴。事急且相隨。<span class="科">下</span></p>
        
        <h2 id=ch17 class="chapter"><span class="齣題">第十七齣　義什</span></h2>
        
        <p class="曲"><span class="牌">顆顆珠</span><span class="科">淨扮公差上</span>公務不容停。濟州匹馬。蚤已到鄆城。</p>
        
        <p class="白">自家濟州府緝事公差便是。連日因黃泥崗上劫了生辰綱。蔡九知府移文到府。要立刻緝獲這盜。報聞蔡太師。我本府老爺好不心焦哩。昨日黃泥崗白勝到府出首。說劫了生辰綱。中間有箇鄆城縣保正晁蓋在內。故此我本府老爺立刻僉了文書。叫我來鄆城縣下了公文。協拿晁蓋。星夜來到此間。天色尚早。縣主還不曾升堂。只得在這茶坊少坐一坐。<span class="科">生上</span>傲吏身閒笑五侯。人間不解重驊騮。<span class="科">見淨介</span>客官何來。<span class="科">淨</span>小子濟州府差來縣裡下公文的。<span class="科">生</span>小生本縣掌案的功曹。有甚麼事。該對小生說知。少間纔好答應。<span class="科">淨</span>押司莫不是宋公明麼。<span class="科">生</span>小生正是。<span class="科">淨揖介</span>久慕久慕。這等小子便說與押司得知。料也不妨事的了。那黃泥崗上打劫了生辰綱。押司一定得知的。一向緝訪。再沒下落。昨日有人出首在本府。特地行文到貴縣來拿人哩。</p>
        
        <p class="曲"><span class="牌">馬蹄花</span>寇盜橫行。為劫生辰綱內珍。<span class="夾白">一向</span>明懸象魏。督責功曹。廉訪無憑。陡然告訐喜分明。堯天不共驩兜穩。<span class="夾白">因此上向</span>沙中博浪追蹤。<span class="夾白">還怕他做</span>髡鉗季布潛身。</p>
        
        <p class="白"><span class="科">生</span>這箇一定奉命。待縣主升堂。小生即便稟差幾箇的當人協拿便是。但不知是那幾箇。<span class="科">淨</span>押司下問。不敢不說。<span class="科">附生耳介</span>是本縣保正晁蓋。<span class="科">生</span>是那箇出首的。<span class="科">淨</span>黃泥崗居民白勝出首的。<span class="科">生</span>少待。小生略有些小事。轉一身兒就來。<span class="科">淨</span>押司不可誤事。<span class="科">生</span>這箇豈敢有違。</p>
        
        <p class="曲"><span class="牌">前腔</span>胠篋堪嗔。<span class="夾白">況</span>令甲森然敢不遵。<span class="夾白">那人呵。好似</span>籠中窮鳥。釜底枯魚。頃刻成擒。<span class="夾白">我們縣中百姓都是守分的。那有</span>朱家仗義屬明庭。<span class="夾白">那有</span>鄰邦須賈藏孫臏。<span class="夾白">只是</span>神君未莅琴堂。<span class="夾白">你</span>從容此地安身。</p>
        
        <p class="白"><span class="科">淨</span>正是鼎魚猶假息。穴蟻欲向逃。<span class="科">生別淨出淨下生</span>不想劫生辰綱到是晁保正。我若不預先去通知他。叫他逃走。臨時怎能勾脫身。適讒賺了這緝事的出門。不免乘馬趕到他家裡去則箇。<span class="科">上馬介</span></p>
        
        <p class="曲"><span class="牌">撲燈蛾</span>聞言膽戰驚。聞言膽戰驚。緝捕風聲緊。株及惜雷陳。欲待旁觀安忍也。<span class="夾白">那</span>區區保正。真成一擲賭乾坤。效漁人縱子胥星奔。驅馳傳信。早見馬足起紅塵。</p>
        
        <p class="白"><span class="科">下馬繫介</span>早已到他門首。不免奔將入去。晁保正在那裡。<span class="科">外上</span>日間不幹虧心事。半夜敲門不喫驚。<span class="科">見介生</span>晁兄。你那黃泥崗上的事已露了。本府差人來縣中。叫添人協拿。小弟特來通知晁兄。為今之計。古人說得好。三十六着。走為上着。<span class="科">外</span>首人可是白勝麼。<span class="科">生</span>他說是白勝。</p>
        
        <p class="曲"><span class="牌">亭前送別</span><span class="犯牌">亭前柳</span><span class="夾白">倏見</span>郅都鷹舞爪攫鵬鶤。<span class="夾白">須傍那</span>陽烏朝展翅。陰魄夜飛輪。<span class="犯牌">江頭送別</span>倉忙快把征衫整。<span class="夾白">敢</span>賣心知<span class="夾白">做</span>負義君卿。</p>
        
        <p class="白"><span class="科">外</span>小弟此舉。原不是一人做的。因劉唐來報信。隨後又有道者公孫勝贊助。故此與吳用商議定了做的。又恐連累平民。特地叫白勝到本府去出首。他們都在後花園內。逃奔之計。已布定在此。只要待差人到來。顯箇手段與他看看。即便起程了。<span class="科">生</span>原來是這等。小弟不知詳細。一時聞聽得這箇消息。到為晁兄着忙了。<span class="科">外</span>公明。你的高誼。我自然佩服的。</p>
        
        <p class="曲"><span class="牌">雁過南樓</span>感君交存故人。肯臨岐引手殷勤。<span class="夾白">小弟們此舉。也不專為些須財寶哩。</span>為豺狼當塗擾民。英雄發憤。甘共叢神一逞。這其間參謀有人。今婆娑三徑。<span class="夾白">教你</span>好把荊州識認。</p>
        
        <p class="白"><span class="科">生</span>快請出來相見一面。縣主此時想已升堂快了。小弟就要去答應哩。<span class="科">外</span>學究那裡。<span class="科">小生末丑上</span>客到但知留一醉。盤中祇有水晶鹽。<span class="科">相見介外指小生</span>這是吳兄。<span class="科">指末</span>這是公孫師父。<span class="科">指丑</span>這是劉兄。<span class="科">小生</span>公明。小弟們</p>
        
        <p class="曲"><span class="牌">章臺前柳</span><span class="犯牌">章臺柳</span><span class="科">合</span>瞻山斗仰止殷。<span class="夾白">恨</span>介紹無從御李膺。<span class="夾白">誰料</span>天涯知己存。<span class="夾白">你</span>仗義知非浪得名。<span class="犯牌">亭前柳</span>入林把臂交盟訂。<span class="夾白"><span class="科">生</span>小弟就此告別。會唔無期。前途保重。<span class="科">合</span></span>賦別銷魂。早結伴向通津。</p>
        
        <p class="白">關河萬里秋風急。望見香山不見家。<span class="科">生別作上馬同下淨上</span>祇因與朋好。且得慰蹉跎。你看本縣將次升堂了。宋押司怎麼還不見到來。<span class="科">生上</span>往來星騎一相過。行盡清溪日已蹉。<span class="科">見介生</span>小弟失陪。得罪得罪。如今本縣將次升堂了。我們同去罷。</p>
        
        <p class="曲"><span class="牌">尾聲</span>狂且運落生應隕。看敗露一朝難禁。管頃刻追蹤不暫停。</p>
        
        <p class="落詩">官曹崇重難頻入。<br />第宅清閒且獨行。<br />敢請相公平賊後。<br />暫攜諸吏上崢嶸。</p>
        
        <h2 id=ch18 class="chapter"><span class="齣題">第十八齣　漁色</span></h2>
        
        <p class="曲"><span class="牌">秋蕊香</span><span class="科">小旦上</span>金井轆轤歷亂。渾驚覺珊枕捱殘。手攬寒衾窗內見。敗葉蕭蕭風翦。</p>
        
        <p class="誦"><span class="牌">蝶戀花</span>庭院碧苔紅葉遍。黃菊開時。已近重陽宴。日日露荷凋綠扇。粉塘煙水明如練。　　試倚涼風醒酒面。雁字來時。恰自層樓見。幾點護霜雲影轉。誰家蘆管吟秋怨。</p>
        
        <p class="白">奴家閻婆息。雖嫁了這箇宋郎。鹵莽有餘。溫存不足。那曉嘲風弄月。豈知惜玉憐香。夜月獨銜杯。孤負梁鴻之案。秋雲空掩鬢。冷落張敞之眉。衾冷爐煙。說甚麼蜂交蝶戀。牀閒明月。那些箇鳳倒鸞顛。真箇可人期不來。俗子推不去。好生悶人。且門首閒步一回。消遣悶懷則箇。</p>
        
        <p class="曲"><span class="牌">忒忒令</span>歎寂寞沈吟畫闌。暫徙倚徘徊雕檻。金風颯颯。景物增悽惋。悲搖落向誰言。悲搖落向誰言。嫁蕭郎也枉然。鎮愁凝淚臉。</p>
        
        <p class="曲"><span class="牌">尹令</span><span class="科">淨上</span>憶邂逅春風曲檻。又蹉跎秋風紈扇。<span class="夾白">我思量那閻婆息呵。他</span>幾度秋波偷展。彷彿時惡笑靨。<span class="夾白">教我</span>魂蕩香閨。百尺遊絲夢裡牽。</p>
        
        <p class="白">小生為這閻婆息。眠思夢想。意亂情迷。今日明曉得宋公明在縣中。只說去尋他講話。到他家裡。看閻婆息出來見我還是不出來。且去再作道理。呀。你看他早已在門首。不免闖將過去。<span class="科">相見介淨</span>宋公明在宅上麼。<span class="科">小旦</span>今早到縣中去了。還不曾回來。<span class="科">淨</span>小生與他同出縣門的。他又不知到那裡去了。<span class="科">小旦</span>這等。押司且請在裡面坐了。等他便是。</p>
        
        <p class="曲"><span class="牌">品令</span><span class="科">淨</span>須知子猷訪戴步蹁躚。誰知呂安題鳳惜留連。<span class="夾白">蒙尊嫂留小生進裡面來坐。這箇都是看宋公明的分上。</span>屋烏推愛。一時相繾綣。<span class="夾白"><span class="科">小旦嘆介淨</span>你</span>新婚正燕。況佳人莫愁字艷。<span class="夾白">因甚</span>霧鬢雲荒。翠黛顰含遠岫攢。</p>
        
        <p class="曲"><span class="牌">荳葉黃</span><span class="科">小旦</span>眼兒前。落莫光景堪憐。怎教人瀟灑蘭閨。怎教人瀟灑蘭閨。只落得香愁玉怨。舞裙歌扇。塵埋可憐。<span class="夾白"><span class="科">淨</span>這等看來。多分是宋公明不知趣。不着人了。<span class="科">小旦嘆介</span></span>好一似失群的孤雁。好一似失群的孤雁。形影淒然。為着那風流扼腕。</p>
        
        <p class="白"><span class="科">淨</span>呀。人常說道兒女情長。英雄氣短。宋公明為人到是反這兩句話的。故此擔閣了尊嫂。</p>
        
        <p class="曲"><span class="牌">玉交枝</span><span class="科">淨</span>錦衾羅韀。誤卿卿青春少年。芙蓉狼藉秋江畔。<span class="夾白">若是小生得了尊嫂這樣一位美人呵。</span>妝成金屋闌斑。攜將阿嬌相貯偏。為雲為雨迷鶯燕。<span class="夾白">只是你可惜差配了對頭。</span>嘆紅蕖浪交野鴛。<span class="夾白">只是我可惜緣分淺些。</span>嘆金梧不停彩鸞。<span class="科">小旦</span></p>
        
        <p class="白">押司。你休得要調戲奴家。奴家實對押司說。</p>
        
        <p class="曲"><span class="牌">賽紅娘</span>紅顏命淹蹇。鳳衾寒。秋風任冷落。悲團扇。祇自憐。<span class="夾白">他雖然奚落奴家。奴家只是守他的閨門。</span>羅敷蚤把兔絲綰。難挽斷。宿瘤甘把翠鈿減。難逗亂。</p>
        
        <p class="白"><span class="科">淨笑介</span>尊嫂雖是這等說。難道不曾聞古時節偷香竊玉的故事麼。</p>
        
        <p class="曲"><span class="牌">雙蝴蝶</span>香偷羨賈午青瑣褰。琴心司馬<span class="夾白">把</span>綠綺彈。便匪石心難轉。聽關關鳥兒也相喚。<span class="夾白">若得</span>神女繞巫山。香夢圓。<span class="夾白">便做</span>韓重赴黃泉。鴛塚安。</p>
        
        <p class="白"><span class="科">小旦</span>押司。你一發說得沒理了。我只是不睬你。<span class="科">小旦走入淨追入小旦轉身介</span>押司。各有內外。你跟我走進來做甚麼。<span class="科">淨笑介</span>只走進來這一次兒。<span class="科">小旦</span>有你這箇涎臉。</p>
        
        <p class="曲"><span class="牌">鶯踏花</span><span class="夾白">你</span>絮叨叨空煩巧言。笑吟吟空涎慢臉。<span class="夾白">難道你家裡沒有內眷的。只管在此胡行亂走麼。</span>便無衣綏狐堪念。那陌上褰裳可慚。</p>
        
        <p class="白"><span class="科">淨</span>尊嫂還不知小生心事。小生自見了尊嫂的面呵。</p>
        
        <p class="曲"><span class="牌">元卜算</span>從來意惹情牽。未及尋芳覓便。今日天憐念。<span class="夾白">教</span>江妃逢洛川。難道隔蓬山。</p>
        
        <p class="白"><span class="科">小旦</span>這等。你去把門閉上了。再作區處罷。<span class="科">淨作閉門摟小旦小旦作不肯下介</span></p>
        
        <p class="曲"><span class="牌">窣地錦襠</span><span class="科">生上</span>外郎高步似神仙。壯志仍輸祖逖鞭。<span class="夾白">呀。為何門都閉上在此。</span>柴門深鎖綠楊天。細草侵階亂碧蘚。</p>
        
        <p class="白"><span class="科">生作敲門淨慌介小旦</span>想是宋郎回來了。你且往我母親房裡躲一躲。<span class="科">淨避小旦作開門生進介小旦</span>相公曾喫晚膳不曾。<span class="科">生</span>我在公廨裡喫了來的。媽媽在那裡。<span class="科">小旦</span>出到親眷人家去。還未回哩。相公。你坐在這裡。待奴家去拿茶你喫。<span class="科">生</span>這箇到好。<span class="科">生坐小旦出介</span>張三郎出來。<span class="科">淨出介小旦</span>今日不能勾成事了。你去罷。</p>
        
        <p class="曲"><span class="牌">十二嬌</span><span class="科">淨</span>今朝鴛侶驚散。何時鳳友團圞。<span class="夾白"><span class="科">小旦</span>明日你早些來就是。不可失信。</span>宓妃留枕君須念。休孤我眼懸懸。<span class="夾白"><span class="科">淨</span>這箇怎麼敢遲時刻哩。</span>月下共星前。<span class="夾白">敢</span>蹉跎這良緣。</p>
        
        <p class="白"><span class="科">生</span>娘子在那裡。快拿茶我喫。我要睡哩。<span class="科">淨驚介小旦</span>你去罷。<span class="科">淨</span>牡丹花下簾鉤外。獨憑紅肌捋虎鬚。<span class="科">下小旦持茶進介小旦</span>相公喫茶。<span class="科">生</span>早識臥龍應有分。先判一飲醉如泥。<span class="科">不顧下介小旦</span>啐。你看他把奴家</p>
        
        <p class="曲"><span class="牌">尾聲</span>等閒相視司空慣。誰解憐香依玉軟。<span class="夾白">哎。張三郎。張三郎。我一發要思量你了。</span>教人留意桑間。</p>
        
        <p class="落詩">城烏獨宿夜空啼。<br />孔雀東飛向處棲。<br />我寄愁心與明月。<br />五雲仙佩曉相攜。</p>
        
        <h2 id=ch19 class="chapter"><span class="齣題">第十九齣　縱騎</span></h2>
        
        <p class="曲"><span class="牌">六么令</span><span class="科">旦同雜扮士卒上</span>官差緊者。為黃巾鉤黨嚴者。風行雷厲莫停者。怕鼠竄掉頭者。東溪望望忙行也。東溪望望忙行也。</p>
        
        <p class="白">我們鄆城縣官兵便是。蒙縣主之命。差往東溪村協拿晁保正。只索去走一遭哩。正是上命公差。概不由己。<span class="科">下</span></p>
        
        <p class="曲"><span class="牌">前腔</span><span class="科">外戎服上</span>田嘗客也。盡雞鳴狗盜人也。田橫死士義高也。便官兵百萬也。臨岐怎出牢籠者。臨岐怎出牢籠者。</p>
        
        <p class="白">老夫晁蓋。只為劫了生辰綱。府上移文本縣。來協拿我們。今日准備行裝。一齊起身到梁山泊逃躲。不免請眾兄弟們出來則箇。<span class="科">小生末丑戎服上末</span>不薄今人愛古人。馬蹄空踏幾年塵。指揮能事回天地。訓練彊兵動鬼神。俺公孫勝。氣吞日月。掌握乾坤。風伯雨師。供吾呼喚。天兵神將。任我驅馳。一縱一橫。九天九地。今日官兵到來。不免顯箇神通。使他膽戰心驚。那時節咱們長驅前往。可保無虞也呵。</p>
        
        <p class="曲"><span class="牌">北新水令</span>一時舉義倡豪傑。到頭來怎能辭跋涉。<span class="夾白">不倩着</span>齊關雞叫徹。<span class="夾白">管取那</span>海島田橫越。<span class="夾白">這些時</span>苦費周折。<span class="夾白">猛可的</span>怒懷起壯心熱。</p>
        
        <p class="曲"><span class="牌">南步步嬌</span><span class="科">外小生丑</span>悠悠往事休提者。孔亟情何切。臨岐浪自嗟。預計前程<span class="夾白">把</span>行囊打疊。<span class="夾白">他怎肯</span>網開三面謾相遮。<span class="夾白">教我</span>掉頭鼠竄無寧帖。</p>
        
        <p class="白"><span class="科">旦同雜持器械上</span>劍決浮雲氣。弓彎明月輝。此間已是晁保正門首。你看重門緊閉。我們先把四下裡密密圍定。然後打將進去。<span class="科">吶喊介外</span>外面喊聲動地。一定是官兵到了。</p>
        
        <p class="曲"><span class="牌">北折桂令</span><span class="科">末</span>怪他們敢肆兇劣。<span class="夾白">驀地裡</span>顯箇神通直教膽怯。<span class="夾白">那裡要</span>矢石紛射。旌旗高揭。戈戟森列。<span class="夾白">子憑着</span>運陰符鬼谷玄訣。<span class="夾白">煞強似</span>役鬼神法和妖孼。<span class="夾白">不爭差</span>英雄送也。<span class="夾白">一任恁</span>地網天羅。<span class="夾白">怎禁俺</span>熟路輕車。</p>
        
        <p class="白"><span class="科">外</span>待我到牆頭上望一望看。<span class="科">立望介</span>你看。</p>
        
        <p class="曲"><span class="牌">南江兒水</span>驍騎重重列。圍兵密密設。喊聲四下如雷徹。<span class="夾白"><span class="科">小生</span>保正。你看那官兵小覷我們哩。他道</span>子陽井底蛙堪滅。<span class="夾白">誰知道</span>金蟬有計軀輕脫。談笑臨期。<span class="夾白">祇用着</span>一時俠烈。<span class="科">末披髮仗劍作法介</span></p>
        
        <p class="曲"><span class="牌">北雁兒落帶得勝令</span><span class="夾白"><span class="科">末</span>俺仗着那晃晃的</span>星劍光生月。<span class="夾白">俺噴着濛濛的</span>法水壇霏雪。<span class="夾白">早見那封家嫂</span>一時林下徹。<span class="夾白">張超霧</span>五里空中合。<span class="夾白"><span class="科">旦</span>阿呀。不好了。怎麼一時間狂風四起。煙霧漫天起來。<span class="科">末</span>莽騰騰</span>陣勢把軒轅設。<span class="夾白">顫巍巍</span>牙纛把玄武列。<span class="夾白"><span class="科">雜扮鬼兵上末</span>任</span>官兵十萬親提挈。俺伎倆何窮竭。<span class="夾白"><span class="科">外</span>這房子把火燒了罷。<span class="科">放火介旦</span>阿呀。你看裡面火起了。<span class="科">末</span></span>家業。都付那煨燼同消滅。<span class="夾白">我們快出門去。</span>車轍。蚤趁着流星奔飛電躡。<span class="科">鬼兵先殺出旦雜驚下外小生末丑行介鬼兵下介</span></p>
        
        <p class="曲"><span class="牌">南僥僥令</span><span class="科">外小生丑</span>五丁同夾盾。六甲共隨車。籓觸羝羊隨手決。<span class="夾白">一似</span>白登圍輕解脫。白登圍輕解脫。</p>
        
        <p class="白"><span class="科">旦同雜持器械復上</span>行人趕行人。一程又一程。我們適纔喫這些鬼兵驚散了。如今再趕上去。</p>
        
        <p class="曲"><span class="牌">北望江南</span><span class="夾白"><span class="科">末</span>呀。早則是</span>破重圍前隊捷。<span class="夾白"><span class="科">外</span>追兵又來了。<span class="科">末</span>子又見</span>逞窮追後塵躡。<span class="夾白"><span class="科">又作法鬼兵上介末</span>驀地裡</span>怪風獵獵走飛沙。黑雲渺渺彌原野。<span class="科">旦雜慌介末</span>管教恁殄絕。<span class="夾白">俺這裡</span>天兵八部甚猖獗。</p>
        
        <p class="白"><span class="科">旦雜逃下外</span>你看這些官兵。逃的逃。死的死。我們如今可以縱意行走了。</p>
        
        <p class="曲"><span class="牌">南園林好</span><span class="科">外小生丑</span>喜追兵一時隕滅。趁長驅一鞭輕捷。分明似蛟龍戰野。<span class="夾白"><span class="科">外</span>這也不干我們事。都是蔡京有甚麼生辰綱。激動我們的哩。<span class="科">外小生丑</span>我們</span>豈無端造妖孼。祇因伊釀冤業。</p>
        
        <p class="白"><span class="科">小生</span>我思量今日公孫師父施了這等樣的神術。不要說本地方的官兵害怕。便是蔡京那廝知道了。也不敢來搖動我們哩。<span class="科">外</span>正是。</p>
        
        <p class="曲"><span class="牌">北沽美酒帶太平令</span><span class="科">末</span>他今日心膽懾。他今日心膽懾。怎敢再小覷英雄者。南北東西恁阻截。驅馳縱輗軏。早棄着家鄉舊業。好盼那關山明月。望梁山雲樹幾疊。計水窪煙波百折。忙發疾發。途路無停轍。<span class="夾白">呀。</span>難打熬一腔熱血。<span class="科">外</span></p>
        
        <p class="白">那宋公明呵。</p>
        
        <p class="曲"><span class="牌">尾聲</span><span class="夾白">我</span>回思當日堪銜結。<span class="夾白">他</span>為人真箇能為徹。<span class="夾白"><span class="科">小生</span>我們此行。那王倫不過一箇書生。無甚伎倆。見了我們這一夥。他還未必肯容留哩。</span>還怕那措大臨岐<span class="夾白">把我們</span>輕磨滅。</p>
        
        <h2 id=ch20 class="chapter"><span class="齣題">第二十齣　火併</span></h2>
        
        <p class="曲"><span class="牌">迎仙客</span><span class="科">淨戎服雜持禮上</span>事謀始。費商量。權在我。任主張。他們似虎更如狼。今日容情到底有參商。</p>
        
        <p class="白">女無美惡。入宮見妒。士無賢否。入朝見忌。昨日晁蓋數人相投山寨。本該留他。只是我區區一個書生。頗無過人謀略。他們人人勇敢。箇箇高強。若還留他在寨。這箇位兒到底要讓那晁蓋坐了。這一時怎麼容得人情。<span class="科">笑介</span>我是箇秀才出身。怎脫得秀才見識。不免請他們出來。打發他們起身便了。叫嘍囉。請晁保正上堂。<span class="科">外小生末丑上</span>久客將歸失路蹊。家山牢落戰塵西。江春不肯留歸客。太白山前月欲低。<span class="科">見介淨</span>列位遠來。扶持山寨。不勝欣幸。只是山寨窄狹。不能容長者之車。聊具黃金綵段。以供從者喬裝。萬勿見笑。<span class="科">外背向小生介</span>學究。這箇如之奈何。<span class="科">小生</span>保正不妨。小弟見眾好漢意思。甚是欣然樂從。憑小弟三寸不爛之舌。激動眾好漢。使他自相火併便是。<span class="科">外小生轉向淨介</span>小弟們此來。思效犬馬。豈貪錙銖。既蒙見拒。自當遠遁。金帛一些也不敢拜嘉。只要請眾好漢一別。就起身了。<span class="科">淨</span>請眾好漢上堂。<span class="科">生旦雜戎裝上</span>殷勤相送出天台。不惜千金佐酒杯。<span class="科">小生</span>小弟拜辭。<span class="科">生驚介</span>列位到那裡去。<span class="科">小生</span>適蒙寨主峻拒。只得拜辭。俗語說得好。此處不留人。自有留人處。<span class="科">生</span>寨主。豈有此理。我們山寨方且要招賢納士。既承列位肯惠玉趾。方且扳轅不暇。怎麼到固辭列位。叫他們到那裡去。<span class="科">淨</span>你不曉得。<span class="科">小生</span>正是寨主自有主意。只小弟們此來呵。</p>
        
        <p class="曲"><span class="牌">滾繡毬</span><span class="夾白">端不為那</span>逐烏飛兔走忙。趁狼奔鼠竄慌。<span class="夾白">祇為這些時</span>梁山泊能收人望。<span class="夾白">因此上兄弟們</span>結束喬裝。路迢迢。急煎煎。奔走相降。<span class="夾白">又怎料</span>負虛名<span class="夾白">露出那</span>書生伎倆。<span class="夾白"><span class="科">向生介</span>恁那曉得</span>費千金馬骨有餘香。<span class="夾白">子是那</span>箋箋株守。邊幅小難開廣。<span class="夾白"><span class="科">淨</span>果然山寨狹小。不能開廣。休得見罪。<span class="科">小生笑介</span>小弟們自然去的。只因眾好漢們強留。故此是這等說。況此行呵。料不就似</span>臧獲亡羊泣道傍。<span class="夾白"><span class="科">向生介</span>只是梁山泊好漢再不思量要與人</span>論弱共爭彊。</p>
        
        <p class="白"><span class="科">外</span>小弟們就此告別。<span class="科">生怒介</span>哎。那裡有這等事。<span class="科">小生</span>小弟們初來。也道沒有相拒的事。如今眼見得的了。小弟們此行呵。好教那</p>
        
        <p class="曲"><span class="牌">滾煞尾</span>英豪氣短。盡成虛謊。<span class="夾白">子落得</span>裹足徘徊岐路傍。<span class="夾白">那討</span>日月雙擎依末光。<span class="夾白"><span class="科">淨</span>山寨糧草不足。以後也自然不能勾招賢納士了。<span class="科">小生目淨小生向生介</span>這是</span>升斗規模煞可量。<span class="夾白">只是可惜連累了眾好漢哩。俺見</span>箇箇爭先誰敢當。<span class="夾白">今日價</span>一概聲名隕四方。貽笑千秋氣不揚。<span class="夾白"><span class="科">生</span>說得是。寨上不留列位。小可偏要留列位。<span class="科">小生</span>只怕義士做不得主麼。</span>令稟中軍怎主張。<span class="夾白"><span class="科">外</span>小弟們雖蒙義士固留。只是去罷。<span class="科">生</span>去不得。去不得。若要去。大家同去。<span class="科">淨怒介</span>這等。山寨一向的號令那裡去了。<span class="科">生</span>甚麼號令。甚麼號令。你這樣人也做不得寨主哩。<span class="科">外</span>我們只是去罷。不要傷了你們的和氣。<span class="科">生</span>有甚麼和氣可傷。<span class="科">淨</span>這等你敢是要殺我哩。<span class="科">生</span>我便殺了你。待何如。<span class="科">淨</span>叫嘍囉。與我綁他出去。梟首示眾。<span class="科">生拔劍扭淨介</span>我與你併箇你死我活罷。<span class="科">外佯解介小生</span>你看</span>眾叛親離盡反唐。禍起蕭牆都淪喪。<span class="夾白"><span class="科">生殺淨介小生</span>他</span>一事無成悲懊喪。</p>
        
        <p class="白"><span class="科">生</span>么魔已喪。寨中不可一日無主。請晁兄坐了中軍帳。<span class="科">外</span>小可怎敢。<span class="科">眾</span>人望所歸。不是保正坐。是那個坐。<span class="科">外</span>這等小可權為眾好漢效勞。以後再處。只是宋公明他在那裡懸望我們。我們既有了下落。不可不通知他。今夜就煩學究寫下一書。再備黃金五十兩。明早差人到鄆城去。<span class="科">小生</span>就是白勝。也該差人招他上山來纔是。<span class="科">外</span>這等明日一同打發人前去便了。</p>
        
        <h2 id=ch21 class="chapter"><span class="齣題">第二十一齣　野合</span></h2>
        
        <p class="曲"><span class="牌">霜蕉葉</span><span class="科">淨上</span>蝶攘蜂鬧。牽惹閒花草。整頓風情月調。又何愁桃源路遙。</p>
        
        <p class="白">秋來相顧尚飄蓬。一片西飛一片東。夜半酒醒憑檻立。錯教人恨五更風。張三郎為那閻婆息。眠思夢想。廢寢忘餐。昨日纔有些兒好光景。不意又為宋公明歸來。鴛鴦驚散。雲雨倏收。臨別的時節。承他約我今日相會。可恨縣中公務偏多。只得撇了去走一遭則個。<span class="科">行介</span></p>
        
        <p class="曲"><span class="牌">小桃紅</span>日來營係苦無聊。不知是那一點紅鸞照也。喜孜孜的千金一刻在今宵。<span class="夾白"><span class="科">丑上</span>愁窺高鳥過。老逐眾人行。<span class="科">見介丑</span>呀。張押司。你到那裡去。宋押司在我茶坊裡候你哩。<span class="科">淨</span>你對宋押司說。我不得工夫來。<span class="科">丑</span>曉得。兩地無千里。因風寄數聲。<span class="科">下淨</span>哎。今日偏又遇着王媽媽。</span>這都是遇敲爻。還怕他遠相追。復相邀。仍相値。幸喜得這機會巧也。取次已到藍橋。<span class="夾白">呀。你看怎麼閉上門兒在此。我只得從容等他。</span>權延竚暫徘徊敢月下倣僧敲。</p>
        
        <p class="曲"><span class="牌">下山虎</span><span class="科">老旦上</span>閒來無事甚逍遙。<span class="科">作開門遇淨介老旦</span>驀地裡衡門開處。遇果車縹緲。<span class="夾白">老身見小女說。押司昨日也到舍下來哩。你</span>惠顧頻頻慰伊寂寥。<span class="夾白">押司裡面請坐。小女身子不自在。還睡在那裡。他聽得押司到此。一定就起來了。孩兒。張押司來了。<span class="科">小旦上</span></span>帳掩流蘇香夢杳。忽被鸚鵡覺。睡臉朦朧枕印俏。猛可的臨邛客抱琴共調。斂袂相邀。<span class="科">見介小旦</span>不語祇含笑</p>
        
        <p class="白"><span class="科">老旦</span>孩兒。你陪張押司在這裡寬坐一坐。待老身到市上沽一罇與押司消閒。<span class="科">淨</span>這個怎麼好奉擾。<span class="科">老旦笑介</span>如今是一家了。怎麼說個擾起來。蓮花幕下風流客。試與溫存譴逐情。<span class="科">下淨</span>尊嫂今日要去關門麼。<span class="科">小旦笑介</span>青天白日。關這門做甚麼。<span class="科">淨</span>尊嫂昨日叫小生關門。故此動問。<span class="科">小旦</span>昨日今朝事不同。昨日要關。今日要開在這裡。<span class="科">淨</span>呀。尊嫂不要把這話兒說遠了。你記得昨日麼。<span class="科">小旦</span>昨日便怎麼。</p>
        
        <p class="曲"><span class="牌">山麻稭</span><span class="夾白"><span class="科">淨</span>昨日呵</span>被洞口花相笑。笑我路入天台。棹阻藤稍。今朝特地裡來踐你<span class="夾白">的</span>鶯期燕約。<span class="夾白"><span class="科">小旦</span>這也難些。<span class="科">淨</span>尊嫂。<span class="科">小旦</span>甚麼尊嫂尊嫂。若說尊嫂。須知朋友妻不可戲了。<span class="科">淨</span>這等要小生叫甚麼呢。<span class="科">小旦</span>我要你叫娘。<span class="科">淨笑介</span>這等我被蘇州人罵着了。說是入娘賊。<span class="科">小旦笑淨摟小旦介淨</span></span>喜乘機纓冠掏李。納履攘瓜。傍朔偷桃。</p>
        
        <p class="曲"><span class="牌">五韻美</span><span class="科">小旦</span>洧梁期。西廂約。無言息國娃恥效。<span class="夾白">三郎。你自思量。看你一向怎樣調戲我。我怎麼樣拒絕你。見</span>金夫幾度相推調。<span class="夾白">那裡當得你這涎臉兒</span>偏憐窈窕。適零露相逢蔓草。<span class="夾白">休做</span>牆花覷。路柳嘲。<span class="科">小旦攜淨手介小旦</span>直任你翠被鴛衾。鸞顛鳳倒。</p>
        
        <p class="白"><span class="科">將下丑扮童子提酒上</span>流霞分片片。涓酒就徐傾。有人在麼。<span class="科">淨小旦驚轉身介丑</span>你們媽媽叫我先拿這酒來。<span class="科">小旦</span>這等放在這裡。你自去罷。<span class="科">丑看淨笑介丑</span>客至從嗔不出迎。<span class="科">下小旦向淨</span>今宵貰酒與君傾。<span class="科">淨摟小旦下</span></p>
        
        <p class="曲"><span class="牌">蠻牌令</span><span class="科">老旦上</span>繡戶靜。畫簾飄。<span class="科">聽介</span>房櫳閉。語聲嬌。<span class="夾白">三郎。你</span>崑崙誰赤緊向郭府盜紅綃。<span class="科">淨</span>忙整着衣裳顛倒。<span class="科">小旦</span>忙整着釵鬢蕭騷。<span class="夾白"><span class="科">小旦</span>母親。你來多少時候了。<span class="科">老旦</span>已是來好一會。<span class="科">向淨介</span>三郎。也勾你了。請坐。<span class="科">淨小旦老旦坐飲介合</span></span>鴛鴦侶。鸞鳳交。這情蹤一時不覺逍遙。</p>
        
        <p class="白"><span class="科">丑上</span>密垂珠箔晝沈沈。兩兩鴛鴦護水紋。<span class="科">入見介淨背介</span>怎麼又撞着他。<span class="科">丑</span>張押司。你說不得工夫。怎麼到在這裡。<span class="科">淨</span>我因媽媽說宋押司要見我。特地來的。<span class="科">丑</span>老身說宋押司在我茶坊裡。不曾說在閻媽媽宅上。<span class="科">淨</span>這等是我差聽了。<span class="科">老旦</span>你們不要閒講。且坐了喫酒。<span class="科">丑</span>滿堂僧不厭。一個俗人多。我自去了罷。<span class="科">老旦</span>王媽媽。你說那裡話。<span class="科">坐介</span></p>
        
        <p class="曲"><span class="牌">五般宜</span><span class="科">老旦</span>偶相顧潘安車儼然草茅。適相左東方千騎悵然寂寥。聊把這雞黍范張邀。<span class="夾白"><span class="科">丑</span>只是老身在此不方便哩。<span class="科">老旦</span></span>謾說是男女雜坐。共相傾倒。<span class="科">丑</span>這掩耳偷鈴堪笑。早露尾藏頭空巧。<span class="夾白"><span class="科">向小旦介</span>這本等不該老身管的。只是老身既曾作伐。不得不說。你</span>須念他是今日英豪。謾將他帷簿擾。</p>
        
        <p class="白"><span class="科">小旦怒介</span>王媽媽。你怎見得我帷簿不修。說出這等話來。<span class="科">眾起介</span></p>
        
        <p class="曲"><span class="牌">江頭送別</span><span class="科">小旦</span>聽伊語。聽伊語心煩意惱。將奴做。將奴做倚門獻笑。吾自愛吾連城寶。何必你舌鼓唇搖。</p>
        
        <p class="白"><span class="科">丑</span>這等老身多嘴了。就此告別罷。<span class="科">淨</span>我也要去了。酒逢知己千鍾少。<span class="科">丑</span>話不投機半句多。老身不得陪押司同行。要往那一邊去哩。<span class="科">分下淨轉身小旦招介</span></p>
        
        <p class="曲"><span class="牌">江神子</span><span class="科">淨</span>轉身望綺寮。只見他笑臉相招。<span class="科">淨攜小旦手介</span>香風拂拂鮫綃。從容攜手欲魂消。<span class="夾白"><span class="科">老旦</span>三郎。適纔也勾了你了。你還要通宵。咦。你好受用的是</span>珠圍翠繞。</p>
        
        <p class="白">銀漢星回一道通。青鸞飛入合歡宮。<span class="科">下丑</span>有冤報冤。有仇報仇。那閻婆息分明看上了張三。到在我跟前假狠。把我搶白了一場。我故此假意兒說要往那一路去。放張三一條門路。待他進去時節。我好捉他一個破綻。只得在此伺候則個。<span class="科">內作狗叫老旦提燈上</span>往往雞鳴巖下月。時時犬吠洞中春。甚麼人在此。狗這等叫得緊。<span class="科">開門照見丑介</span>呀。王媽媽。你為何在此。我曉得你了。你見我女兒搶白了你。你在此要捉他的破綻。媽媽到進去搜一搜。放心回去罷。<span class="科">丑</span>我那有這等的心。不覺群心妒。休牽眾眼驚。<span class="科">下淨小旦上</span>碧霄何路得相從。紫鳳銜花出禁中。呀。媽媽怎麼還不睡。<span class="科">老旦</span>幾乎做出來。那王媽媽還在門前等你哩。幸得狗叫。被我出來撞破了。他方纔去的哩。<span class="科">淨</span>有這等的事。</p>
        
        <p class="曲"><span class="牌">尾聲</span><span class="夾白"><span class="科">老旦</span>他</span>潛蹤秘跡眠芳草。喜犬吠籬邊相擾。<span class="夾白">三郎。你這遭來。到要謹慎些兒。須防他</span>一縷柔腸恨未消。<span class="科">小旦</span>羨爾優遊正少年。</p>
        
        <p class="落詩"><span class="科">小旦</span>羨爾優遊正少年。<br /><span class="科">淨</span>謝娥行處落金鈿。<br /><span class="科">老旦</span>情多最恨花無語。<br /><span class="科">合</span>忍委芳心與暮蟬。</p>
        
        <h2 id=ch22 class="chapter"><span class="齣題">第二十二齣　閨晤</span></h2>
        
        <p class="曲"><span class="牌">三疊引</span><span class="科">旦上</span>朦朧早起芙蓉帳。籠裡家雞初放。夫婿滯花封。徙倚妝樓竚望。</p>
        
        <p class="誦"><span class="牌">搗練子</span>明月下。白雲天。何處風光不眼前。遙為晚花吟白菊。近炊香稻識紅蓮。</p>
        
        <p class="白">奴家宋公明之妻。兒夫一向執役縣中。近則浹旬。遠幾一月。纔到家中料理一番。不憂我枕冷衾寒。只愁他形單影隻。好生放心不下哩。</p>
        
        <p class="曲"><span class="牌">犯胡兵</span>蛾眉淡掃思張敞。情憐樂羊。縱然有婦糟糠。雞鳴成夢想。齊眉成孟浪。那曾教夫婿覓封侯。倚門凝望。</p>
        
        <p class="白"><span class="科">丑上</span>一飯之德不忘。睚眥之怨必報。老身受了宋公明之恩。既不敢忘他。受了閻婆息之氣。又思量報他。不免到他大娘子面前。講些是非。叫他大娘子移那閻婆息到了家裡來。那閻媽媽不得賣俏了。那張三郎也不得行姦了。有何不可。<span class="科">見介旦</span>王媽媽。一向不見你來了。你今日為何到我舍下來。<span class="科">丑</span>老身因押司娶了個偏房。實不瞞大娘子說。是老身作伐的。恐怕大娘子見怪。故此不敢來相見。<span class="科">旦</span>這個何妨。我們官人獨處在外邊。正該尋個人兒伏事他。</p>
        
        <p class="曲"><span class="牌">前腔</span><span class="夾白">他</span>功曹暇日權偎傍。悠悠徜徉。綠衣黃裡何妨。<span class="夾白">只怕</span>野鴛生妄想。<span class="夾白">管取</span>小星光自朗。定不教江汜歎相拋。終身𡙇望。</p>
        
        <p class="白"><span class="科">丑背介</span>我到要來講些是非。誰想他一味的好叫我說不入去。也罷。待我到押司面前說個明白。叫他不要睬他便是。<span class="科">轉介</span>就此告別。<span class="科">旦</span>你難得來的。在裡面喫了飯去。<span class="科">丑</span>多謝。</p>
        
        <p class="落詩"><span class="科">丑</span>已共江塵跡漸疎。<br /><span class="科">旦</span>風塵滿院稱幽居。<br /><span class="科">合</span>秋光何處堪消遣。<br />閒看江雲思有餘。</p>
        
        <h2 id=ch23 class="chapter"><span class="齣題">第二十三齣　感憤</span></h2>
        
        <p class="曲"><span class="牌">駐馬聽</span><span class="科">雜便服上</span>遠到鄆城。敢置郵筒浮與沈。<span class="夾白">自家梁山泊小嘍囉。奉晁寨主的命。送書與禮到宋公明處。說謝他前日恩德的。</span>報書神鵲。酬印靈龜。一飯千金。<span class="夾白">寨主叫我在縣前茶坊內尋宋公明。你看遠遠望見那茶坊了。</span>遙瞻青簾漾風輕。行行步屧茶坊近。雙魚寄公明。尋蹤訪跡到衡門。</p>
        
        <p class="曲"><span class="牌">前腔</span><span class="科">生上</span>緩步西鄰。白眼看他世上人。<span class="夾白"><span class="科">雜見介</span>相公不是宋公明麼。<span class="科">生</span>小生便是。<span class="科">雜附生耳介</span>晁蓋有書拜上相公。<span class="科">生</span>我正在此念他。</span>望風懷想。引領臨岐。<span class="科">雜遞書生看書介生</span>喜接鴻鱗。<span class="夾白">保正好麼。<span class="科">雜</span></span>梁山協力迸王倫。揭竿高處星河近。<span class="夾白">因此差小嘍囉送這金子來。</span>瓊瑤報聊伸。迢迢一介到衡門。</p>
        
        <p class="白"><span class="科">生</span>這裡不是說話的所在。我與你到那邊酒肆裡去。衡陽歸雁幾封書。<span class="科">雜</span>欲報瓊瑤愧不如。<span class="科">下</span></p>
        
        <p class="曲"><span class="牌">思園春</span><span class="科">老旦上</span>張敞無端滯此身。畫眉契闊已經旬。<span class="夾白">宋公明一向不到我家裡來。多分是王媽媽講了些是非。我如今特地尋他歸去。各處尋不見他。只得在此等他一等。<span class="科">生上</span></span>天外故人飛信。意氣死生親。<span class="夾白"><span class="科">見介老旦</span>呀。宋相公。你為甚麼一向不到家裡來。我那裡尋你不到。不想你到在這裡閒走。</span>今日相看眼倍青。應憐繡榻滿埃塵。</p>
        
        <p class="白">我的女孩兒好不思量你哩。<span class="科">生冷笑介老旦</span>我如今一定要與你同到家裡去。<span class="科">生</span>那裡有這等閒工夫。今日縣中呵。</p>
        
        <p class="曲"><span class="牌">粉孩兒</span>匆匆的案如山旁午甚。怎偷閒頃刻晏然安寢。<span class="夾白"><span class="科">老旦</span>相公說那裡話。</span>齊眉舉案岑寂深。倚紗窗望眼含顰。<span class="夾白"><span class="科">生背介</span>且哄這婆子去再處。<span class="科">轉介</span>這等媽媽你請先行。我到公廨去完了些事就來。<span class="科">老旦</span>押司。老身若不與你同行。你一定又不來了。<span class="科">扯生介</span>一定要你去。</span>促芳塵蚤趁膏車。憐閃得鴛瓦霜冷。</p>
        
        <p class="白"><span class="科">行到介生作坐介老旦</span>我的兒。你心上的三郎在此。快些出來。<span class="科">小旦內應介</span>母親。你問他為何這一向不來。與我先打他幾個耳光。待我再細細的問他。</p>
        
        <p class="曲"><span class="牌">馬福郎</span><span class="夾白"><span class="科">小旦上</span>你</span>閃得霜闈<span class="夾白">倩</span>誰顧問。<span class="夾白">負芙蓉</span>香傍鴛鴦瞑。真薄倖。<span class="夾白"><span class="科">見生轉身介</span>啐。我只道是張三郎。原來是這個厭物。你看他</span>言無味。面堪憎。<span class="夾白">我</span>藕已斷絲縈。<span class="夾白">他</span>纏綿<span class="夾白">似</span>葛牽藤。</p>
        
        <p class="白"><span class="科">小旦不肯出生不肯進介老旦</span>宋三郎不來。你又時刻念他。他來時你又怕羞怎麼。<span class="科">又附小旦耳介</span>我的兒。一家的身衣口食。都要在他身上。我特去尋他來的。你也留些情兒與他纔是。<span class="科">小旦</span>我好不耐煩。<span class="科">老旦向生</span>相公。只是男子下氣與女娘纔是。他見你一向不來了。他怎肯下氣與你。<span class="科">扯生介</span>還是你進去。<span class="科">生進坐小旦向西泣生向東介</span></p>
        
        <p class="曲"><span class="牌">紅芍藥</span><span class="夾白"><span class="科">老旦</span>我的兒。你</span>收拾了此際檀痕。還須念舊日鴛盟。<span class="夾白"><span class="科">背向小旦介</span>你</span>把嘴弄虛脾。賣些甜淨。眼乜斜遞些風影。<span class="夾白"><span class="科">轉介</span>你們兩個怎麼一個向東。一個向西。</span>悠悠渾似陌路人。<span class="夾白">相公這也怪我女孩兒不得。你看他</span>沒來由腰同瘦沈。也祇因夢斷梨雲。<span class="夾白">你們兩個進去睡罷。<span class="科">扯小旦生進房坐介</span></span>好兩兩鴛鴦睡穩。</p>
        
        <p class="白"><span class="科">老旦附小旦耳介</span>你還是依我說。枕蓆上留些情兒與他。我自到房裡去哩。莫怪追歡笑語頻。情深應不厭家貧。<span class="科">下小旦生分坐不語生伸腰介</span></p>
        
        <p class="曲"><span class="牌">耍孩兒</span><span class="科">生</span>倦體欠伸渾欲瞑。自覺無聊甚。聽簾外秋漏沈沈。寒燈。一任你背地空挑盡。<span class="夾白">我</span>夢蝴蝶栩栩莊周寢。那顧得閒愁悶。<span class="科">生作掛釗文袋睡介小旦起背覷生介</span></p>
        
        <p class="曲"><span class="牌">會河陽</span><span class="科">小旦</span>對面無緣。撫心自矜。陰蟲切切不堪聞。短檠照我寒衾。與黯然淚痕。偏不照情郎影。似含桃顆顆我心頭滾。<span class="夾白">似</span>吞刀寸寸我心頭刃。</p>
        
        <p class="白"><span class="科">內作雞鳴生醒介生</span>你聽雞鳴了。不免起身到縣中去罷。氣衰甘少寐。心弱恨多愁。<span class="科">忘取釗文袋下小旦</span>你看那厭物去了。不免收拾睡罷。<span class="科">把燈照見釗文袋介</span>這是那厭物的。<span class="科">丟介</span>哎。你聽裡面甚麼響。<span class="科">取看介</span>阿呀。到有許多金子在裡面。這是文卷。這是人與他的書了。待我看。<span class="科">看介</span>阿呀。這是梁山泊上賊頭的書。好了好了。他若嘴狠。待我拿將出來。不怕他不軟哩。我與他開交的機會都在這書上了。</p>
        
        <p class="曲"><span class="牌">縷縷金</span><span class="科">笑介</span>甘唾井。恨無因。拾遺非祇幸得兼金。<span class="夾白">他</span>黨結梁山泊。反形足證。<span class="夾白">想</span>天教籠鳥翮凌雲。<span class="夾白">把</span>銀瓶落梧井。<span class="科">作睡介</span></p>
        
        <p class="曲"><span class="牌">越恁好</span><span class="科">生急上</span>楚弓遺影。楚弓遺影。慮禍甚關心。<span class="夾白">我起身得急了。把釗文袋遺失在房內。那金子到也不打緊。晁保正與我那封書。怎麼洩漏得的。只得轉來拿了去。<span class="科">進房尋不見搖小旦小旦做不醒又搖小旦醒介生</span>我有個釗文袋。你見在那裡。還了我罷。<span class="科">小旦</span>你那一隻手交與我。到來問我討還。<span class="科">生</span>難道</span>璧沈江漢無憑准。<span class="夾白">好返</span>鎬池君。<span class="夾白"><span class="科">小旦</span>在到在我身邊。你做人狠得緊。我要留在此做欛柄的。沒得還你。<span class="科">生</span>甚麼欛柄。不過五十兩金子在裡面。你要就送了你。</span>黃金閃爍堪獻芹。贈遺何吝。<span class="夾白"><span class="科">小旦</span>難道只有金子在裡面。我今日要與你討個了當。省得明日做出謀反大逆的事來。連累着我母子。你好好寫一紙休書與我。<span class="科">生</span>這個何難。我就寫。<span class="科">生寫介小旦</span>中間要寫說。任憑改嫁張三。<span class="科">生</span>哦。這等王媽媽說是真的了。我就寫這一句。<span class="科">寫完付小旦介生</span>你如今好還我了。<span class="科">小旦</span>我決沒得還你的。<span class="科">生奪得袋中刀介</span>你看我有刀。不怕你不還我。<span class="科">小旦</span>我不還。難道殺了我不成。<span class="科">生</span></span>手兒內光閃閃鋒難近。心兒內氣憤憤情難忍。</p>
        
        <p class="白"><span class="科">小旦</span>四鄰八舍。宋江通了梁山泊。思量謀反。到要殺妻子哩。<span class="科">生</span>這等可惡。<span class="科">刺小旦倒在卓上介生</span>你看他已死了。待我把釗文袋掛在身邊。把被兒來覆了這屍骸。與閻媽媽說一聲兒去罷。</p>
        
        <p class="曲"><span class="牌">紅繡鞋</span>一朝血濺紅裙。紅裙。一時粉碎青萍。青萍。把骸骨覆羅衾。把魚雁袋釗文。<span class="夾白">閻媽媽。你的女兒被我殺了。我如今自出門去哩。</span>把蠟履出柴門。</p>
        
        <p class="白"><span class="科">老旦上</span>自不整衣毛。何須夜夜號。公明為何要去得這般緊。<span class="科">入見小旦死哭扯住生介</span>我的女孩兒原不好。你該殺他的。只是你要養我的老便好。<span class="科">生</span>這個何難。<span class="科">老旦</span>只是他與公明做了一場夫妻。買口好些的棺木盛了他。也見你平日的情。<span class="科">生</span>這個使得。<span class="科">老旦</span>這等老身與公明同去。</p>
        
        <p class="曲"><span class="牌">尾雙聲</span><span class="科">老旦</span>今朝相弔憐形影。誰伴桑楡悲晚景。<span class="科">攜小旦下老旦同生行介老旦</span>陌上愁看淚滿巾。<span class="夾白"><span class="科">生</span>管教你</span>春草秋風老此身。</p>
        
        <p class="落詩">星河無夢夜悠悠。<br />惱亂司空犯斗牛。<br />人世幾回傷往事。<br />他生未卜此生休。</p>
        
        <h2 id=ch24 class="chapter"><span class="齣題">第二十四齣　鼠牙</span></h2>
        
        <p class="曲"><span class="牌">碧牡丹</span><span class="科">丑上</span>茶肆邀冠蓋。傍市開。底事關心處。延頸待。因何聒耳。噪簷前鴉可怪。</p>
        
        <p class="白">老身前日因閻婆息搶白了我。我在宋公明跟前說了他些勾當。宋公明竟一向不到他家裡去。昨日那閻媽媽親來拉他到家裡。不知怎麼樣了。待宋公明到來。便知端的。</p>
        
        <p class="曲"><span class="牌">大齋郎</span><span class="科">老旦扯生袖上</span>向長街。步難捱。<span class="夾白"><span class="科">丑見介</span>呀。你們為何做這個模樣。<span class="科">老旦</span>他把我的女兒殺了。</span>一時紅粉痛塵埋。<span class="夾白">哎。相公相公。</span>銜恩非是奴心改。伸冤共你赴天臺。</p>
        
        <p class="白"><span class="科">老旦</span>我實對你說。適纔孤身獨己。恐怕你走了。故此只說要你買口棺木盛他。如今到在縣前。我與你同去見縣主老爺。人命關天。料不怕你怎的。<span class="科">丑</span>這等待我做干證。我扯住他在這裡。你去叫屈就是。<span class="科">老旦放生介丑</span>此時不走。更待何時。<span class="科">生</span>鰲魚脫卻金鉤釣。擺尾搖頭定不回。<span class="科">奔下老旦扯丑叫屈介淨上</span>從此時時春夢裡。一生遺恨係心腸。<span class="科">見介淨</span>閻媽媽。你們為甚麼在此叫屈。<span class="科">老旦</span>張三相公。老身正要見你。那宋江昨夜竟把我的女兒殺了。<span class="科">淨驚介老旦</span>我正結他到縣來。這王媽媽竟把他放走了。<span class="科">淨</span>有這的異事。</p>
        
        <p class="曲"><span class="牌">碧牡丹</span>聞訃堪驚駭。淚滿腮。<span class="夾白">哎。宋江宋江。</span>親手將人刃。三尺在。<span class="夾白">閻媽媽。不怕他走到天上去。待我與你拿狀紙進去稟縣主老爺。看王媽媽身上要宋江便是。</span>管教勾治。<span class="夾白">王媽媽。</span>禍臨頭伊莫怪。</p>
        
        <p class="白"><span class="科">淨</span>閻媽媽。你不消進來得。待我與你拿進去。就差人去拿便是。怒從心上起。惡向膽邊生。<span class="科">虛下老旦</span>王媽媽。你也忒抱富欺貧。<span class="科">丑</span>閻媽媽。你也忒忘恩負義。<span class="科">老旦</span>他殺人償命。王法難逃。<span class="科">丑</span>你欠債還錢。人心難昧。<span class="科">老旦</span>宋公明怎對得過堂堂縣令。<span class="科">丑</span>張三郎怎欺得過湛湛青天。<span class="科">老旦</span>你如今沒了這尷尬凶人。開不成茶肆。<span class="科">丑</span>你如今死了那煙花潑賤。做不得鴇兒。<span class="科">老旦</span>我自有冤報冤。于你何與。<span class="科">丑</span>我也以德報德。替他解交。<span class="科">老旦</span>你叫化不得。開這茶坊趁食。<span class="科">丑</span>你打劫不來。叫這女兒騙人。<span class="科">老旦</span>你一杯濁水。賺人幾貫青蚨。<span class="科">丑</span>你兩片精皮。拐人無窮白鏹。<span class="科">打介淨同雜上</span>一朝權在手。便把令來行。你們不要爭。不要爭。<span class="科">老旦丑住介淨</span>公差出了。我們就要他到宋江家裡緝拿便是。<span class="科">雜</span>曉得。</p>
        
        <p class="曲"><span class="牌">大齋郎</span><span class="科">合</span>奉官差。稟鈞牌。追逋頃刻疾如雷。臨岐若少相延捱。株連親黨到天臺。</p>
        
        <p class="落詩"><span class="科">丑</span>漢陽窮鳥客。<br />梁甫臥龍才。<br /><span class="科">淨</span>逋竄誠負累。<br />迷津遽易回。</p>
        
        <h2 id=ch25 class="chapter"><span class="齣題">第二十五齣　分飛</span></h2>
        
        <p class="曲"><span class="牌">一翦梅</span><span class="科">生急上</span>一時殺氣貫長虹。纔離孤鴻。又逐飛鴻。<span class="夾白"><span class="科">作到家介</span>娘子在那裡。<span class="科">旦上</span></span>飛揚跋扈為誰雄。適駭匆匆。試問匆匆。</p>
        
        <p class="白">相公。你為甚麼慌慌張張的走將回來。<span class="科">生</span>我新娶的那閻婆息。今早留住了我的釗文袋。不肯還我。一時怒發。把他竟自殺死了。那閻婆結我到縣中去。幸得王媽媽計賺。使我脫逃回來。</p>
        
        <p class="曲"><span class="牌">柳南枝</span><span class="犯牌">香柳娘</span>憤鴛闈背風。憤鴛闈背風。胸填洶洶。劍光落處紅顏送。<span class="夾白">那閻婆</span>泣桑楡影窮。泣桑楡影窮。膝下霎時空。公庭亟相控。<span class="犯牌">瑣南枝</span><span class="夾白">我</span>幸脫手趁轉蓬。怕追亡逐飛鞚。</p>
        
        <p class="白"><span class="科">旦</span>相公。這等怎麼樣好。依奴家說起來。只該及早走到他鄉外郡去住幾時。這官府裡。相公有的是銀子。待奴家上下使用。事平之後。回來也未為遲。</p>
        
        <p class="曲"><span class="牌">柳交枝</span><span class="犯牌">香柳娘</span>歎蕭牆禍逢。歎蕭牆禍逢。勢難輕縱。天涯飛把東華控。料錢神可通。料錢神可通。公府好朦朧。私仇枉倥偬。<span class="犯牌">玉交枝</span>莫遲疑守株待窮。好驅馳乘時御風。</p>
        
        <p class="白"><span class="科">生</span>娘子。走到要走。只怕連累娘子。</p>
        
        <p class="曲"><span class="牌">玉嬌娘</span><span class="犯牌">玉交枝</span><span class="夾白">我</span>關河縈夢。離家園飄搖斷蓬。忍看掩泣牽衣送。教人心折臨風。<span class="夾白">你</span>錦瑟無弦賦落鴻。<span class="夾白">我</span>玉籠不鎖乘飛鳳。<span class="犯牌">香柳娘</span><span class="科">合</span>痛風波乍逢。痛風波乍逢。話別情濃。分飛淚湧。</p>
        
        <p class="曲"><span class="牌">園林柳</span><span class="犯牌">園林好</span><span class="科">旦</span>向天涯冥鴻遠空。好隨機青鸞數通。免使我<span class="夾白">做</span>泣麟悲鳳。<span class="夾白"><span class="科">雜上</span>懼法朝朝樂。欺公日日憂。我們奉縣主之命。為宋押司殺了閻婆息。特來拿他的。此間已是他門首。你看那門兒閉上在此。不免打門則個。<span class="科">敲門介</span></span><span class="犯牌">香柳娘</span><span class="科">旦</span>叩雙鐶遽匆。叩雙鐶遽匆。怕縲絏相叢。把縑囊偷縱。</p>
        
        <p class="白"><span class="科">生</span>這等我與你只得分別了。<span class="科">旦</span>相公。你打從後門走了罷。<span class="科">生</span>雙手劈開生死路。一身跳出是非門。<span class="科">下雜又作敲門旦開門見介</span>公差何來。<span class="科">雜</span>本縣因押司殺了閻婆息。特差我們來拿他的。<span class="科">旦</span>不曾回來。</p>
        
        <p class="曲"><span class="牌">劉潑帽</span><span class="科">雜</span>三章法約無私縱。奉官符覓跡尋蹤。<span class="夾白">他若躲在家裡。叫他出來。這是躲不過的。</span>兔藏三窟成何用。莫朦朧。<span class="夾白">他若不出來。要連累你哩。</span>城門火池魚驚恐。</p>
        
        <p class="白"><span class="科">旦</span>公差。你是曉得他的。他從來四海為家。何況今日。到走在家裡來不成。他一向呵。</p>
        
        <p class="曲"><span class="牌">秋夜月</span>氣概雄。論交四海芳名重。魏齊應有平原擁。<span class="夾白">就不然的時節。他做</span>喪家之狗天涯哄。<span class="夾白">強似</span>遊魚就釜底。任區區擒縱。</p>
        
        <p class="白">公差請坐。待奴家拿幾貫青蚨送你們罷。</p>
        
        <p class="曲"><span class="牌">東甌令</span><span class="科">淨上</span>乘機會。使牢籠。蕭何成敗笑談中。<span class="夾白">我張三郎財色上安命的。閻婆息在日。我愛他的色。如今死了。真個與宋公明有甚麼不共之仇不成。不免乘機去賺他的銀子用用。卻不是好。<span class="科">進見介淨</span>尊嫂。認得小生麼。<span class="科">旦</span>你是張押司。與我相公同廊。怎麼不認得。<span class="科">淨背介</span>他</span>嬌柔旖旎雲鬟擁。<span class="夾白">我張三郎偷香竊玉的心又動了。再</span>把風月機關用。<span class="夾白"><span class="科">轉介</span>尊嫂。我與宋公明呵。</span>同寅交誼久相從。<span class="夾白">忍使你</span>今日泣途窮。</p>
        
        <p class="白"><span class="科">淨</span>凡事有我在此。我坐在你家裡。他們自然不敢來鬧燥哩。<span class="科">旦</span>如今這二位怎麼樣打發去。<span class="科">淨向雜介</span>宋押司實落不在家裡。你們且去着。差使錢明日我到縣同你們回官的時節打發你們。<span class="科">雜應介</span>正是好放手時須放手。得饒人處且饒人。<span class="科">下旦謝淨介</span>押司。我</p>
        
        <p class="曲"><span class="牌">金蓮子</span>歎煢煢。多君惠顧邀靈寵。鼠牙雀角甚縱橫。全仗你力周旋。<span class="夾白">這</span>死生肉骨感何窮。</p>
        
        <p class="白"><span class="科">淨</span>這個小生怎敢辭勞。凡事都在我身上。</p>
        
        <p class="曲"><span class="牌">尾聲</span><span class="夾白">我</span>虛脾敢向相知弄。管及早彌縫終訟。<span class="夾白"><span class="科">背介</span>我早見他</span>心有靈犀一點通。</p>
        
        <p class="落詩"><span class="科">旦</span>雖言千騎上頭居。<br />一世生離恨有餘。<br /><span class="科">淨</span>葉下倚窗銀燭冷。<br />茂陵秋雨病相如。</p>
        
        <h2 id=ch26 class="chapter"><span class="齣題">第二十六齣　召釁</span></h2>
        
        <p class="曲"><span class="牌">緱山月</span><span class="科">生上</span>忠信涉波濤。行矣莫徒勞。似孤雲無定鶴辭巢。盼梁山在望。鄉關在念。轉自牢騷。</p>
        
        <p class="誦"><span class="牌">西江月</span>照野瀰瀰淺浪。橫空暖暖微霄。障泥未解玉驄驕。東風淚零多少。　　可惜一溪明月。莫教踏碎瓊瑤。解鞍欹枕綠楊橋。杜宇數聲春曉。</p>
        
        <p class="白">我自殺了閻婆息。別了妻子。水宿風餐。披星戴月。一路行來。再沒安身所在。記得去年有個戴宗。曾到鄆城來。與我為八拜之交。且到那裡去看。若是不能容身。只索要到梁山泊去哩。</p>
        
        <p class="曲"><span class="牌">普天樂</span>離家來雲山遶。回首處松楡邈。望雲端怨氣成虹。按刀頭血痕猶繞。猛可的追想到。<span class="夾白">那</span>好姻緣<span class="夾白">到把</span>冤家造。閃得人水遠山遙。拚得箇雲深霧杳。憶交情使人夢役魂勞。</p>
        
        <p class="白"><span class="科">副淨扮戴宗上</span>越絕孤城萬里重。相逢之處草茸茸。<span class="科">見生介副淨</span>呀。公明為何獨自一個。到那裡去。<span class="科">生</span>小弟只為一口氣殺死了新娶的偏房閻婆息。如今縣中差人拿我。我只得逃走出來。要尋一個安身去處。<span class="科">副淨</span>小弟這裡那蔡九知府甚是利害。不可安身。怎麼樣好。如今且到潯陽酒樓中飲幾杯。以敘闊悰何如。<span class="科">入店介丑扮酒保上</span>店如星布。味不雷同。<span class="科">見介</span>原來是戴院長。<span class="科">副淨</span>拿酒來。<span class="科">丑擺生副淨坐介丑下</span></p>
        
        <p class="曲"><span class="牌">雁過聲</span><span class="科">副淨</span>連朝。紫氣繚繞。欣逢着天涯故交。<span class="夾白">小弟自昔年別後。</span>風塵荏苒音書杳。念空懸。夢徒勞。幸喬裝遠棹河潮。真天緣輳巧。<span class="科">生歎介副淨</span>開懷敘闊相傾倒。怕此去你行藏難預料。</p>
        
        <p class="曲"><span class="牌">傾杯序</span><span class="科">生</span>波濤。起繡闈。湧絳綃。遼海遠投皂帽。<span class="夾白"><span class="科">副淨</span>那閻婆息為甚麼事便激起兄長的怒來。<span class="科">生</span>其時梁山泊晁保正寄小弟一書。那閻婆息拿了小弟的不肯還。小弟故此殺他的。</span>為雲箋一幅。齊餽多金。嗔他堅執。激我焦燥。把紅顏一命。青萍三尺。霎時顛倒。<span class="夾白">因此</span>學當年避秦。行李逐蓬飄。</p>
        
        <p class="曲"><span class="牌">玉芙蓉</span><span class="科">副淨</span>交情托寶刀。濁酒供談笑。歎馬周寥落。張儉飄颻。<span class="夾白">便</span>縑囊不惜居傭保。複壁無緣慰寂寥。<span class="夾白"><span class="科">生</span>小弟要趕路行走。酒不喫了。<span class="科">副淨</span></span>憐松紹。再杯傾幾瓢。謾催程我心懸斾正搖搖。</p>
        
        <p class="白">杯盤狼藉。待小弟再到街上去買些下酒的物事來。正是有客無酒。有酒無肴。<span class="科">下生作醉介</span>哎。</p>
        
        <p class="曲"><span class="牌">雁來紅</span><span class="夾白">我</span>雄心耗。恨怎消。醉顏酡。氣更豪。倘從牖下徒然老。腐朽同枯草。<span class="夾白">說甚麼</span>雕鶚乘秋奮九霄。胸襟傲。托凌雲彩毫。寫生平攄懷抱。</p>
        
        <p class="白">且喜有筆硯在此。把我一腔的心事。做首絕句題在這壁子上。<span class="科">生題雜隨上向生背看寫介生</span>心在山東身在吳。飄蓬江海謾嗟呀。他時得遂凌雲志。肯笑黃巢不丈夫。鄆城宋江作。<span class="科">閣筆睡介雜</span>有這等的事。不免去報與蔡九知府得知。拿他到京請功則個。朝野歡娛後。乾坤醉眼中。<span class="科">雜下副淨上</span>海內存知己。天涯若比鄰。阿呀。宋公明醉倒在這裡了。<span class="科">叫生醒介副淨</span>公明。天色已晚。前路去不及了。就在這江樓上借宿了。明日起身罷。只是小弟今晚輪該府中上宿。不得相陪。明早來奉送。如今我們且喫酒。</p>
        
        <p class="曲"><span class="牌">朱奴兒</span>喜不盡樽中濁醪。更相侑盤內羊羔。燈火熒煌醉客豪。拚黃公酒壚共倒。<span class="夾白"><span class="科">生</span>小弟明日雞鳴就要起身哩。</span>清宵杳。沈沈漏高。暫託宿。聽雞報。</p>
        
        <p class="落詩">燕趙悲歌士。<br />相逢劇孟家。<br />寸心言不盡。<br />前路日將斜。</p>
        
        <h2 id=ch27 class="chapter"><span class="齣題">第二十七齣　博執</span></h2>
        
        <p class="曲"><span class="牌">接雲鶴</span><span class="科">末冠帶眾隨上</span>么魔小醜甚狂猖。反詩題罷震江陽。</p>
        
        <p class="白">下官蔡九知府。昨晚已退堂就寢了。那無為軍黃通判來。報宋江題反詩一事。終夜徬徨不寧。差人拿他去了。想必就到。看那廝見了我怎麼樣說。<span class="科">雜綁生上雜</span>瓮中捉鱉。手到奉承。<span class="科">生背介</span>我醉後題了反詩。如今無以解釋。只得妝做失心瘋的罷。<span class="科">轉介</span>天黑黑。地黃黃。休笑我肆猖狂。<span class="科">雜</span>稟老爺。宋江當面。<span class="科">生做不跪介末</span>你是宋江麼。如何不跪。<span class="科">生</span>阿呀。不好了。天翻地覆了。<span class="科">雜</span>稟老爺。是瘋子。<span class="科">生作瘋顛介</span></p>
        
        <p class="曲"><span class="牌">一盆花</span><span class="科">生</span>可惜乾坤浩蕩。看天翻地覆。<span class="夾白">你看這許多牛馬。<span class="科">笑介</span></span>牛馬冠裳。<span class="夾白">你看那邊龍起哩。</span>今朝龍戰血玄黃。<span class="夾白"><span class="科">生走雜攔生介生</span>玉皇下降來請我。我要去。</span>看此際玉皇下降。鑑別忠良。任吾主張。任吾放曠。<span class="夾白">你看好一條大白蛇。等我去斬了他。</span>恁道是劉季當年。斬蛇無狀。</p>
        
        <p class="白"><span class="科">末</span>這個瘋是他無以解釋。假意妝的。不要信他。我對你說。</p>
        
        <p class="曲"><span class="牌">前腔</span>今日昇平景象。看民安市井。武偃疆場。<span class="夾白">更</span>師師濟濟盡忠良。<span class="夾白"><span class="科">生作嘔介生</span>你看那個是甚東西。<span class="科">末</span></span>歎無知魍魎。罪犯無將。怎不審詳。怎不忖量。<span class="科">生作顛介末</span>到今日假肆佯狂。難彌反狀。</p>
        
        <p class="白"><span class="科">末</span>也罷。且把他監在牢裡去。<span class="科">雜應押生介</span>天有不測風雲。人有旦夕禍福。<span class="科">下末</span>戴宗那裡。<span class="科">副淨上</span>堂上一呼。階下百諾。稟老爺。有何分付。<span class="科">末</span>我這一封書。你與我到太師爺府中去投下。不可有誤。<span class="科">副淨應介末</span>朝來有鄉信。將寄萬里親。<span class="科">末下副淨弔場</span>這事怎麼了。宋公明昨日說與梁山泊往來。如今不免先到監裡去。分付眾人。好好看他。只得就此到梁山泊去求救便了。</p>
        
        <p class="曲"><span class="牌">油核桃</span>驀地裡教人魄喪。到此際救援誰仗。挾郵筒潛向梁山往。乞他們引手相匡。</p>
        
        <p class="落詩">何處問京華。<br />悠悠水路賒。<br />此情不可說。<br />愁結亂如麻。</p>
        
        <h2 id=ch28 class="chapter"><span class="齣題">第二十八齣　黨援</span></h2>
        
        <p class="曲"><span class="牌">玉女步瑞雲</span><span class="科">外戎裝眾隨上</span>結黨梁山。行道替天佐漢。<span class="犯牌">瑞雲濃</span>看建幟忠義堂前。</p>
        
        <p class="白">馬掛征鞍將掛袍。柳梢枝上月兒高。男兒未掛封侯印。腰下常懸帶血刀。俺晁蓋自從投奔梁山。仗眾兄弟推戴。小嘍囉贊襄。義氣日深。軍容日壯。比王倫當日氣象。自是不同了。只是宋公明處。那日遣人通問之後。一向音信杳然。這也不在話下。山寨中招賢納士。凡有來投奔的即便報。</p>
        
        <p class="曲"><span class="牌">前腔</span><span class="科">副淨急上</span>為救金蘭。奔走直如飛電。取道到忠義堂前。</p>
        
        <p class="白"><span class="科">副淨向雜介</span>我要見寨主的。可通報一聲。<span class="科">雜引進見外坐介副淨</span>小可戴宗。非為別事而來。為宋公明見禁潯陽。危在旦夕。特來求救。<span class="科">外驚介</span>有這等的事。快請軍師。<span class="科">小生上</span>坐謀資廟略。飛檄佇文雄。<span class="科">見介外</span>宋公明有難。這位就是人傳說的神行太保戴兄。特來求救。<span class="科">小生</span>戴兄。你且說那顛末與小可的聽。<span class="科">副淨</span>公明為眾好漢的書信。殺了閻婆息。逃難到潯陽。小可途次相値。就留在酒樓上坐一坐。那日晚了。借宿酒樓。宋公明醉後。題下反詩一首在壁上。有個黃通判報與蔡九知府得知。立時把宋公明拿去監禁。如今特差小可到京中去報信。此事非眾好漢不能救他。如今計將安出。小可那日與宋公明呵。</p>
        
        <p class="曲"><span class="牌">獅子序</span>相逢在岐路間。向罏頭盤桓息肩。<span class="夾白">他</span>糊塗一時。倏起波瀾。可惜他生死在轉盼。特懇<span class="夾白">你</span>念交情。賜提攜。救迍邅。同心金斷。<span class="夾白">難道</span>恝然不顧。袖手旁觀。</p>
        
        <p class="白"><span class="科">小生</span>這等那蔡九知府有書到京去麼。<span class="科">副淨出書介</span>書有一封與他太師的。只不知怎麼樣寫哩。<span class="科">小生接書開看介小生</span>他書上寫說。反賊宋江題反詩在潯陽江酒樓。已被擒拿。罪當取決。或解京。或就本處棄市。悉憑尊裁。這就有計了。竟假起蔡京回書。叫他解到京來。少不得路由梁山泊過。那時我們劫了上山。如同反掌哩。<span class="科">副淨</span>只是筆跡不同。怎麼樣好。<span class="科">小生</span>如今蘇黃米蔡四家的字盛行于世。何難套寫的。<span class="科">外</span>妙計妙計。</p>
        
        <p class="曲"><span class="牌">太平歌</span>乘機變。賴有此瑤函。那呼吸存亡懸寸緘。<span class="夾白"><span class="科">小生寫介</span>把</span>霞箋委曲行方便。喜點畫肖處渾無辨。<span class="夾白"><span class="科">合</span>若得</span>檻車促械。就間關籠鳥管翀天。</p>
        
        <p class="白"><span class="科">小生付副淨書介副淨</span>小可就此告別。從空伸出拿雲手。救取天羅地網人。<span class="科">急下小生</span>阿呀。這事不好了。倉卒之間。不及檢點。竟用了蔡京名字的圖書。萬一識破了時節。不但宋公明不能救取。連那戴宗也不免哩。<span class="科">外</span>快追他轉來便是。<span class="科">小生</span>他的行走。那個追得上的。</p>
        
        <p class="曲"><span class="牌">賞宮花</span>恨謀疎萬全。憶圖書覺惘然。敗露難胡掩。林木禍相延。<span class="夾白">他</span>捷足飄飄如攝電。追蹤不逮使還轅。</p>
        
        <p class="白"><span class="科">外</span>這等怎麼樣區處纔好。<span class="科">小生</span>這也不難。我們起了大隊人馬。到潯陽江口探聽消息。萬一事有不虞。臨時殺入城去。救他便了。<span class="科">外</span>這等明日就起程罷。</p>
        
        <p class="曲"><span class="牌">大聖樂</span><span class="科">小生</span>計疎虞多費周旋。到頭來<span class="夾白">終須</span>離阱陷。<span class="夾白">只是先打發個人去探信纔好。</span>乘機伺釁潛相探。庶先發制人便。<span class="夾白">若不是</span>彫戈橫處驚雞犬。<span class="夾白">怎能勾</span>金鎖開來縱鳳鸞。<span class="夾白">還有一件。宋公明宅眷必受窘迫。也須着兄弟們請了來。</span>多方展轉。須信道流離瑣尾鰥曠堪念。</p>
        
        <p class="白"><span class="科">外</span>這等先打發一個健卒往潯陽探聽。打發一位女頭領。同幾個兄弟們。帶領一枝人馬。到宋家莊上。乘夜打到他家裡。搶了宋家嫂嫂上馬前來。一路上與他說個明白便是。</p>
        
        <p class="落詩">故人別後阻行舟。<br />運去英雄不自由。<br />此日六軍同駐馬。<br />無人解道取涼州。</p>
        
        <h2 id=ch29 class="chapter"><span class="齣題">第二十九齣　計迓</span></h2>
        
        <p class="曲"><span class="牌">玉井蓮</span><span class="科">旦上</span>悶掩流蘇。鎮日懨懨獨坐。</p>
        
        <p class="白">悲莫悲兮生別離。怨遊子兮悵忘歸。路迢遙兮今焉薄。不得見兮心傷悲。奴家宋公明之妻孟氏。自丈夫偶罹風波。倏馳道路。鼠牙之胎未杜。馬首之塵難還。叫我情隨歸雁。悲托啼鵑。如何是好。況兼那張三郎在此。雖然為我周旋衙門中的事情。只是此人常以言語來調笑奴家。奴家縱不睬他。終屬嫌疑。且喜事已稍稍平安。只不知我丈夫下落。如何是好。</p>
        
        <p class="曲"><span class="牌">風入園林</span><span class="犯牌">風入松</span>天涯遊子逐鳴珂。深閨夢繞關河。<span class="夾白">我不為</span>啼殘夜月悲鸚鵡。<span class="犯牌">園林好</span><span class="夾白">怕不遇</span>趙平原魏齊難躲。懸望處鎖愁蛾。懸望處鎖愁蛾。</p>
        
        <p class="白"><span class="科">旦虛下雜扮小校上</span>獵獵旌旗背晚風。身騎白馬萬人中。我們是梁山泊內的嘍囉。奉晁天王之命。來取宋公明宅眷。叫我們不要打話。搶了就走。早已來到鄆城。只是日間不好動手。待更深時分。再作區處。正是計就月中擒玉兔。謀成日裡捉金烏。<span class="科">下</span></p>
        
        <p class="曲"><span class="牌">月上園林</span><span class="犯牌">月上海棠</span><span class="科">淨上</span>窺青瑣。鰥魚渴鳳無如我。奈霎時中熱。驀地偷過。<span class="夾白">小生一向有意于宋家娘子。不曾遇着個便兒。今夜待我闖入他內室去。<span class="科">旦上相見介旦</span>呀。張押司。這是奴家內室。若有甚麼事。請在外邊坐了。待奴家出來商議便是。<span class="科">淨</span>小生乘此月色。信步到此。不知是尊嫂內室。這是誤入桃源了。</span>對明月<span class="夾白">忍把</span>良宵輕錯。因乘興遇嬌娥。因乘興遇嬌娥。</p>
        
        <p class="白"><span class="科">旦</span>張押司。這等瓜田不納履。李下不整冠。嫌疑之際。請出去罷。<span class="科">淨</span>這樣同尊嫂到庭中去看一看月如何。<span class="科">旦</span>張押司。你這樣還不知奴家的心事哩。<span class="科">淨笑介</span>小生難道不是尊嫂的知心人兒。</p>
        
        <p class="曲"><span class="牌">風入園林</span><span class="夾白"><span class="科">旦</span>我</span>幽居深自鎖煙蘿。誰憐心事蹉跎。<span class="夾白"><span class="科">淨</span>尊嫂心事。小生極能見憐。<span class="科">旦</span></span>悠悠對景傷遲暮。更夙夜畏行多露。任明月徹銀河。任明月徹銀河。</p>
        
        <p class="白"><span class="科">淨</span>尊嫂雖是這等說。只是小生多蒙尊嫂厚情。今夜多喫了幾杯酒。便覺興高起來。<span class="科">旦</span>奴家那裡知道你甚麼興。<span class="科">淨</span>尊嫂問小生的興麼。</p>
        
        <p class="曲"><span class="牌">月上園林</span>真心吐。<span class="夾白">我怕你把</span>無情歲月空閒過。<span class="夾白">待勸你</span>學東鄰窺玉。卓氏當壚。<span class="夾白"><span class="科">旦怒介</span>唗。你怎麼就說這樣言語來唐突我。<span class="科">淨笑介</span>是小生唐突。望乞尊嫂恕罪。只是小生為尊嫂計呵。</span>枉自把年華擔誤。看牛女會明河。看牛女會明河。</p>
        
        <p class="白"><span class="科">旦</span>張押司。休得如此無理。請出去罷。<span class="科">淨笑介</span>自古道既來之則安之。我不出去了</p>
        
        <p class="曲"><span class="牌">風入園林</span><span class="科">旦</span>狂且浪。自起風波。<span class="夾白">我</span>柏舟自矢無他。白茅包麇成孤負。<span class="夾白"><span class="科">淨</span>孤負了小生的情不打緊。只怕孤負了尊嫂的青春。<span class="科">旦</span></span>語無忌令人嗔怒。<span class="夾白"><span class="科">淨</span>你若是這等執抝。我明日就去鄆城縣裡去說。叫差人來拿你。<span class="科">旦</span></span>便百折不能磨。便百折不能磨。</p>
        
        <p class="白"><span class="科">雜急上</span>劍吐浮雲氣。弓彎明月輝。我們早已乘着月色。潛入城來。已到宋公明門首。不免徑入。<span class="科">闖入搶旦下介淨</span>有這等事。我在此千言萬語。騙不得上手。到被幾個強人搶了就走。可笑可笑。</p>
        
        <p class="曲"><span class="牌">月上園林</span>徘徊顧。陡然驚遍風流禍。問崑崙何在。掩取嬌娥。我手足茫然失措。<span class="夾白">哎。宋娘子。宋娘子。你到今日。難道也說</span>心匪石不能磨。心匪石不能磨。</p>
        
        <p class="白">我</p>
        
        <p class="落詩">南隨飛鳥北燕鴻。<br />身似流星跡似蓬。<br />無限心中不平事。<br />一宵清話又成空。</p>
        
        <h2 id=ch30 class="chapter"><span class="齣題">第三十齣　敗露</span></h2>
        
        <p class="曲"><span class="牌">劍器令</span><span class="科">末冠帶眾隨上</span>參破這根由。果然是落他機彀。且仔細將伊追究。怎能胡掩亂搊。</p>
        
        <p class="白">莫信直中術。須防人不仁。下官蔡九知府。為宋江題了反詩。差戴宗到京。請問個下落。他昨日回來。書中叫說解至京師。下官到也不及詳察。那黃通判看了。便知道是假的。他說父親與兒子的書。豈有用名字圖書的理。這也說得是。待我喚戴宗來。問他我府中詳悉。便知真假了。戴宗那裡。<span class="科">副淨上</span>早知今日。悔不當初。<span class="科">見介末</span>我且問你。你到我府中。何人見你。我太師爺對你怎麼樣說。<span class="科">副淨背介</span>這遭做出來了。<span class="科">轉介</span>稟老爺。小人到的時節。太師爺在朝中議事。不在府裡。小人因此上</p>
        
        <p class="曲"><span class="牌">八聲甘州</span>侯門伺久。會參謀政務。齊集公侯。臨岐道路。匆匆簇擁鳴騶。<span class="夾白">其時天色已晚了。小人連太師爺的尊顏。到也不曾看得明白。</span>朦朧莫辨黃昏候。倉卒相將錦字投。<span class="夾白"><span class="科">末</span>這等太師爺親自收你的。<span class="科">副淨</span>不是。</span>代收。歎芝宇親炙無由。</p>
        
        <p class="白"><span class="科">末</span>收你書的是怎麼樣一個人。<span class="科">副淨</span>是一位齊齊整整的管家。<span class="科">末</span>我太師爺府中止托那一個老蒼頭出入。你只是這一句話兒就做出來了。<span class="科">副淨</span>或者是老年紀的。也不可知。只是黃昏時節。小的看不明白。<span class="科">末怒介</span>唗。</p>
        
        <p class="曲"><span class="牌">前腔</span>胡搊。言詞虛謬。你東遮西掩。蓋尾藏頭。<span class="夾白">我日常間怎麼樣看待你。你到來賺我。可惡可惡。</span>我腹心相視提攜久。<span class="夾白">誰料</span>手足無憑蹤跡浮。可尤。一任你詭託無由。</p>
        
        <p class="白"><span class="科">末</span>左右。與我着實打。<span class="科">雜打副淨介副淨</span>老爺。如今怎麼見得書是假的。<span class="科">末</span>奴才。難道父親與孩兒的書。用個名字圖書不成。<span class="科">副淨</span>老爺。若是假的。難道這一件不曉得。決然不假太師爺的名字了。惟其是真的。太師爺一時失了檢點。到誤用了未可知。<span class="科">末</span>這個是了。我問你府中事體。你一句也說不來。豈不是假的。<span class="科">副淨不語介末</span>左右。把他拶起來。<span class="科">拶副淨介</span></p>
        
        <p class="曲"><span class="牌">解三酲</span><span class="科">副淨</span>痛失火池魚罹咎。苦亡猿林木貽憂。<span class="夾白">老爺。可憐小人呵。</span>驅馳道路方回首。頓無端三木囊頭。<span class="夾白">太師爺筆跡。老爺一定認得明白的。就可見得真假了。他</span>筆蹤楚楚非蝌蚪。<span class="夾白">我</span>冤氣沈沈貫斗牛。災星湊。歎身依無主。舌辨無由。</p>
        
        <p class="白"><span class="科">末</span>我曉得了。你與反賊通同。一定同謀造反的了。你要我解至京中。不過思量中途搶去。我如今把你兩個一齊斬了。將首級解到京去。你們便插了翅難飛去哩。</p>
        
        <p class="曲"><span class="牌">前腔</span><span class="夾白"><span class="科">末</span>你</span>把密啟輕輕相漏。把奸黨故故相糾。檻車就道虞僝僽。<span class="夾白">把你二人呵。</span>向雲陽伏法何尤。<span class="夾白">你</span>華亭鶴唳聽難久。北寺皋陶祭可憂。深堪咎。便怒飛有翼。插翅無由。</p>
        
        <p class="白">叫左右。與我押他到牢裡去。明日與宋江一同處斬便是。</p>
        
        <p class="落詩"><span class="科">副淨</span>世情誰是舊雷陳。<br />路難悠悠常傍人。<br /><span class="科">末</span>持法不須張密網。<br /><span class="科">副淨</span>餘生猶待發青春。</p>
        
        <h2 id=ch31 class="chapter"><span class="齣題">第三十一齣　冥感</span></h2>
        
        <p class="曲"><span class="牌">滿江紅</span><span class="科">小旦扮鬼魂上</span>絳樹摧殘同木槿。餘芬未冺。向偷香深處。當罏舊徑。月下空歸環珮冷。星前暗泣鉛華褪。蠟燭成灰淚尚零。千秋恨。</p>
        
        <p class="誦"><span class="牌">憶王孫</span>手披荒草看孤墳。懷舊長沙哭楚雲。不見當時勸酒人。淚沾巾。兩地各傷無限神。</p>
        
        <p class="白">奴家閻婆息。自遭狂且毒手。已從鬼籙潛身。只是柳性未寒。雲情尚在。哎。張三郎。張三郎。你此後祇就畫圖。識春風之面。我今日且攜環珮。歸月下之魂。不免乘黃昏人靜。到他那裡走一遭則個。</p>
        
        <p class="曲"><span class="牌">梁州序</span>馬嵬埋玉。珠樓墮粉。玉鏡鸞空月影。莫愁斂恨。枉稱南國佳人。便醫經獺髓。絃覓鸞膠。<span class="夾白">怎濟得</span>鄂被爐煙冷。<span class="夾白">可憐那</span>人去章臺也一片塵。銅雀淒涼起暮雲。看碧落簫聲隱。色絲誰續懨懨命。花不醉下泉人。</p>
        
        <p class="白">早已到張三郎門首了。你看門兒緊閉在此。不免喚醒了他。慢慢的進去則個。<span class="科">喚介</span>張三郎。張三郎。<span class="科">淨應上</span>遙憐北窗月。羅綺自相親。半夜三更。是那一個叫我。<span class="科">小旦</span>三郎。是奴家。<span class="科">淨</span>古怪。是個女人家的聲音。怎麼此時來到這裡。把我相喚。<span class="科">小旦</span>三郎。你怎麼不開門。<span class="科">淨</span>你是那一個。</p>
        
        <p class="曲"><span class="牌">漁燈兒</span>莫不是向坐懷柳下潛身。莫不是過男子戶外停輪。莫不是攜紅拂越府私奔。莫不是仙從少室訪孝廉封陟飛塵。</p>
        
        <p class="白"><span class="科">小旦</span>三郎。奴家的聲音難道就聽不出了。<span class="科">淨作疑介</span>小生實是聽不出。</p>
        
        <p class="曲"><span class="牌">錦漁燈</span><span class="科">小旦</span>我是那懷扼臂薛昭臨贈。我是那去遼陽丁令還靈。<span class="夾白"><span class="科">淨驚介</span>你這等說。是個鬼魅。敢是還魂轉來的。<span class="科">小旦</span>我</span>未能勾鸚鵡重逢環玉痕。暫臨風攜將金碗出風塵。</p>
        
        <p class="白"><span class="科">淨驚介</span>哦。我記得出了。你敢是閻婆息。<span class="科">小旦</span>奴家便是。<span class="科">進淨見小旦驚避介淨</span>阿呀。小娘子。自古說得好。冤有頭。債有主。你該尋宋江。怎麼到來尋我哩。你你你只該</p>
        
        <p class="曲"><span class="牌">錦上花</span>向嚴武索命頻。<span class="夾白">怎麼到</span>恨王魁負桂英。<span class="夾白">好似</span>妖蛟夜舞欲欺人。<span class="夾白"><span class="科">小旦</span>奴家今夜不為討命而來。<span class="科">淨</span>這等這等我不曾</span>招屈子楚些吟。<span class="夾白">不曾</span>學崔護視殮殷。<span class="夾白">因甚麼</span>畫圖魂返牡丹亭。隱現畢方形。</p>
        
        <p class="白"><span class="科">小旦笑逼淨淨遠介小旦</span>三郎。不消駭怕得。</p>
        
        <p class="曲"><span class="牌">錦中拍</span>你只道那重泉路陰。把幽魄沈淪。<span class="夾白">那裡曉得</span>鴛鴦性打熬未瞑。花柳情摧頹猶賸。恰好的向夜臺潛轉一靈。似雲華魂還長寢。似倩女魂離鬼門。<span class="夾白">須信道</span>紫玉多情。英臺含恨。<span class="夾白">因此</span>背魚燈涉巫嶺。</p>
        
        <p class="白"><span class="科">淨近小旦介小旦</span>三郎。你看我的容顏。比往常何如。<span class="科">淨看笑介</span>一些兒不改。</p>
        
        <p class="曲"><span class="牌">錦後拍</span>覷着伊俏龐兒宛如生。嬌吐依然舊鶯聲。<span class="夾白">打動了</span>我往時逸興。我往時逸興。銀蠟下鸞交鳳滾。向紗窗中重擁麝蘭衾。彷彿聽鼓瑟湘靈隱隱。真箇春蠶絲到死渾未盡。</p>
        
        <p class="白"><span class="科">淨</span>娘子。還記得生前的行徑麼。<span class="科">小旦</span>奴家怎麼不記得。我想當時呵。</p>
        
        <p class="曲"><span class="牌">罵玉郎帶上小樓</span>小立春風倚畫屏。好似萍無蔕柏有心。珊瑚鞭指填衡門。乞香茗。我因此賣眼傳情。慕虹霓盟心。慕虹霓盟心。蹉跎杏雨梨雲。致蜂愁蝶昏。致蜂愁蝶昏。痛殺那牽絲脫紝。只落得搗牀搥枕。我方纔颺李尋桃。纔颺李尋桃。<span class="夾白">便</span>香銷粉褪。玉碎珠沈。歎浣沙溪鸚鵡州<span class="夾白">共</span>夜壑陰陰。今日裡羨梁山鴛鴦塚並。</p>
        
        <p class="白"><span class="科">淨</span>正是。我如今思量起來呵。你</p>
        
        <p class="曲"><span class="牌">前腔</span>李代桃僵翻誤身。恨他翻為雨覆作雲。可憐紅粉付青萍。淚沾巾。好一似膏火生心。苦時時自焚。苦時時自焚。正捱剩枕殘衾。値飛瓊降臨。値飛瓊降臨。驟道是山魈現影。又道是鶤弦洩恨。把一箇震耳驚眸。把一箇震耳驚眸。<span class="夾白">博得個</span>蕩情怡性。動魄飛魂。看赴高唐向陽臺雨渥雲深。又何異那些時鶼鶼影並。</p>
        
        <p class="白"><span class="科">小旦</span>三郎。奴家看起來。我既捨不得你。你又活不得我。不如我與你結一個鴛鴦塚。完了兩人的夙願罷。<span class="科">淨驚介</span>這個怎麼使得。<span class="科">小旦</span>我也顧不得。只是扯了你同去便是。<span class="科">小旦扯淨淨掙不脫介</span></p>
        
        <p class="曲"><span class="牌">尾聲</span><span class="科">小旦</span>何須鵩鳥來相窘。效于飛雙雙入冥。我纔得九地含矑鴛塚安然寢。</p>
        
        <h2 id=ch32 class="chapter"><span class="齣題">第三十二齣　聚義</span></h2>
        
        <p class="曲"><span class="牌">三臺令</span><span class="科">外小生戎服上</span>囹圄拘繫賢良。山寨驅馳虎狼。聲勢甚鴟張。管直搗有誰抵當。</p>
        
        <p class="白">故人還寂寞。削跡共艱虞。殺氣橫千里。軍聲動九區。<span class="科">外</span>我們今日往救宋戴兩個好漢。不免要驚動大隊人馬。快請眾兄弟們到忠義堂上議事。<span class="科">淨丑小旦同上</span>劍鋒輝太皥。旗焰拂蚩尤。<span class="科">見介小生</span>宋戴兩個好漢。被那蔡九知府屈陷囹圄。即日就要典刑。不免要眾兄弟同去救取他兩個。但法場之上。不是等閒。大家都換了本等衣服。或扮做客商。或扮做農家夫婦。分路埋伏。臨時以砲響為號。一齊殺將攏來。救取他們。不免就此起行前去。<span class="科">各換衣服同行介</span></p>
        
        <p class="曲"><span class="牌">山坡羊</span>亂紛紛忙離山嶂。急煎煎爭馳車仗。路迢迢<span class="夾白">望</span>城門未關。影悠悠東市分途往。暗主張。弓刀貼肉藏。衣更服變。服變平時狀。好相機宜。同施伎倆。思量。英雄未易傷。猖狂。官兵孰敢當。</p>
        
        <p class="白"><span class="科">小生</span>我們早已到法場近邊。不免分路埋伏則個。正是懸旌要路口。倚劍短亭中。<span class="科">下生副淨綁眾押行介</span></p>
        
        <p class="曲"><span class="牌">前腔</span><span class="科">生副淨</span>氣冲冲精神莽撞。影飄飄英魂蕩漾。<span class="科">生</span>痛煞煞<span class="夾白">把</span>池魚罹殃。<span class="科">合</span>恨悠悠賫志同淪喪。<span class="夾白"><span class="科">雜</span>此間已是法場上了。<span class="科">生副淨</span></span>赴法場。心思自感傷。<span class="夾白"><span class="科">副淨附生耳介</span>那梁山泊張榜說來救我們。只怕來不及了。</span>須臾援救。援救成虛謊。<span class="夾白"><span class="科">生</span>哎。</span>禍到臨頭。空勞惆悵。<span class="科">末冠帶雜隨上指生介</span>乖張。<span class="夾白">你</span>平時空項強。<span class="科">指副淨介</span>荒唐。<span class="夾白">你</span>今朝誰抵當。</p>
        
        <p class="白"><span class="科">雜</span>稟老爺。午時三刻到了。<span class="科">末</span>這等起鼓。<span class="科">雜將起鼓外小生淨丑小旦同殺上</span>梁山泊好漢大夥在此。那個敢動手。<span class="科">丑殺末混殺外扶生副淨起介外</span>眾兄弟們。蔡九知府既已殺了。其餘人民與他無干。不要害他。<span class="科">眾止介外</span>公明。你既身遭阱陷。戴兄又倏被連株。小弟們自愧為人謀而不忠。<span class="科">生</span>我兩人蒙列位救取。生死骨肉。何以為報。只是列位怎麼就曉得今日行刑。救兵來得這等迅速。</p>
        
        <p class="曲"><span class="牌">四犯黃鶯兒</span><span class="夾白"><span class="科">外小生</span>那日自戴兄別後呵。</span>隨悔計周張。奈追蹤去路忙。預知敗露遭淪喪。<span class="夾白">因此</span>車馳法場。兵埋道傍。<span class="夾白">看此際呵</span>似殘雲風捲無攔擋。渠魁殲決。英雄無恙。方快吾儕莽壯。</p>
        
        <p class="白"><span class="科">末雜扮追兵上</span>神融躡飛動。戰勝洗侵凌。我們官兵來追梁山泊一夥人馬。<span class="科">生望介</span>你看追兵又遠遠來了。怎麼樣好。<span class="科">外</span>公明。這個何妨。</p>
        
        <p class="曲"><span class="牌">前腔</span><span class="夾白">他</span>怒臂奮螳螂。縱當車亦可量。<span class="夾白">我</span>勢如破竹誰能擋。<span class="夾白">一任</span>旌旗肆張。干戈遍揚。笑追兵役役成虛謊。<span class="夾白"><span class="科">混殺末雜敗下外</span>他們料不敢再來相追了。我們歸寨去罷。<span class="科">眾行介</span></span>歸途瀟灑。凱歌歡暢。今日梁山勢壯。</p>
        
        <p class="白">同敲金鐙響。齊唱凱歌回。<span class="科">下</span></p>
        
        <p class="曲"><span class="牌">攤破簇御林</span><span class="科">眾擁旦上</span>悲流落。沒主張。一路迢迢暗忖量。未知他果否潛蹤。只落得裙釵飄蕩。<span class="夾白"><span class="科">作到介雜</span>稟夫人。已到梁山水寨了。<span class="科">旦</span></span>虎狼窟裡相凝望。<span class="夾白">怎能勾</span>鴛鴦池上相偎傍。<span class="科">外小生老旦眾上</span>救忠良。歡娛簇擁。返斾有輝光。</p>
        
        <p class="白"><span class="科">生旦相見介生</span>呀。娘子。你為何也在此處。<span class="科">旦</span>便是。奴家一個暮夜。有數騎突至。不由分說。把奴家搶了就走。直到這裡。與奴家說相公的顛末。叫奴家在此等候相公。奴家還在疑信之間。見了相公。方纔安心。<span class="科">生謝外介</span></p>
        
        <p class="曲"><span class="牌">前腔</span><span class="科">生</span>雲天誼。詎可量。匡救蜉蝣離虎狼。復垂憐閫內荊釵。使夫妻團圓無恙。<span class="科">合</span>鋤強銖暴軍威壯。扶危濟困恩波曠。恁強梁。能如山寨。水滸有餘光。</p>
        
        <p class="曲"><span class="牌">意不盡</span>替天行道旌旗漾。看忠義堂顏高敞。管指日招安達帝鄉。</p>
        
        <p class="落詩">只合終身作臥龍。<br />偏承霄漢渥恩濃。<br />祇令文字傳青簡。<br />不使功名上景鍾。</p>
                
    </body> 
</html>