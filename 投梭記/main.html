<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/投梭記</title>
        <meta name="author" content="明　徐復祚　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">投梭記</span></h1>

        <p class="作者">明　徐復祚　著</p>
        
        <h2 id=ch1 class="chapter"><span class="齣題">第一齣　家門</span></h2>

        <p class="曲"><span class="牌">瑤輪第七</span><span class="科">末上</span>瑤輪先生貌已焦。何事復呶呶。自從世棄。屏居海畔。煞也無聊。況妻身號冷。子腹啼枵。不將三寸管。何處覓逍遙。　　算來日月。只有酒堪澆。一醉樂陶陶。自歌自舞。自斟自酌。暮暮朝朝。但清風無偶。明月難邀。聊將離索意。說向古人豪。<span class="科">問答照常</span></p>
        
        <p class="曲"><span class="牌">滿庭芳</span>江左風流。謝郎稱最。居平醉日恆多。東鄰有女。一見締絲蘿。奈可虔婆作梗。輕貧士取鬧投梭。生惡計。巧乘折齒。逼泛豫章艖。　　王敦方犯闕。錢鳳繼起。滿地干戈。痛周戴尚書罵賊遭磨。幸有伊尼助陣。戰采石重整山河。縹風氏死中得活。重會秣陵阿。</p>
        
        <p class="落詩">謝幼輿折齒寧土苴。<br />元縹風守節几菹鮓。<br />兩尚書駢戮得褒封。<br />鹿大王助陣堪驚詫。</p>
        
        <h2 id=ch2 class="chapter"><span class="齣題">第二齣　敘飲</span></h2>
        
        <p class="曲"><span class="牌">破齊陣</span><span class="科">生冠服扮謝鯤上</span>鵷鷺清班謝卻。林泉雅致堪娛。冠掛東門。吟成梁父。到處詩朋酒侶。鼙鼓中原多俶擾。藜杖西山且挾書。蹉跎光景徂。</p>
        
        <p class="誦"><span class="牌">清平樂</span>中原鼎沸。帶甲滿天地。解組歸來聊自避。寂寂柴門長閉。　　閒來何事徜徉。筆牀酒盞茶鐺。試問東華熱哄。何如北牖清涼。</p>
        
        <p class="白">下官姓謝。名鯤。字幼輿。陳國陽夏人也。父親任至國子監祭酒。家于秣陵之落星橋。下官賦性落拓。不修威儀。向為東海王府參軍。因見他作事乖張。遂謝病歸。自家居以來。日惟飲酒讀易。不與外事。但飲量頗弘。又不善生產。薄田陋室。盡作酒資。以此家業蕭然。難以度日。荊妻王氏。乃豫章王車騎之女。不但瑤編彤管。追班氏之芳蹤。且喜裙布釵荊。守孟光之雅操。岳父見我家貧。時常看濟。這幾時不見來。想因道路遙遠。兵戈阻澀。以此聞問久不相通。連日家中空乏。不知早膳已炊得否。夫人那裡。</p>
        
        <p class="曲"><span class="牌">前腔</span><span class="科">旦上</span>操作自甘朝暮。服勞豈憚勤劬。狼狽生涯。蠨蛸門戶。謾說樂饑薖軸。自分蓬蒿甘淡薄。寧向花枝鬭麗姝。雲鬟羞整梳。</p>
        
        <p class="白"><span class="科">見介生</span>夫人。我致政歸來樂有餘。閒居不飲待何如。<span class="科">旦</span>相公。學成文武須當貨。何故棲遲泌水隅。相公。我看你志氣騰驤。人才超乘。筆下三千牘。學究天人。胸中十萬兵。機參造化。當此龍爭虎鬭之日。正汝鳳翥鸞翔之時。何乃為飲酒自廢之鄭洎。竟不學乘時赴會之蕭曹。況三餐不繼。半菽嘗虧。日高未炊。何日是了。<span class="科">生介</span>夫人。卑人豈無當世之志。但須待時而動。當今晉室不綱。五胡雲擾。東海王越井蛙窞鼠耳。成得甚事。是以不欲為其參軍。卑人正恐終不能免耳。夫人乃欲褰裳就之乎。目前窮苦。何足介意。古人三旬九餐。貧豈獨我。</p>
        
        <p class="曲"><span class="牌">玉芙蓉</span><span class="夾白">我</span>遺榮忽若無。歸杖真知足。向波濤乞得泉石閒軀。飢來菘菜和雲煮。興到村醪帶月沽。無憂慮。但捫蝨自語。任京塵眯眼。怎到草茅廬。</p>
        
        <p class="曲"><span class="牌">前腔</span><span class="夾白"><span class="科">旦</span>你</span>饑寒迫向隅牢落悲難遇。拙謀生絕似玄晏相如。荊扉盡日無人扣。涸轍何時得水甦。雲衢路。似康莊須騖。勸君家早奮。莫待哭窮途。</p>
        
        <p class="白"><span class="科">生</span>夫人。說話良久。腹中甚飢。不知可有早膳。<span class="科">旦</span>廚中乏米。尚未得炊。<span class="科">生</span>我已罷官。這袍服要他何用。你就與我脫去。央鄰家小二。換了幾貫錢。買些米。多沽些酒來消遣。<span class="科">旦脫衣應介</span>曉得。胸中徒有千金賦。囊裡慚無一貫錢。<span class="科">下生弔場</span></p>
        
        <p class="曲"><span class="牌">新荷葉</span><span class="科">外上</span>唱罷銅鞮日欲晡。花前醉樽前起舞。<span class="科">小生上</span>春山無伴訪潛夫。丁丁伐木聲相赴。</p>
        
        <p class="白"><span class="科">外</span>下官周顗。字伯仁。官拜尚書。<span class="科">小生</span>下官戴淵。字若思。官拜尚書僕射。伯仁兄。此間已是謝幼輿家門首。與你逕入。<span class="科">生迎接介外小生</span>江左衣冠愛惜春。時時豪飲任天真。<span class="科">生笑介</span>知君此興應非淺。笑我藜藿終難作主人。伯仁若思二兄。何以忽蒙枉顧。<span class="科">外小生</span>我輩在新亭飲酒。不得足下。無以為歡。故此相造。<span class="科">小生</span>并攜得青蚨半千。幼輿可去沽些酒來。以完我兩人未闌之興。<span class="科">生</span>小弟正因悶坐無聊。廚中告匱。已把小弟所穿袍服。倩鄰家小廝換酒去了。二兄少待。<span class="科">向內問介</span>夫人。沽得酒到。就煖來我輩同飲。<span class="科">內應介外</span>小弟一來造飲。二來也要勸幼輿出仕。若是你把袍服都廢。難道絕意仕宦了。所謂幼輿不出。其如蒼生何。<span class="科">小生</span>豈但蒼生。其如數口何。<span class="科">生嘆介</span></p>
        
        <p class="曲"><span class="牌">錦纏道</span><span class="夾白">自笑我</span>計迂疎。似仲蔚蓬蒿滿居。蕪穢積庭除。<span class="夾白"><span class="科">外小生</span>弟輩聞得幼輿也貧得緊了。不知何以度日。<span class="科">生</span></span>但饑來採盡山蕨溪魚。<span class="夾白"><span class="科">外小生</span>難道便足了你一生麼。<span class="科">生</span>我用不了</span>青山下雲犁月鋤。<span class="夾白">一任他</span>紅塵中伯略王謀。笑傲覷沈浮。<span class="夾白">管什麼</span>爭龍鬭虎。<span class="夾白"><span class="科">外小生</span>可不埋沒了英雄。<span class="科">生</span>本是</span>乾坤一腐儒。豈堪與人間張主。<span class="夾白">自合</span>掩蓬門蝶夢任蘧蘧。</p>
        
        <p class="曲"><span class="牌">朱奴插芙蓉</span><span class="科">旦攜壺上</span>雪花釀流霞滿壺。烹葵韭香浮朝露。<span class="夾白"><span class="科">生</span>想是有酒了。待小弟去取來。<span class="科">出介</span>夫人。可是有酒了。<span class="科">旦</span></span>自愧匆匆缺雞黍。<span class="夾白"><span class="科">生</span>不妨。都是相知的。</span>儒家味從來儉素。<span class="夾白">夫人請進罷。<span class="科">旦下生持酒見介</span>二兄。這</span>是苜蓿具恐不堪下箸<span class="夾白">似</span>這般貧儒作供。直得一胡盧。</p>
        
        <p class="白"><span class="科">飲介外小生</span>幼輿。弟輩自過江來。還不曾有一日醒哩。</p>
        
        <p class="曲"><span class="牌">傾杯序</span><span class="夾白">這是</span>醍醐。澆塊磊。送居諸。誰解得杯中趣。<span class="科">生</span>斷送了幾場蝸戰。幾遍蜂衙。幾處蛙鳴。幾許龍圖。<span class="科">合</span>似這般兵戈蔓衍。中原瓜剖。天地蓁蕪。豈容人睜開醒眼看飛烏。</p>
        
        <p class="白"><span class="科">外小生</span>請問幼輿。當今豪傑是誰。<span class="科">生嘆不答小生</span>王敦卻也豪爽。<span class="科">生笑介</span>王處仲蜂目豺膺。此人得志。飛而食人。不意二兄人倫之鑑。一昏至此。<span class="科">外小生</span>未便如幼輿之言。請問幼輿。何以遂堅丘壑之志。</p>
        
        <p class="曲"><span class="牌">小桃紅</span><span class="科">生</span>我豈甘落魄山之曲。閒浪蕩溪之澳。笑悠悠若個能刮目。紛紛何地堪投足。沐猴虓虎干碌碌。只落得坐觀傀儡悲哭。</p>
        
        <p class="白">我輩今日飲酒快甚。如何說起朝家事來。二兄應罰大觥。<span class="科">外小生笑介</span>應罰。應罰。<span class="科">飲介</span></p>
        
        <p class="曲"><span class="牌">福馬郎</span>對酒何當談世務。且進杯中物。休自誤。花開謝只須臾。天地一丘墟。便宜事醉糢糊。</p>
        
        <p class="曲"><span class="牌">尾聲</span>由來酒是人間祿。且濡首旁觀榮共辱。莫問劉興與項蹙。</p>
        
        <p class="白"><span class="科">外小生</span>弟輩醉矣。姑且別去。改日再來。</p>
        
        <p class="落詩">酌酒與君君自寬。<br />山川龍戰血漫漫。<br />乍逢酒客清遊慣。<br />談笑功成恥據鞍。</p>
        
        <h2 id=ch3 class="chapter"><span class="齣題">第三齣　逼娼</span></h2>
        
        <p class="曲"><span class="牌">光光乍</span><span class="科">小丑扮元鴇子上</span>老去病來纏。花謝豈重妍。曾擅平康鉛華選。怪的是小猱兒忒寒賤。</p>
        
        <p class="誦"><span class="牌">昭君怨</span>春到驚翻繡幌。陌上柳條新放。花月傍樓臺。鏡奩開。　　悶把闌干倚。羞見鴛鴦雙起。休說舊風流。皺眉頭。</p>
        
        <p class="白">老身李氏。原是教坊中角妓。此間落星橋有個財主。姓元。名緒。因到我家來闝得意了。遂娶了老身。到得他家。不上十年。家道消折。老兒也就死了。他前妻掉下一個女兒。喚名縹風。年方二八。生得千嬌百媚。從小教他吹彈歌舞。頂真續麻。風流調笑。諸事皆精。老身無以糊口。只得仍做教坊中勾當。屢屢教他接客。只是不從。今日不免再喚他出來。勸誨一番。縹風兒那裡。<span class="科">占上</span></p>
        
        <p class="曲"><span class="牌">似娘兒</span>顧影自悲憐。嚴親喪家道顛連。青銅怯照芙蓉面。朝雲嬾赴。春陽怕踏。懊惱慵填。</p>
        
        <p class="白"><span class="科">見介</span>母親萬福。<span class="科">丑</span></p>
        
        <p class="誦"><span class="牌">菩薩蠻</span>孩兒。你不見春蕪掩映鞦韆裡。春波搖動鴛鴦起。多少俏王孫。金鞭嫋翠裙。　　<span class="科">占</span>母親。我繡窗閒自坐。那管春光過。任他紅紫飛。春愁不到眉。</p>
        
        <p class="白"><span class="科">丑</span>我兒。你在房中做甚。頭也梳得不整齊。花兒也不帶朵。<span class="科">占</span>孩兒在房中繡花。梳甚麼好頭。<span class="科">丑</span>我這樣人家。繡甚麼花。你接了個富貴郎君。怕沒得穿。沒得帶。到自去做生活。依着做娘的。還梳個好角兒。穿套好衫子。搽些脂粉。人來也好看。<span class="科">占</span>母親。這是甚麼說話。父親在日。也是秣陵有名目的人。骨肉未寒。何忍為此勾當。倚門獻笑。再也休題。<span class="科">丑</span>我兒。那裡是你娘要你做這勾當。自從你父親亡後。家中十分艱窘。開門七事。那一件不在做娘的身上。你若不肯接人。教我如何度日。況你這般容貌。這般年紀。就不說與我掙錢。你自己青春也不可蹉過。<span class="科">占</span>母親聽稟。</p>
        
        <p class="曲"><span class="牌">月上五更</span>繡榻閒憑遍。春光任流轉。<span class="夾白"><span class="科">丑</span>你雖不肯接客。我今開着門戶在此。只怕那些子弟們也饒你不得哩。<span class="科">占</span></span>何處閒蜂蝶。敢逐桃花片。<span class="夾白"><span class="科">丑</span>外邊這般好景。不耍子也是癡。<span class="科">占</span></span>一任南陌東城。遊絲趁風軟。<span class="夾白"><span class="科">丑</span>日日坐在房中。難道不悶人。<span class="科">占</span></span>我金針絍罷重添線。那管他樹底流鶯。簷前飛燕。<span class="夾白"><span class="科">丑</span>兒。那間房子有甚好處。<span class="科">占</span></span>有秦川錦玉女梭。并州翦。閨中此景堪留戀。<span class="夾白"><span class="科">丑</span>難道住了你一世。<span class="科">占</span></span>縱便是歲歲年年。亦何愁何怨。</p>
        
        <p class="曲"><span class="牌">蠻江令</span><span class="科">丑</span>我這冷落閒庭院。貧窮怎消遣。我與你兩口。朝夕裡七件將何辦。你不見南瓦北瓦整日笑喧闐。偏我把門兒閉匾兒面何曾見。</p>
        
        <p class="曲"><span class="牌">月照山</span><span class="科">占</span>生小多婉孌。風月閒情淺。那賣笑喬衣飯。未語先羞靦。煙月招牌。明明攝魂券。<span class="夾白"><span class="科">丑</span>我兒。你不要說盡了。做小娘不好。接了有錢的子弟們。要喫有珍羞百味。要穿有錦繡千箱。<span class="科">占搖頭介</span>娘。羞答答虧你說這話。</span>何須揀食穿衣絹。便是腹餒身寒。也勝是勾闌里串。<span class="夾白">母親。既是家裡艱難。隨分女工針指。機梭織紡。孩兒件件都會。情願朝夕無懈。奉事母親。</span>你休心偏。嚥他人喉下涎。還則望週全。結孩兒指下緣。</p>
        
        <p class="白"><span class="科">丑背介</span>縹風執性如此。一時未便勸得他轉也。且不要難為他。他說願做女工。我就將計就計。要他織錦。待織不出時。打他有名。機兒不許他擺在房裡。要擺在當門。等這些過往子弟日日刮他。少不得刮上了。<span class="科">對占介</span>孩兒若肯生理。我又何愁。我思想起來。只有織錦好生理。又怕辛苦難為你。</p>
        
        <p class="曲"><span class="牌">涼草蟲</span>繰成天女絲。分來園客繭。無昏曉。須勤勉。只愁你寒窗百慮煎。體嬌心倦。待織到連理花枝。還須留意纏綿。</p>
        
        <p class="白"><span class="科">丑</span>我兒。明日就去買了機兒。揀好日就動手。你一日不趁。一日不活哩。<span class="科">占</span>曉得。</p>
        
        <p class="落詩">春風永巷閉娉婷。<br />曉夜機聲吚𠵣<a epub:type="noteref" href="#char01"><sup>註</sup></a>鳴。<br />唱盡新詞歡不見。<br />煙花冷落過清明。</p><aside epub:type="footnote" id="char01"><p>「⿰口軋」</p></aside>
        
        <h2 id=ch4 class="chapter"><span class="齣題">第四齣　渡江</span></h2>
        
        <p class="曲"><span class="牌">雙勸酒</span><span class="科">副淨扮錢鳳上</span>籧篨戚施。甘言悅耳。似向火乞兒。承顏順旨。奴顏婢膝任人嗤。好官自我為之。</p>
        
        <p class="白">生平性格似虺蛇。腹有戈矛臉有花。有甚意頭求富貴。設些巴鼻便奸邪。下官姓錢。名鳳。表字世儀。嘉興人也。若論我平日做人。真個有許多奇妙。天生成一條為鬼為蜮。半明不白。秤鉤兒般的直肚腸。又長成一副斑斑駁駁。花嘴花臉。染缸兒似的好面貌。別沒甚伎倆才能。專一味脅肩諂笑。見貴人蹲低了曹子交的長身。好似頂枯髏的死尾狐。對小民拽扎起閻羅王的狠臉。有如新出林的金錢豹。逞着三寸簸人弄人的快舌。當地便起千丈風波。藏着百般算人哄人的機謀。對面還如九嶷峰嶠。赤頭蠅任爾嗔憎。白日鼠由他譏誚。嘗盡了美甘甘香馥馥董賢鄧通的黃龍陽。嗅盡了臭烏筯泥滑辣五侯七貴的鞾鼻凹。送錢財土門。忙忙伸著頸好似鵝頭。好朋友相訪。請請請縮着頭猶同烏龜。假謙恭賽過王莽。施詭譎不數曹瞞。人都道我是楚元極的教門。我自想還是吳伯嚭的腔調。<span class="科">笑介</span>那曾怕生前三尺難逃。還只愁死後一報還報。我錢鳳蒙王大將軍擡舉。現做參軍。名位雖不甚高。腹心頗頗相托。中軍帳惟我獨尊。前箸籌誰人敢借。目今晉室不綱。刁劉擅政。大將軍現總八州軍馬。聲勢赫奕。朝野震恐。況有親兄王導。現為丞相。每事與大將軍相為表裡。眼見得大事可成。受禪有日。那時大將軍做了皇帝。王丞相做了皇兄。我錢鳳豈不是第一個佐命元勛。好暢快活。且待進見之時。勸他早早渡江。呀。轅門掌號。想是大將軍陞帳矣。<span class="科">淨扮王敦上</span></p>
        
        <p class="曲"><span class="牌">秋蕊香</span>睥眤乾坤雄志。干將劍雙倚雌雄典午衰微棲遲江沚。定伯略必須翦此。</p>
        
        <p class="誦"><span class="牌">減字木蘭花</span>朝廷多故。須知鼎革天之數。誰廢誰興。可奈狐狸擾玉京。　　英雄困久。從今得展拿雲手。南向揮戈。直搗新亭奈我何。</p>
        
        <p class="白">孤姓王。名敦。字處仲。瑯琊臨沂人也。尚武帝襄城公主。拜駙馬都尉。後因翼戴今上。累拜鎮東將軍。都督江南等八州諸軍事。駐劄姑熟。我想晉室凌夷。王氣將盡。況有劉隗刁協在內弄權。每每排沮孤家。孤今乘累代餘威。藉八州士馬。內有吾兄茂弘。外有參軍錢鳳。晉室宗社。何愁不入吾掌。吾兄已差人在此徵取入朝。不乘此渡江而去。更待何時。<span class="科">笑介</span>蛟龍豈久池中物。騏驥寧甘櫪下終。叫將官。大開轅門。請錢參軍議事。<span class="科">眾介副淨入跪介</span>主公。錢鳳見。<span class="科">淨</span>世儀少禮。世儀。丞相有書來。朝廷亦有使命。取我入朝。何時可去。<span class="科">副淨</span>鳳聞時不可失。即今日便宜渡江。不可遲滯。<span class="科">淨</span>分付大小三軍。趁此風日晴和。速渡過江去。<span class="科">眾吶喊介</span></p>
        
        <p class="曲"><span class="牌">朝元令</span>揚旌誓師。千里龍蛇字。橫槊賦詩。千古風流事。整頓艅艎。遠臨江氾。只為群狐爭肆。天地無私。干戈斧鉞寧浚時。白羽逐青絲。龍旂引鳳輜。<span class="科">合</span>風颿如駛。指日見錦衣兵士。錦衣兵士。</p>
        
        <p class="曲"><span class="牌">前腔</span>滾滾波濤吞噬。靈潮萬里澌。天塹勢難支。看京觀陳屍。舟中掬指。窮醜自求顛躓。江左一枝。枯魚呴沫真可媸。管教你愁遂楚天滋。恨同吳水咨。<span class="科">合前</span></p>
        
        <p class="曲"><span class="牌">前腔</span>隱隱金焦山寺。狂瀾砥柱斯。暢望酒頻釃。吳楚分雄。乾坤自爾。笑問朝宗何自。撫景追思。投鞭欲濟誰敢尸矯矯祖生詞。嵬嵬公瑾祠。<span class="科">合前</span></p>
        
        <p class="曲"><span class="牌">前腔</span>渺渺煙青峰紫。山巒挺玉芝。雲樹映茆茨。錦浪霞浮。金波日刺。噴浪鯨鯢不試。雲影天光。中流自在堪舉卮。短棹泛鸕鶿長汀立鷺鷥。<span class="科">合前眾</span></p>
        
        <p class="白">稟爺。已到石頭城下了。<span class="科">淨</span>錢參軍。孤已到此。如何百官不出迎接。不來犒師。傳下號令。著軍士高聲大叫。著晉家宰執軍前議事。<span class="科">副傳介</span>大小三軍。大將軍有令。向城下高叫。喚晉國大臣軍前議事。<span class="科">眾應喊介外小生醉容上</span></p>
        
        <p class="曲"><span class="牌">三棒鼓</span>石頭城下酒如淄。色過琥珀瓊脂也。醉何辭。狂來撚髭。醒來抹眵難自搘。還愁明朝欲買無貲也。難賒一鴟。難賒一鴟。</p>
        
        <p class="白"><span class="科">小生</span>伯仁兄。我輩飲酒甚樂。忽聞王敦渡江而來。其意何如。<span class="科">外</span>他不臣之跡。頗頗彰露。果不出幼輿之言。今來入朝。目中那有我輩。相見時和你不宜卑屈。使彼覷江東無人。<span class="科">小生</span>伯仁所見極是。<span class="科">外對小卒介</span>報去。說有周戴兩尚書拜望。<span class="科">卒報介淨</span>錢參軍。相見之禮若何。<span class="科">副淨</span>待錢鳳出去講定了。然後相見。<span class="科">淨</span>說得是。<span class="科">副淨出見介</span>二位老先生拜揖。<span class="科">外小生</span>世儀兄拜揖。<span class="科">副淨</span>二位莫非要見大將軍麼。請問如何行禮。<span class="科">外小生</span>呀。朝廷自有體統。尚書八座之尊。難道停參不成。<span class="科">副淨</span>老先生差矣。大將軍禮絕百寮。位在諸侯王上。況今日手握重兵。江左危于累卵。即官家尚且拱手。二位老先生何難屈膝。倘以禮數之虛文。賈不測之實禍。那時螳臂奚施。麝臍空噬。莫怪錢鳳此時不言也。<span class="科">外小生笑介</span>世儀。大將軍雖尊。同為朝廷臣子。非有君臣之分。大將軍來而我輩不出。罪在我輩。出而不接。罪不在我。若大將軍不出。我輩也不入。<span class="科">副淨</span>等錢鳳委曲去稟。<span class="科">進介</span>周顗戴淵崛強之甚。必欲與主公講鈞敵之禮。依錢鳳看起來。主公少自貶損。哄他進來。就說話中間。尋一釁端。殺此老牛。實為上策。<span class="科">淨</span>參軍之言有理。叫開門。請二位尚書相見。<span class="科">淨出接介外小生進見介淨</span></p>
        
        <p class="誦"><span class="牌">臨江仙</span>聞道江東花正好。家家庭戶春風。乘流特自泛艨艟。洗兵揚子水。駐馬秣陵峰。　　<span class="科">外小生</span>王氣自來推建業。靈長國運曈曨。處仲兄。我與你猛拚飲散百壺空。且將鴻鵠意。付作馬牛風。</p>
        
        <p class="白"><span class="科">淨</span>伯仁兄。若思兄。孤之此來。朝議以為何如。<span class="科">外小生</span>不知處仲者以為逆節。深知處仲者以為忠誠。<span class="科">淨笑介</span>卿可謂能言矣。<span class="科">副淨</span>聞得江東日夜憂恐。果有之麼。<span class="科">外小生笑介</span>世儀差矣。處仲若擁兵犯順。人思賈勇。處仲若戮力王室。且悲其來之晚。何憂恐之有。<span class="科">淨笑介</span>又說得好。<span class="科">副淨</span>只是大將軍到此。百官不可不迎。三軍不可不犒。<span class="科">外小生</span>世儀一發差了。百官各有司存。豈以處仲而離次。三軍未有奇績。難以勤王而望賞。<span class="科">淨笑介</span>久不見卿。詞鋒轉銳。<span class="科">外小生</span></p>
        
        <p class="曲"><span class="牌">二犯江頭金桂</span><span class="夾白">處仲兄。你</span>自昔翩翩雄恣。英名徹遐邇。是王家梁棟。天府彛鼒。展訏謨時捫蝨。白璧豈容疵。黃金不可訾。<span class="夾白"><span class="科">淨</span>聞得朝廷草創。儀文都陵替了。<span class="科">外小生</span></span>各守官司。勿得因而。誰敢弄王章同故紙。<span class="夾白">請問處仲。何時朝見天子。<span class="科">淨</span>還須擇日。<span class="科">副淨</span>二位身為大臣。不知朝廷典故。大將軍入朝。豈容草草。<span class="科">外小生</span>世儀。你那些個</span>言談切偲。一𣉢里威權憑恃。<span class="夾白">你敢是</span>覷朝廷作奴下廝。</p>
        
        <p class="白"><span class="科">淨</span>錢參軍。可領二公觀孤舟楫陣勢。<span class="科">副淨</span>得令。大小三軍盡皆出營。列成陣勢。<span class="科">眾軍擺陣吶喊介副淨</span>大小三軍可速歸伍。<span class="科">眾復喊下淨</span></p>
        
        <p class="曲"><span class="牌">前腔</span><span class="夾白">伯仁若思。你不見我</span>艅艎龍似。旌旗舞颺颸。更熊羆雲繞。糧草鱗差。似從心展四肢。<span class="夾白"><span class="科">副淨</span>二位老先生。你</span>須憑龜與蓍。莫開釁與疵。<span class="夾白">你不見我主公呵。</span>皤腹于䰄。鳳表龍姿。<span class="科">外小生笑介副淨</span>更英豪輻輳充任使。須知道天心佑慈。人歸如市。<span class="夾白">你若不識時務呵。則怕斷送你</span>老頭皮雙鬢絲。</p>
        
        <p class="白"><span class="科">外小生笑介</span>天下事不是一人私議的。我輩且告別。處仲兄請了。家散萬金酬死士。身留一劍答君恩。<span class="科">外小生下淨弔場介</span>周顗戴淵如此驕傲。主公何不殺之。<span class="科">淨</span>二人頗有詞令。且負時名。留之不足為患。殺之反失人心。今初渡江。豈容造次。<span class="科">副淨</span>主公之言有理。<span class="科">雜扮差官上</span>詔下金鑾殿。言投玉帳中。報進丞相府差官下書。<span class="科">報介雜跪介</span>丞相差小官稟上爺。嫌疑之際。不好相見。書中之言。切乞介意。<span class="科">遞書淨看介</span>差官自回。另遣人送回書來罷。<span class="科">雜</span>曉得。將軍不下馬。各自奔前程。<span class="科">下副淨</span>丞相。大爺書中之意若何。<span class="科">淨</span>他前邊勸我誅殺周戴。後邊引薦一人。名曰謝鯤。此人孤亦曾聞其名。收之幕下亦好。參軍。明日就將些禮物去聘來。<span class="科">副淨</span>領旨。</p>
        
        <p class="落詩">極眺金陵城。<br />高風捲斾旌。<br />孔璋文素重。<br />萬里可橫行。</p>
        
        <h2 id=ch5 class="chapter"><span class="齣題">第五齣　訂盟</span></h2>
        
        <p class="曲"><span class="牌">嬾畫眉</span><span class="科">占上</span>小立闌干春晝遲。蕩漾晴光燕子飛。枕痕一線粉腮欹。忽聽鳥語因風碎。幾度支頤嬾畫眉。</p>
        
        <p class="誦"><span class="牌">烏夜啼</span>小桃落盡殘紅。夜來風。又是一番春事不從容。　　繡窗畔。機軋軋。恨重重。可惜日長閒掛小簾櫳。</p>
        
        <p class="白">奴家縹風。奉母親命織錦為活。這是女子分內的事。只是教我機兒不要擺在房裡。故意擺在當門。奴家日逐上了機。門外踏春年少。不知有許多來調弄。我雖不睬他。卻是欠雅。西鄰有個謝參軍。風流蘊藉。時常過來。看他十分留意奴家。奴家若得這樣一人。終身事奉。也免了青樓之醜。只是母親嫌他家貧。每每怠慢他。他雖不放在心上。奴家卻過意不去。今日母親人家喫酒去了。不免上機兒趲織一回。</p>
        
        <p class="曲"><span class="牌">前腔</span>手攬金梭思欲迷。寒食飛花香滿畦。挑絲理素机拋擲。鄰姬莫問容顦顇。只許西窗夜月知。<span class="科">生醉上介</span></p>
        
        <p class="曲"><span class="牌">前腔</span>賞勝尋芳帶醉歸。臥酒吞花日幾回。行行慢到玉樓西。<span class="夾白">呀。</span>忽驚小婦鳴機織。<span class="夾白"><span class="科">占作嘆介生</span>看他</span>斂態停梭聲正欷。</p>
        
        <p class="白">小生從西郊踏春而歸。不覺爛醉。前面已是元媽媽家。你看縹風正在機間織錦。看他面如明月。輝如朝霞。色如桃葩。肌如凝雪。乍見如紅蓮透水。近覘如彩雲出山。天下那有這樣好女子。且走上前去。看他如何。<span class="科">揖介</span>小娘子作揖。<span class="科">占</span>機中不便回禮。省了罷。<span class="科">生</span>你就下機來還我一禮。不好麼。也罷。我這個淡喏。不到得拆了本。小娘子。小生酒渴得慌。借杯茶喫。<span class="科">占</span>家貧。沒有現成的。<span class="科">生</span>既沒有。回去喫罷。<span class="科">欲走又轉介占</span>怎麼去了又轉來。<span class="科">生</span>我想來沒有茶。涼水借甌兒也罷。<span class="科">占</span>前邊河水最清。好解酒。<span class="科">生</span>又道是酒渴愛江清。小娘子。小生特來相訪。喜得你老厭駝不在。你就下機來一會兒。有甚虧了你。<span class="科">占</span>我巴不得完此機錦。省得母親聒噪。那有功夫與你閒講。<span class="科">生笑介</span>你不肯下機。我自到機邊來看看。小娘子。這錦也有名麼。<span class="科">占</span></p>
        
        <p class="曲"><span class="牌">香遍滿</span><span class="夾白">這的是</span>天孫雲綺。迴環繡紋真個奇。沒倒斷金針拈又棄。<span class="夾白"><span class="科">生</span>小娘子。這是甚麼鳥兒。<span class="科">占</span></span>彩鴛雙水嬉。<span class="夾白"><span class="科">生</span>這個花是甚麼花。<span class="科">占</span></span>紅蓮並蔕偎。<span class="夾白"><span class="科">生</span>這也到有個取意兒。元有這花樣兒麼。<span class="科">占</span></span>幽情說向誰。花樣子隨心意。<span class="科">生</span></p>
        
        <p class="曲"><span class="牌">二犯梧桐樹</span><span class="夾白">小娘子。我看你這錦呵。</span>花心為鳥欹。鳥翅藏花底。就錦字迴文也猜不出多情謎。<span class="夾白">只是一節。怎禁得</span>當窗啼鳥聲聲碎<span class="夾白">你</span>靜守机梭。<span class="夾白">只恐</span>春愁消瘦伊。<span class="夾白">你不見</span>青驄控引花前轡。多少佳人。笑倒在鞦韆影裡。<span class="科">占</span></p>
        
        <p class="曲"><span class="牌">浣溪沙</span><span class="夾白">謝老爺。你</span>情意兒我心自會。生憎的命運合頹。娘行逼入煙花隊。<span class="夾白">教我到</span>紅粉叢中著舞衣。<span class="夾白">我</span>愁無際。<span class="夾白">只得向</span>寒机兒度歲月。見人羞說個真實。<span class="科">生</span></p>
        
        <p class="曲"><span class="牌">劉潑帽</span><span class="夾白">小娘子。看你</span>嬌羞暗把眉兒眥。熱心人聽了心悽。可憐雅志冰霜履。<span class="夾白">小娘子。你若肯隨了謝鯤呵。</span>也不用媒。願解下腰間珮。</p>
        
        <p class="白"><span class="科">占起身介</span>老爺若肯提拔奴家。不使淪落。願終身奉事。奴家就此拜謝。<span class="科">生</span>只恐你母親不肯。<span class="科">占拜生答介占</span></p>
        
        <p class="曲"><span class="牌">秋夜月</span><span class="夾白">我</span>真心怎移。願白首如今日。地老天荒時雖逝。風淒露冷心無懟。<span class="夾白">老爺。須</span>不是路李。<span class="夾白">莫</span>看成野卉。<span class="科">丑上</span></p>
        
        <p class="曲"><span class="牌">東甌令</span>今朝醉爛似泥。兩腳蹣跚屢舞僛。門前何事人聲沸。<span class="夾白"><span class="科">看介</span>啊呀。元來又是那個謝窮鬼嘗湯水哩。</span>惱殺人也沒廉恥。<span class="夾白"><span class="科">見介</span>謝老爹。</span>今朝下顧甚風吹。背地裡耍虛脾。</p>
        
        <p class="白"><span class="科">生笑介</span>元媽媽。你把女兒嫁我罷。<span class="科">丑</span>好好。嫁了你。好一對兒打蓮花落去。不識羞的賤人。前日說了許多不肯接客的說話。背着我機又不織。與人調弄。別個也罷。偏要與謝窮這個不長進的東西閒講。<span class="科">生笑介</span>你那見我窮來。<span class="科">丑</span></p>
        
        <p class="曲"><span class="牌">金蓮子</span><span class="夾白">看你穿一件</span>虼蜋皮。迎風只覺寒酸氣。<span class="夾白"><span class="科">生咄介</span>好好。你當面罵我。女兒不嫁我。不到得饒了你哩。<span class="科">丑</span>做出個</span>沙村勢逞威。<span class="夾白"><span class="科">占</span>母親少說些罷。孩兒心下也要嫁他哩。<span class="科">丑</span>你要嫁他。早哩。</span>打點個合巹杯。向高高山上搭救<span class="夾白">你塊</span>望夫石。</p>
        
        <p class="曲"><span class="牌">尾聲</span><span class="夾白">謝老爹。</span>從今放着傍州例。好向藍田種下雙白璧。<span class="夾白">那時節纔許你</span>擔酒牽羊來娶妻。</p>
        
        <p class="白">不識羞的賤人。還不隨我進來。<span class="科">丑占下生笑介</span>這個老乞婆這等無禮。</p>
        
        <p class="落詩">朱芾馬嘶楊柳風。<br />樹頭樹底覓殘紅。<br />歌聲緩過青樓月。<br />只有襄王一夢中。</p>
        
        <h2 id=ch6 class="chapter"><span class="齣題">第六齣　拒奸</span></h2>
        
        <p class="曲"><span class="牌">探春令</span><span class="科">旦上</span>酴醿香夢怯春風嘆雲髻飛蓬。甘勞苦杼軸燈前控。肯貪耍閒虛哄。</p>
        
        <p class="白">妾本儒家女。深居綠窗裡。結髮嫁謝郎。荊釵布為被。抱瓮朝汲泉。挑燈夜針黹。常誦交儆詩。雞鳴勸夫起。所嗟室屢空。食貧世所恥。良人負跅弛。所遇多荊枳。門戶冷于冰。人情薄似紙。傷哉行路難。悒悒詎能已。奴家王氏。自從相公出去。數日不見回家。家裡十分艱窘。全憑針黹度日。我父母家在豫章。許久不知為何再沒個音信來。這裡要稍個信去。苦無便人。甚是放心不下。我相公雄才大略。不肯出仕。終日只是喫酒。問着他又不說。咳。如何是了。</p>
        
        <p class="曲"><span class="牌">桂枝香</span>蘭閨愁冗。繡牀閒空。金針紉就慵拈。綵線添時恨種。聽黃鸝聲囀。聽黃鸝聲囀。枝頭調弄。閃得我心煩意恐。理殘羢豈因鶉結身難蔽。<span class="夾白">便向</span>牛衣泣夜中。</p>
        
        <p class="白">相公只是不見回來。外邊什麼人鬧。且把門兒閉上則個。<span class="科">下副淨扮錢鳳眾持禮物上</span></p>
        
        <p class="曲"><span class="牌">不是路</span>禮物重重。要聘人豪蓮幕同。深山裡。崎嶮屈曲路難通。<span class="夾白">似</span>獵飛熊。若還梁父能輟詠。會見天山早掛弓。<span class="夾白"><span class="科">眾</span>稟爺。前邊有座茆屋。不知可是謝家。<span class="科">副淨</span></span>茆簷下。想子真一覺華胥夢。<span class="夾白">左右的。你且把</span>玉驄輕鞚。玉驄輕鞚。</p>
        
        <p class="白">錢鳳奉大將軍特旨。來聘謝鯤。我想此人曾做東海王府參軍。不勾一年。就放歸不用。聞他在家整日飲酒。看來也是沒用東西。只是承大將軍命。不敢不去。左右的。可曾問謝老爹家住在那裡。<span class="科">眾</span>一路問來。說在玄武湖邊。門前有柳樹數株。這幾間茆屋想必是了。<span class="科">副淨</span>你去敲門。說有錢參軍來拜訪。<span class="科">眾扣門介旦內答介</span>是誰人扣門。<span class="科">眾</span>我們是錢參軍老爺。特來拜你們謝爺的。<span class="科">旦</span>不在家。<span class="科">眾稟介副淨</span>問在何處。好到那所在去尋覓。<span class="科">眾又問旦回</span>不知去向。<span class="科">眾又回副淨介</span>可再問幾時回來。我們在此待待罷。<span class="科">眾又問旦回</span>歸期做不定的。或十日。或半月。俱不可知。房子狹窄。天色又晚。不好勞得尊官久待。<span class="科">眾又回副淨介</span>這怎麼好。你再傳進去。王大將軍久慕謝爺才名。要聘出去做官。特差錢爺親齎禮物到門。既謝爺不在。禮物求夫人收下。待謝爺回來。多多拜上。說我在石頭城下相等。<span class="科">眾又傳旦白</span>老爺不在。禮物不好收得。回來說知。自然來謝。<span class="科">眾又回副淨介</span>既如此。且回。夜靜水寒魚不餌。滿船空載月明歸。<span class="科">眾齊下生急上</span></p>
        
        <p class="曲"><span class="牌">勝葫蘆</span>落拓終朝醉牆東。寧放酒杯空。乘月歸來途路永。<span class="夾白"><span class="科">看介</span>呀。</span>前村為甚燈火照天紅。</p>
        
        <p class="白">已到自家門首。夫人開門。<span class="科">旦</span>空山築茆屋。那有燕飛來。<span class="科">旦開門介</span>呀。相公。這早晚何處回來。<span class="科">生</span>在東村頭喫酒回來。<span class="科">旦</span>相公。你不在家。方纔有許多人將了禮物來。說要聘你出去做官。<span class="科">生</span>我途中曾見有許多燈火。夫人可曾問他姓甚。是那裡差來的。<span class="科">旦</span>他說錢爺親自到門。人說是王大將軍着他來的。<span class="科">生</span>原來是王敦錢鳳。夫人不曾受他禮物麼。<span class="科">旦</span>我說相公不在。不好收得。他說在石頭城下等你。請問相公。應聘也還是不應聘。<span class="科">生</span>夫人。君子席珍待用。豈甘懷寶迷邦。然須事得其人。而後名垂千古。王敦尚先帝公主。為都督尊官。一見晉室顛危。遂爾稱兵犯闕。這樣人。我謝鯤寧可餓死溝壑。不願受其爵祿。<span class="科">旦</span>相公。且把近日朝廷消息。說與奴家知道。<span class="科">生</span></p>
        
        <p class="曲"><span class="牌">桂枝香</span>秦淮波洶。鍾山塵擁。<span class="夾白">那王敦呵。</span>憑依累代雄威。擅把八州兵弄。他擁兵石頭。擁兵石頭。鸞輿震竦。寢園騷動。<span class="夾白"><span class="科">旦</span>相公的意還是如何。<span class="科">生</span>我</span>氣豪雄。為韓欲奮留侯憤。滅賊期追諸葛功。</p>
        
        <p class="白"><span class="科">旦</span>相公不從王敦。極是正道。難道朝廷聘你。也只是不出。</p>
        
        <p class="曲"><span class="牌">前腔</span><span class="夾白"><span class="科">旦</span>你</span>心雄氣猛。才高志橫。據鞍功業宜成。磨劍精神須聳。<span class="夾白">若</span>禮意已勤。禮意已勤。鹽梅可共。<span class="夾白">難道</span>鑿壞絕踵。<span class="夾白">好</span>逞飛驄。<span class="夾白">早令</span>壇上推韓信。<span class="夾白">頓使</span>行間識呂蒙。</p>
        
        <p class="白"><span class="科">生</span>王敦篡逆。神人共憤。卑人豈無包胥之志。奈朝廷未嘗見知。終難衒玉自售。</p>
        
        <p class="曲"><span class="牌">前腔</span><span class="夾白">我有</span>紫芝堪種。素書堪誦。羊裘五月甘披。鶴禁一生情逈。<span class="夾白">看</span>柴門晝關。柴門晝關。雲山屏拱。鹿蝦遊泳。<span class="夾白">前日周戴二兄曾勸卑人出仕來。<span class="科">旦</span>相公如何回了他。<span class="科">生</span>我心已</span>逐冥鴻。謾勞故友徐元直。來訪襄陽龐德公。</p>
        
        <p class="白"><span class="科">旦</span>奴家不知外邊事體。終朝懸望家中消息。原來兵戈阻絕。道路難通。老父老母不知向來安否。<span class="科">旦悲介生</span>王敦從姑熟來。與豫章無干。岳父岳母晚景自然康勝。姑待稍稍平靜。我就尋便稍信去。夫人不必深慮。</p>
        
        <p class="落詩">獨向山中抱素琴。<br />子期何處覓知音。<br />祇因烽火連三月。<br />真個家書抵萬金。</p>
        
        <h2 id=ch7 class="chapter"><span class="齣題">第七齣　恣劫</span></h2>
        
        <p class="曲"><span class="牌">點絳唇</span><span class="科">雜扮黃門官上</span>雉尾開張。龍樓初敞。雞人唱。日射雕梁。<span class="夾白">看</span>瑞氣藹朝門晃。</p>
        
        <p class="白">閶闔迷雲起。巖廊拂霧開。鶯歌聞太液。風吹繞蓬萊。自家晉朝一個小黃門是也。恐上位爺視朝。只得在此伺候。我想晉家自世祖皇帝受禪之後。平吳定蜀。奄有天下。不意五十年後。五胡紛擾。二帝播遷。賴我今上皇帝渡江而南。開基建業。纔得偏安一隅。王敦賊臣。常欲稱兵犯闕。國勢甚危。聞得今日朝見。又不知作何景象。咳。我想世祖皇帝好容易得這天下也。</p>
        
        <p class="曲"><span class="牌">混江龍</span><span class="夾白">想當初</span>三朝鼎王。孫吳劉蜀魏曹邦。<span class="夾白">我世祖呵。</span>急攘攘東征西蕩。雄糾糾斬將擒王。火燒了千尋鐵鎖。蹅平了三月瞿塘。甫能勾車書一統。只指望奕葉千霜。<span class="夾白">誰知道</span>櫛風沐雨新基業。<span class="夾白">到做了</span>鬼哭神號古戰場。空惆悵。<span class="夾白">休道</span>千年建業棲丹鳳。<span class="夾白">則恐怕</span>一曲伊州淚萬行。<span class="夾白">怕見的</span>羊車御駕。繫辟宮妝。</p>
        
        <p class="白">說話之間。火城潮緐丞相入朝矣。須索迴避咱。<span class="科">丑扮王導蟒衣上</span></p>
        
        <p class="曲"><span class="牌">神仗兒</span>頭廳宰相。頭廳宰相。威權無兩。正王家鞅掌。有弟來從人望。多應天命來歸吾黨。且就裡暗劻勷。且就裡暗劻勷。</p>
        
        <p class="白">隻手擎天天可摧。令行山岳盡皆移。癡兒不了公家事。男子要為天下奇。下官當朝丞相王導。字茂弘。晉自二帝陷虜。宗社丘墟。下官與兄弟大將軍處仲。同心戮力。推戴今上為皇帝。渡江而東。豈意即位之後。每每排抑吾家。以此大將軍深懷怨恨。從姑熟起兵來此。嘗聞得江東童謠云。王與馬。共天下。此正是晉室當滅。吾宗代興之兆。但吾身為元宰。恐人議論。以此陰與定計。佯為不知。事成則與吾弟同其榮。不成不與吾弟共其辱。滿朝人一向也被我瞞過了。日來聞得聖上頗頗疑我。只得在此待罪。呀。周戴兩尚書來矣。不免求他解勸一番。<span class="科">笑介</span>正是欺君誤國無雙士。嚇鬼瞞神第一流。<span class="科">外小生上</span></p>
        
        <p class="曲"><span class="牌">前腔</span>雲凝龍幌。雲凝龍幌。霞籠仙仗。羨皇圖威壯。誰料攙槍光莽。須臾間天昏日月失朗。賈餘勇愧螳蜋。賈餘勇愧螳蜋。</p>
        
        <p class="白"><span class="科">外</span>建闕餘蛇豕。宮闈盡虎狼。<span class="科">小生</span>何時息爭戰。歸馬華山傍。<span class="科">丑進揖介</span>二位老尚書拜揖。<span class="科">外小生</span>老丞相拜揖。老丞相。令弟入朝。其意如何。<span class="科">丑</span>不知那天不蓋地不載的強盜畜生做這等勾當。連累我也沒趣得緊。近日有人一發說我也知情的。<span class="科">外小生</span>令弟幹事。果然令兄也難推不知。<span class="科">丑</span>若是王導知情的。永墮阿鼻地獄。聞得聖上深相猜忌。我想王家百口。必是兩位老尚書可以保全。沒奈何。望乞鼎言昭雪。<span class="科">外生笑不答介丑</span>老尚書。王導是知事的。定然重謝。<span class="科">外小生又相顧笑不答丑</span>沒奈何。王導下跪。<span class="科">跪介外小生怒介</span>茂弘兄作何情狀。呀。聖上早已陞殿矣。<span class="科">丑</span>王導待罪闕門。不敢朝見。專在此等候回音。正是眼望旌捷旗。耳聽好消息。<span class="科">下外小生弔場末扮晉帝宮女太監武士上</span></p>
        
        <p class="曲"><span class="牌">西地錦</span>舉目山河悲愴。驚心刁斗叮咚。咸陽王氣都淪喪。離離蒿滿宮牆。</p>
        
        <p class="白">封狐雄虺日成群。負固憑陵晝結氛。誰解龍韜開玉帳。掃清君側淨埃塵。寡人大晉大興皇帝。向封瑯琊王。懷愍北狩。洛陽失守。寡人渡江而東。即位建業。皆賴諸名賢王導王敦翼戴之功。不意二人恃功驕恣。據荊揚八州而反。假以誅討劉隗刁協為名。屯兵谷口。昨日打進表文。說今日要來朝見。寡人心膽俱碎。不知當何以待之。且待眾文武到來商議則個。<span class="科">外小生進叩首介</span>臣周顗戴淵朝見。願吾皇萬歲。<span class="科">末</span>伯仁卿若思卿少禮。王敦不道。凟紀犯順。今日朝見。甚攖朕懷。不知二卿有何策以禦之。<span class="科">外小生</span>且待丞相到來。<span class="科">末</span>呀。二卿差矣。王導乃敦之兄。難道王敦作逆。王導不知。朕方欲闔門誅之。二卿反倚為腹心乎。<span class="科">外小生</span>王導忠誠勤慎。乃心王室。臣等願以百口保之。願陛下不以管蔡而疑周公。<span class="科">末</span>匪卿之言。朕幾誤殺。只是心尚懷疑。今日且免朝見。且說禦敵當出何策。<span class="科">外小生</span>臣觀逆賊貌雖貪狼。中心實餒。錢鳳性亦多疑。陛下但閉上朝門。安坐宮中。彼謂內廷有備。必不敢入。子女玉帛。願陛下毋愛。令飽其欲。自然退去。<span class="科">內擂鼓吶喊掌號畢傳介</span>奉大將軍令。着錢參軍帶領眾將官把大內四門攻圍。軍中俱要吹唱。使軍聲徹于宮內。令其喪膽。子女玉帛。糧草衣甲。盡欲擄入行營。論功陞賞。違者軍法。<span class="科">副淨內應得令末</span></p>
        
        <p class="曲"><span class="牌">啄木鸝</span>軍擾攘。聲沸𡅃<a epub:type="noteref" href="#char02"><sup>註</sup></a>。亂我心旌風搖颺。<span class="夾白">他窮</span>九攻奮擊無遺。<span class="夾白">我存</span>一旅捍禦何妨。<span class="夾白">一似</span>空堂幕燕何惚恍。深山放虎相依傍。<span class="夾白">只落得</span>立盡空宮白日黃。</p><aside epub:type="footnote" id="char02"><p>「⿰口龎」</p></aside>
        
        <p class="白"><span class="科">副淨領眾上</span>大小三軍。你看晉家庫藏衣糧。好不富貴也。<span class="科">走唱</span></p>
        
        <p class="曲"><span class="牌">滴溜子</span>金和寶。金和寶。千箱萬箱。糧和草。糧和草。千倉萬倉。擄去充吾庫藏。須令一旦空。莫教留放。還要隊伍分明。前合後仰。</p>
        
        <p class="白"><span class="科">下內傳</span>掌庫藏官啟事。錢鳳率領三軍。將各處庫藏衣糧盡行劫空。乞掌朝門官轉奏萬歲爺。<span class="科">內官跪奏介末</span>伯仁卿。若思卿。如此怎麼好。<span class="科">外小生</span></p>
        
        <p class="曲"><span class="牌">啄木鸝</span>他威方長。氣正揚。貪似豺狼狠若羊。<span class="夾白">須知道</span>銳始無終。<span class="夾白">也應</span>柔可勝剛。<span class="夾白">猶如</span>劣馬嬌難養。<span class="夾白">還同</span>毒蟒嗔難抗。慢徬徨。<span class="夾白">看他</span>遊魂血污不久定淪亡。</p>
        
        <p class="白"><span class="科">副淨又領眾上</span>大小三軍。你看江東婦人好不標致也</p>
        
        <p class="曲"><span class="牌">滴溜子</span>如雲女。如雲女。顏如孟姜。秦淮里。秦淮里。宛同濮上。擄去充我鴛帳。今宵窈窕娘。不勝歡暢。還要隊伍分明。正齊不爽。</p>
        
        <p class="白"><span class="科">下內傳</span>王城司隸校尉啟事。錢鳳率領三軍。將城中子女盡行搶擄。煩乞掌朝門官轉奏萬歲爺。<span class="科">內官奏介外小生</span>臣啟陛下。王敦不敢入城。到處盡是錢鳳行事。可見其中心懼怯。今志願已遂。將出城矣。<span class="科">內傳</span>城門司隸校尉啟事。錢鳳三軍悉已退出城外。屯住新亭。煩乞掌朝門官轉奏萬歲爺。<span class="科">內官奏介末</span>逆敦雖退。勢必復來。卿等有何策以禦之。<span class="科">小生</span>臣啟陛下。城中各衛軍士約有五六萬。臣願率領屯守新亭。以為聲援。制其再入。他糧盡援絕。或有勤王兵至。自然遁去。若欲與他相持廝殺。則我弱彼強。非臣所敢必也。<span class="科">外</span>若得若思肯行。亦復何憂。<span class="科">末</span>傳旨即日拜戴淵為討虜將軍。<span class="科">小生謝恩介末外</span></p>
        
        <p class="曲"><span class="牌">三段子</span><span class="夾白">你</span>請纓倜儻。僇長鯨龍泉射芒。死綏慨慷。斬蚩尤龍駒快驤。<span class="科">小生</span>未紓王粲登樓況。徒懷平勃興劉望。<span class="科">末</span>管罇俎從容。功成必賞。</p>
        
        <p class="白"><span class="科">小生</span>臣就此拜辭陛下。<span class="科">叩首介</span>銅虎承恩日。牙璋發斾時。雲迎出塞馬。風捲渡河旗。<span class="科">小生下末外弔場外</span>戴淵勢孤力弱。難以獨任。臣有一人。名曰謝鯤。江左臥龍也。當今朝廷乏人。伏望陛下以禮聘之。不然恐為逆敦所先。<span class="科">末</span>朕亦曾聞此人。就是伯仁卿明日將禮幣去。致朕側席至意。<span class="科">外</span></p>
        
        <p class="曲"><span class="牌">歸朝歡</span>那吳門隱。吳門隱。沈醉麴鄉。絕不問人間波浪。<span class="科">末</span>安車駕。安車駕。竹帛篚筐。似隆中顧頻緐葛相。<span class="夾白"><span class="科">合</span>若得似</span>渭濱解綸前車訪。莘耕釋耜翻然想。<span class="夾白">賊敦賊敦。管教你</span>老大頭顱齒劍鋩。</p>
        
        <p class="落詩">笑道猖狂似禰衡。<br />何時開閣引書生。<br />蓮花幕下風流客。<br />致主何憂不太平。</p>
        
        <p class="白"><span class="科">末下外弔場</span>主上入宮去了。下官也出朝去罷。<span class="科">丑迎上</span>呀。伯仁兄退朝了。所求之事如何。<span class="科">外作不理介</span>今年殺盡諸賊奴。管取金印懸肘後。左右的。打執事回衙去。<span class="科">下丑恨介</span>呀。周顗。周顗。我與你怎的好朋友。我今有難。不値得一言相救。反要殺了我。自做好官去。<span class="科">又恨介</span>你若不撞在我手也罷了。若撞在老王手內。不到得輕輕放過了你哩。正是有恨方君子。無毒不丈夫。<span class="科">下</span></p>
        
        <h2 id=ch8 class="chapter"><span class="齣題">第八齣　折齒</span></h2>
        
        <p class="曲"><span class="牌">風入松慢</span><span class="科">占上</span>落花無主逗闌干。春事將闌。臨風暗把丁香綰。含情處秋水全刊。繡領任垂蓬髻。寒机倚盼雕鞍。</p>
        
        <p class="誦"><span class="牌">浣溪沙</span>塵壓鴛鴦廢錦機。滿頭空插麗春枝。不知春去幾多時。　　東鄰舞妓多金翠。紫玉騷頭雲鬢垂。笑翦燈花學畫眉。</p>
        
        <p class="白">奴家自與謝郎相約之後。日日想念他。他也常來看望我。獨恨母親重富輕貧。把他十分凌賤。他只為奴家。十分忍耐。城中有個烏客人。母親苦要奴家接他。奴家雖不肯從。只怕還要來纏。呀。言之未已。母親又同他來矣。奴家只推織錦。不睬他便了。<span class="科">上機介淨丑上淨唱</span></p>
        
        <p class="曲"><span class="牌">字字雙</span>我做商人難上難。<span class="科">丑</span>經販。<span class="科">淨</span>秤金量玉不曾閒。<span class="科">丑</span>手慣。<span class="科">淨</span>生來俏俐又輕儇。<span class="科">丑</span>希罕。<span class="夾白"><span class="科">淨</span>只是</span>六十無妻號老鰥。<span class="科">丑</span>極漢。</p>
        
        <p class="白"><span class="科">淨笑介</span>極漢極漢。最是撒謾。<span class="科">小丑笑介</span>年前送了我三分銀子。到喫了兩頓酒飯。<span class="科">淨</span>小子江西撫州府臨江縣烏斯道。來此秣陵。賣些瓦楞貨物。元媽媽。兩日女兒如何。<span class="科">小丑</span>老烏。可怪那小妖精。你這一位財主不肯接。偏要與謝窮偷情。今日我與你同去看他。肯便肯。不肯老實打他一頓。<span class="科">淨</span>不可。不可。闝經上說得好。若要佳人近。全憑寡幫襯。你若使性子。落得掃了我的興。依我來。如今到他跟前去。你一句。我一句。做好做歹。不怕他不回心轉意。<span class="科">丑</span>說得是。就去就去。<span class="科">見介丑</span>呀。我兒又在此織錦。生受你。烏爺。我這女兒最孝順。見老身貧窘。織紡供我。自從上了機。腳兒也不踹下來。你道好也不好。<span class="科">淨</span>難得難得。只是這般辛苦。可不消瘦了你玉容。還是散誕散誕。<span class="科">丑</span>兒。烏爺說得好。你就出來散步些兒。與烏爺相叫一聲也好。<span class="科">占</span>孩兒不耐煩下機。</p>
        
        <p class="曲"><span class="牌">步步嬌</span>慢理絲頭。試把機輕按。脆韌難擇揀。<span class="夾白">慢道</span>龍光蜀錦嫺。<span class="夾白">只這</span>時樣花紋扣緊難趲。<span class="夾白">那更</span>縱澀不堪扳。<span class="夾白">那裡敢</span>拋針棄線胡鑽嬾。</p>
        
        <p class="白"><span class="科">丑</span>這烏爺十分富貴。又是娘的好朋友。不可怠慢他。還下機來相見纔是。<span class="科">淨</span>大姐只下機來道個萬福。小子就送一百個瓦楞帽兒。<span class="科">丑</span></p>
        
        <p class="曲"><span class="牌">江兒水</span><span class="夾白">兒。</span>他有金滄海銀泰山。良田美屋千千萬。<span class="夾白"><span class="科">淨諢介</span>則我這頂瓦楞帽兒。冬夏戴他。就値一千貫。<span class="科">丑</span>更</span>風流才調多瀟散。<span class="夾白"><span class="科">淨諢介</span>不敢欺。宋朝子建其實還沒有這頂帽兒戴哩。<span class="科">丑</span></span>又留情燕子青樓盼。何事將人輕慢。更不道美玉前程。全在你下機一粲。</p>
        
        <p class="白"><span class="科">占不采介丑</span>呸。啞猱兒這等可惡。莫討老娘性起。<span class="科">淨</span>又來使村。你不會說話。怪不得大姐不睬。等我去。包你一說一個肯。大姐作揖。<span class="科">揖介占不采介丑</span>賤人。財主家下禮。你不睬他。<span class="科">淨</span>又來多嘴。淡水喏那裡算帳。大姐。在下不是別人。江西撫州府臨江縣有名的烏百萬烏半州。金銀珠玉整擔兒挑。綾羅錦絹則當布使。只少一個老婆。你若肯隨我。這些東西都是大姐掌管。沒奈何說個肯字兒。小子就下跪。<span class="科">跪介占又不采淨</span>大姐。你頭也不掉轉來。敢還不認得我。且不要說我家中富貴。<span class="科">淨</span></p>
        
        <p class="曲"><span class="牌">玉山供</span><span class="夾白">則我這</span>風流魁岸。也堪稱潘家阿安。<span class="夾白">但</span>蜂媒有意桃花。<span class="夾白">我就</span>訂鶯期引扳蘿蔓。<span class="夾白">大姐。只是不則聲。不肯嫁我了。只得再跪。<span class="科">又跪笑介</span>我</span>含羞自筦。<span class="夾白">不肯嫁我。睡一夜兒罷。早</span>難道一夜夫妻踏泛。<span class="夾白">大姐一夜不肯。會個房兒也罷。</span>也當春風過解饞頑。尾生橋柱笑空攀。<span class="科">占</span></p>
        
        <p class="曲"><span class="牌">玉胞肚</span><span class="夾白">那有</span>許多胡訕。<span class="夾白">看他</span>具襟裾馬牛一般。<span class="夾白"><span class="科">淨笑介</span>有興好罵。<span class="科">丑</span>啊呀。這個不受人擡舉的賤人。罵了老娘還可。天來大一個財主。你好罵他。老娘手中無情分沒眼珠的棍兒。不到得饒了你哩。少不得打下你半截腿來。<span class="科">占</span></span>拚得個玉碎珠沈。休思量意轉心反。<span class="夾白"><span class="科">丑</span>賤人。謝窮鬼為甚與他弄把戲兒。難道烏爺到不如他。<span class="科">占</span>他</span>風流名士壓騷壇烏鬼寧同仙鶴班。</p>
        
        <p class="白"><span class="科">丑</span>賤人。還不要走出來跪着。領老娘一頓粗棍兒。<span class="科">淨掩丑口諢介</span>媽媽又來粗幫襯。後生家性子。慢慢兒偎他轉來。不要與他作硬。你到我下處去。煖些酒疎氣。<span class="科">丑</span>小賤人。你不要快快里閉了門。落花有意隨流水。<span class="科">淨</span>流水無心戀落花。<span class="科">淨丑下占弔場關門掩淚介</span>縹風。縹風。你若留得親爹娘在。那見有今日出醜。</p>
        
        <p class="曲"><span class="牌">桃紅菊</span><span class="夾白">生要我</span>踏花街把新聲譜翻。學當壚把箜篌抱彈。可不折沒了舊人家風範。人家風範。認錯了羅敷女志慳。<span class="科">生醉上</span></p>
        
        <p class="曲"><span class="牌">園林好</span>千般恨飛花正珊。百無計留春再返。放不下花觚酒盞。恰又早步蹣跚。<span class="夾白">我郊外飲酒。不覺爛醉。此間已是縹風姐門首。呀。</span>為甚的把門拴。</p>
        
        <p class="白"><span class="科">敲門介占</span>是誰扣門。<span class="科">生</span>是你知心的謝郎。<span class="科">占開門介</span>原來是謝老爹。有酒了。裡頭請坐。<span class="科">生進看占介</span></p>
        
        <p class="曲"><span class="牌">忒忒令</span><span class="夾白">你</span>為甚的腮邊淚澘。莫不為春去苦難留挽。<span class="夾白"><span class="科">占</span>妾身日坐機上。那知春去。<span class="科">歎介生</span>你</span>在閨中寂寞。不由人長嘆。<span class="夾白"><span class="科">抱占看介</span>似</span>一朵淡梨花。映朝霞。含珠露。迷蜂蝶到晚。</p>
        
        <p class="白">縹風姐。我兩日不來。你可想我麼。<span class="科">占</span></p>
        
        <p class="曲"><span class="牌">好姐姐</span><span class="夾白">你看我</span>翠鬟蓬鬆亂散。望東牆淹淹淚眼。<span class="夾白">爭奈不做媒的母親呵。</span>終朝絮聒。教奴呆撒奸。愁無限。<span class="夾白">何時得</span>孟光接了梁鴻案。<span class="夾白">見了他</span>惡語侵人六月寒。</p>
        
        <p class="白"><span class="科">生</span>縹風姐。我坐這半日。酒都湧上來。就你機邊借我略睡睡兒。<span class="科">旦</span>請穩便。只是房兒母親鎖着。沒有蓆子。<span class="科">生</span>要甚蓆子。地上睡甚好。<span class="科">睡介丑醉上</span>莫信直中直。須防仁不仁。我老身正在老烏家喫酒。有人說謝窮又到我家來了。因此急急趕回。你看起初教他關着門。如今開了。小賤人。誰在此。<span class="科">占</span>謝老爹在此。<span class="科">丑怒介</span>不識羞。什麼謝老爹。不管氣殺了老娘。如今在那裡。<span class="科">占</span>他因酒醉。睡在機下。<span class="科">丑看拖生生不醒介丑叫腳踢介</span>謝窮鬼。謝不識羞。還不要起來。<span class="科">占</span>他醉了。由他睡覺。有許多大驚小怪。<span class="科">丑打占介</span>你這小賤人。還敢開口。還不要走進去。<span class="科">占掩淚下丑又踹生生醒起介</span>呀。媽媽回來了。縹風姐那裡去了。討杯茶我喫。<span class="科">丑</span>好扯淡。殺風景。縹風是你的。茶卻有。要與你喫。不如丐兒喫了。<span class="科">生笑</span>媽媽。小生到你家往來。也不見得辱抹了你。怎麼只管怠慢我。<span class="科">丑</span>麻蒼蠅好貨。</p>
        
        <p class="曲"><span class="牌">錦衣香</span><span class="夾白">看你</span>衣服殷。多補綻。脊背彎。如病疸。<span class="夾白">更兼</span>不醋不酸。喬妝喬扮。<span class="夾白">只虧你</span>撩雲撥雨不胡顏。<span class="夾白"><span class="科">生笑</span>我</span>自有偷香手段。竊玉機關。着甚閒羞赧。<span class="夾白"><span class="科">丑跌足介</span>罷了。罷了。依你說來。小賤人被你刮上了。指望梳櫳時。還要起發人一主大錢哩。<span class="科">撞生介</span></span>甚來頭搶人衣飯。<span class="夾白">謝窮。今日不與你干休了。<span class="科">生笑介</span>不干休。待怎麼。<span class="科">又撞搶落生巾介生怒</span>風婆子。休得無理。<span class="科">丑</span>你</span>偷竊無昏旦。幫閒調侃。<span class="夾白">可惜杖兒不在我手裡。狠打一頓纔好。<span class="科">生笑介</span>要打由你打。只是要上門。<span class="科">丑捶胸介</span></span>恨你個砑光儍角。全無忌憚。</p>
        
        <p class="白"><span class="科">生坐機上丑扯不動取梭擲生齒落生掩口介生</span>阿呀。阿呀。不好了。兩個牙齒被你打掉了。<span class="科">丑</span>謝窮。你哄誰來。哄不信老娘哩。<span class="科">生拾齒介</span>這不是。這不是。你看。你看。血斑斑的。<span class="科">丑作慌扭生介</span>你哄誰。<span class="科">內喝道介丑</span>官府來了。扭你告狀去。<span class="科">外眾上</span></p>
        
        <p class="曲"><span class="牌">漿水令</span>奉絲綸來扳里閻。訪賢才作楫濟艱。仲宣何處酒家鼾。<span class="夾白">呀。左右的。前邊可是謝爺麼。<span class="科">眾</span>正是謝爺。<span class="科">外</span>快住馬。請過相見。<span class="科">眾報介生迎相見介外</span>幼輿兄。小弟造宅不遇。那一處不尋到。卻在這裡。為何與這婆子結扭。巾都那裡去了。<span class="科">丑做慌背跪求介生</span>我在</span>春郊飲酒。得醉而還。<span class="夾白"><span class="科">丑叩頭作搖手介生</span>偶與那婆子呵。</span>閒戲耍。相牽挽。<span class="夾白"><span class="科">外</span>呀。幼輿兄。你身上有許多血跡。口中門牙那裡去了。<span class="科">丑又跪介生笑</span>伯仁兄。牙齒雖掉。喜得</span>歌吟笑傲猶能辨。<span class="夾白"><span class="科">外</span>莫不你這老婦人有些觸犯。<span class="科">丑叩頭</span>小婦人怎麼敢。謝爺牙齒自家掉的。<span class="科">生笑</span>伯仁</span>何須問。何須問常樅齒患。須知道。須知道舌可生瀾。</p>
        
        <p class="白">伯仁兄。你尋小弟則甚。<span class="科">外</span>此間不是說話的所在。還到宅上細講。</p>
        
        <p class="曲"><span class="牌">尾聲</span>堪憐晉室今塗炭。旋轉乾坤在這番。<span class="科">生</span>我則想老守溪頭把釣竿。</p>
        
        <p class="落詩">惜取明時一薦雄。<br />十年書劍任漂蓬。<br />當初諸葛成何事。<br />只合終身作臥龍。</p>
        
        <p class="白"><span class="科">生外下丑弔場</span>駭死人。幾乎惹出天大樣一場禍來。我那知謝窮到有周尚書這一個好朋友。不合打掉了他兩個牙兒。早是不曾說出。萬一說了。可不是死也。<span class="科">作思介</span>雖然如此。到底不好。不免去與老烏商議一番。<span class="科">下</span></p>
        
        <h2 id=ch9 class="chapter"><span class="齣題">第九齣　卻說</span></h2>
        
        <p class="曲"><span class="牌">高陽臺</span><span class="科">小生戎裝領軍上</span>日閃三山。風悲二水。轅門鼓角聲絕。太白經天。旄頭徹夜光射。長安宮殿生秋草。多秀歌朝雉飛集。撫青萍崢嶸壯志。肯教虛擲。</p>
        
        <p class="曲"><span class="牌">換頭</span>寒煙衰草凝碧。<span class="夾白">嘆</span>龍拿虎擲。幾時寧謐。日莫依稀。淮山江水歷歷。丈夫澡髮常思奮。奈時艱轉難匡翊。荷君恩深慚尸素。補天何日。</p>
        
        <p class="誦"><span class="牌">鷓鴣天</span>捲旆生風喜氣新。手持龍節靜埃塵。漢家天子圖麟閣。身是當朝第一人。　　秦苑鹿。漢宮椿。傷心世事不堪聞。東風不管興亡恨。吹落朝元閣里春。</p>
        
        <p class="白">戴淵親承王命。出鎮新亭。豈不欲滅此而朝食。爭奈江東孱弱。荊揚整銳。我方偷一時之安。彼且擁八州之眾。一時也難與爭鋒。只好擁衛朝廷。聊為聲援。姑俟四方勤王兵至。再作道理。<span class="科">卒引副淨上</span></p>
        
        <p class="曲"><span class="牌">青歌兒</span>我參軍十分豪氣。大將軍寵幸無比。而今江左勢孤危。兵屯江上。<span class="夾白">一似</span>魚遊釜底。</p>
        
        <p class="白">我錢鳳奉大將軍命。來探戴淵虛實。并說他投降。此間已是轅門。左右通報。<span class="科">報介</span>稟爺。錢將軍在此要見。<span class="科">小生</span>請進來。<span class="科">副淨進小生迎介副淨</span></p>
        
        <p class="誦"><span class="牌">漁家傲</span>若思兄。看你志氣翩翩裘帽小。雄威糾糾貔貅遶。開府新亭神鬼嘯。揚旗旐。指揮若定天吳掃。　　<span class="科">小生</span>世儀兄。你入幕訏謨胸暗飽。投壺帳底供談笑。紫綬垂垂登顯要。誰能到。參軍瀟灑當年少。</p>
        
        <p class="白">世儀來顧。必有所諭。<span class="科">副淨</span>若思兄。看你豐儀豪舉。少年美質。江左名賢。實鮮其偶。看來審時識勢。還要讓老錢一步兒。<span class="科">小生笑介</span>怎見得戴淵不識時勢。<span class="科">副淨</span>晉室衰微。奸邪秉政。人心已去。天命可知。王大將軍英雄神武。當世無兩。朝野傾戴。人望攸歸。今來統如山之士馬。壓彈丸之江東。實有泰山壓卵之勢。你不乘此時率眾歸附。爭先迎降。卻乃提一旅之師。抗百萬之眾。何異螳蜋奮臂。羊豚鼓鬣。<span class="科">小生笑介</span>世儀來意。卻是要戴淵如何。<span class="科">副淨</span>若思若能誅斬刁劉。解甲來附。錢鳳自當保舉。大將軍寬仁大度。不念舊惡。那時富貴自不可言。若徒恃兵威。畫江而守。竊恐天兵到日。玉石難分。若思那時悔將奚及。前日大將軍欲親自入朝。卻是錢鳳阻了。若此番入朝。君臣宮府之間盡皆不美。此是錢鳳為若思明言也。<span class="科">小生怒介</span>呀。錢世儀。你說那裡話。我戴淵一點忠心。九死不顧。王敦篡逆。恨不能磔殺之以安王室。世儀乃為彼作說客耶。<span class="科">副淨</span>錢鳳不為大將軍。乃為足下耳。</p>
        
        <p class="曲"><span class="牌">高陽臺</span>晉室凌遲。天心厭棄。秣陵王氣消畢。鼎革垂成。大將軍已膺圖曆。<span class="夾白">你不見前日渡江來時。</span>絡繹。紛紛歸附如不及。獨伊家擁兵抗逆。<span class="夾白">因此</span>奉恩綸特陳利害。莫終沈溺。<span class="科">小生作挹淚介</span></p>
        
        <p class="曲"><span class="牌">前腔</span>悲憶。目斷金陵。魂棲鐵瓮。忍看鹿走宮掖。劍氣扶輿。一心要屠奸慝。<span class="夾白"><span class="科">副淨</span>若思兄。大將軍曾有言。晉室元老舊臣若早歸降。我自念其勛德。布列要位。這般德意不肯仰承。你也太執了。<span class="科">小生</span></span>非執。休將腐鼠來駭嚇。爭如我一腔忠赤。整三軍背城借一。再興王室。<span class="科">副淨</span></p>
        
        <p class="曲"><span class="牌">前腔</span>休惑。<span class="夾白">大將軍呵。</span>豁達多奇。龍行虎步。天授豈由人力。<span class="夾白">你</span>蕞爾孤軍。當車賈勇何益。難得。今朝寵命來首錫。掌樞衡只爭旦夕。願歸誠偃旗息鼓。莫虛前席。<span class="科">小生</span></p>
        
        <p class="曲"><span class="牌">前腔</span>難滌。白鷺洲邊。青溪橋畔。春歸夢裡啼泣。委質為臣。肯容反面從賊。<span class="夾白">錢鳳。你看我呵。</span>叱風行雷厲霆迅擊。<span class="科">指內介</span>笑遊魂江邊惕息。管功成除兇雪恥。易如掇拾。</p>
        
        <p class="白">叫刀斧手採那賊臣出去。閉上營門。<span class="科">眾推出副淨介小生</span>始信疾風知勁草。果然世亂識忠臣。<span class="科">下副淨弔場笑介</span>好笑。好笑。我錢鳳奉大將軍命。好意來說戴淵。天下那有這般古怪的漢子。崛嵹的村夫。國家興廢。干我何事。只顧做好官罷了。怎麼好官不要做。偏要做什麼忠臣。忠臣忠臣。只怕你性命難存。不聽我也就罷了。一發把我推出轅門。聲聲罵我。我如今到丞相大爺處打個關節。到大將軍跟前攛掇一句。尋個計較。一罟兒殺他娘罷了。只教你臨崖失馬收韁晚。船到江心補漏遲。<span class="科">下</span></p>
        
        <h2 id=ch10 class="chapter"><span class="齣題">第十齣　應聘</span></h2>
        
        <p class="曲"><span class="牌">宜春令</span><span class="科">旦上</span>空房靜。永日幽。笑謀生還如拙鳩。槁砧何在。荊扉盡日無人扣。<span class="夾白">相公。你</span>賦長門不愧相如。貸監河真同莊叟。且向虛窗閒調針黹。蹔消清晝。</p>
        
        <p class="白">夫君青雲器。何意常窘迫。三十猶布衣。埋照稱醉客。我相公半世顛狂。一生酩酊。家徒四壁。日缺三餐。雖無蹈海心。卻有踰垣操。幾番勸他出仕。只是不肯。家裡十分艱窘。難以度日。早間為借米出去。還未回來。只得在此坐待。<span class="科">生負米上</span></p>
        
        <p class="曲"><span class="牌">前腔</span>山中相。壺內侯。傲乾坤雲耕月疇。不求聞達。枯魚望活唯升斗。<span class="夾白">可笑前日錢鳳來聘我。一似</span>喚嬰兒咄去嗟來。<span class="夾白">我</span>豈肯學閨秀呈妍蓋醜。論人生輕身求售。豈如堅守。</p>
        
        <p class="白">已到自家門首。夫人開門。<span class="科">旦應開門見介生</span>借得米在此。夫人收下。<span class="科">旦看生介</span>相公。你身上為何斑斑駁駁。有許多血污。<span class="科">生笑介</span>偶然耳。還未暇與夫人細說。周伯仁約我講話。夫人且迴避。<span class="科">旦</span>要自狂夫不憶家。窮途日日困泥沙。紅顏自古多薄命。廚靜空如飯一麻。<span class="科">下生弔場外眾上</span></p>
        
        <p class="曲"><span class="牌">前腔</span>耕莘野。版築求。信風雲心孚意投。客星何處。晶光夜夜干列宿。<span class="夾白"><span class="科">眾</span>稟爺。已到謝爺門首了。<span class="科">外</span>我有許多騶從。幼輿必然怕我薰灼。左右的且迴避。只在村口相等便了。<span class="科">眾下外</span>且喜開門在此。不免徑入。<span class="科">外進介生迎揖介外</span>幼輿兄。你似</span>蓬池侶到處藏名。夷門隱偏難相遘。但願無嫌小就。共襄時繆。</p>
        
        <p class="白"><span class="科">生</span>伯仁兄。小弟與你相處多年。還不知小弟心跡。</p>
        
        <p class="曲"><span class="牌">前腔</span><span class="夾白">我是</span>魚鰕侶鹿豕儔。愛閒心已被白雲款留。九重丹詔。休教彩鳳銜來就。愧禰衡誕傲虛名。<span class="科">拱外介</span>謝北海慇勤侶奏。只恐怕操竽鼓瑟。慢勞求售。</p>
        
        <p class="白"><span class="科">外</span>這般時勢。可是你高臥之日。<span class="科">生</span>伯仁兄。且把今日朝廷的光景。并下顧的緣故。細細與小弟再說一遍。<span class="科">外</span></p>
        
        <p class="曲"><span class="牌">梁州新郎</span>乾坤鼎沸。皇輿瓜剖。剗地深宮鹿走。<span class="夾白">小弟與戴若思呵。</span>捐軀圖報。孟明志決焚舟。<span class="夾白">因此</span>躬擐甲胄。修我戈矛。志在扶陽九。知君多偉略。似留侯。<span class="夾白">聖上呵。</span>宣室須君促膝籌。憤淚濕征衫袖。韜鈐誰出君家右。<span class="夾白">望</span>早命駕。莫拖逗。<span class="科">生拱手介</span></p>
        
        <p class="曲"><span class="牌">前腔</span><span class="夾白">謝你個</span>蕭何賢相。無知故友。自愧才能樗朽。青溪碧障。子陵合把絲鉤。<span class="夾白">則這些</span>藏頭茆屋。濡首糟丘。已覺難消受。浮雲同富貴。似巢由。遠害朝看麋鹿遊。蒙筐篚親相叩。<span class="夾白">但</span>駑駘豈可充天廐。<span class="科">起揖介</span>憑知己。謝明后。</p>
        
        <p class="白"><span class="科">外</span>呀。幼輿。朝廷多故。典午運衰。王敦志圖大寶。手移鐘簴。我輩正當覷吳鉤而耳熱。撫漢鼎以心酸。豈可肆志林泉。怡情麴蘖。可不頹盡你志氣來。</p>
        
        <p class="曲"><span class="牌">前腔</span><span class="夾白">你不見</span>起臥龍昔日興劉。載飛熊當年伐紂。<span class="夾白">更有那</span>夷吾忍死。相桓功就。<span class="夾白">他只</span>為胸藏繡虎。手握靈蛇。豈肯老死田間牖。<span class="夾白">況今</span>朝廷多鞅掌。志須酬。<span class="夾白">豈可</span>懷寶迷邦樂一丘。憤淚濕征衫袖。安危只在君出否。<span class="科">揖介</span>休固執。恁拖逗。<span class="科">生</span></p>
        
        <p class="曲"><span class="牌">前腔</span><span class="夾白">伯仁兄。我謝鯤呵。</span>志掀天擬勒千秋。要浴日功垂九有。<span class="夾白">肯</span>一丘一壑。拍浮杯酒。<span class="夾白">但只恐</span>枕戈徒切。負乘貽羞。<span class="夾白">那時</span>進退多掣肘。感君多意氣。許同仇。<span class="夾白"><span class="科">悲介</span>不覺</span>忿激包胥血淚流。蒙筐篚親相叩。<span class="夾白">更</span>薄輪麻詔臨山岫。敢偃蹇。辱明后。</p>
        
        <p class="白"><span class="科">外拱手</span>幼輿肯出。豈特小弟之幸。實朝廷之幸也。喚賚捧官快將禮幣過來。<span class="科">眾捧禮上</span></p>
        
        <p class="曲"><span class="牌">節節高</span>丹書下鳳樓。綵雲綢。風雲北闕看輻輳。<span class="夾白"><span class="科">外</span>幼輿。請香案來。俯伏聽宣。<span class="科">生跪聽讀介</span>聖旨到。朕遭家不造。內外多迍。素聞謝鯤深諳韜略。特勑尚書周顗親造其廬。致朕至意。爾其速詣朝堂。朕且側席以俟。特賜白璧一雙。玄纁四表裡。章服一襲。白銀百兩。俟朝見之後。另除官職。謝恩。<span class="科">生呼</span>萬歲。<span class="科">外遞敕書介</span></span>揚仄陋。禮意稠。天心厚。<span class="夾白"><span class="科">生</span>豈</span>西京騄駬堪馳驟。<span class="夾白">只恐</span>遼東白豕貽慚詬。<span class="科">合</span>不達時盡笑許由。<span class="夾白">非但</span>知音須識鍾期友。</p>
        
        <p class="白"><span class="科">外</span>請幼輿更衣。<span class="科">生更衣笑介</span></p>
        
        <p class="曲"><span class="牌">前腔</span><span class="夾白">伯仁兄。你看我</span>貂餘季子裘。態搊搜。沐猴豈識冠和綬。<span class="夾白"><span class="科">外</span>你看</span>擎天手。閱世眸。懸河口。驪黃牝牡誰能究。塵埃物色難參透。<span class="科">合前外</span></p>
        
        <p class="白">叫左右擺道。就此入朝去。</p>
        
        <p class="曲"><span class="牌">尾聲</span><span class="夾白">哎。</span>歡聲載道人爭逐。盡道皇家結網周。看帶礪勛名誰與侔。</p>
        
        <p class="落詩">身欲逃名名自隨。<br />鳳銜丹詔到茅茨。<br />預知漢將宣威日。<br />月蝕西方破敵時。</p>
        
        <h2 id=ch11 class="chapter"><span class="齣題">第十一齣　謀竄</span></h2>
        
        <p class="曲"><span class="牌">剔銀燈</span><span class="科">丑上</span>謝窮鬼真真厭駝。麻蒼蠅見食輒過。並無錢鈔與綾羅。單一味撚酸嚥唾。思量無可奈何。打落他門牙兩個。</p>
        
        <p class="白">凡事不可造次。凡人不可輕視。好笑那謝窮。日日來闖寡門。閒打哄。我那小鬼頭兒被他引熱了心。再也不肯接人。那窮鬼時常被我凌辱。只是要來。方纔我到烏家。纔呷得兩碗酒兒。聞得他又在我家。回來時正睡在縹風機下。不覺一時性起。乘着酒興。就機上拿起梭來。狠死的打將去。剛剛正打在門牙上。血淋淋的把他兩個牙齒打掉了。他到也不認真。誰想周尚書正來尋他。細問緣故。他竟隱瞞不曾說出。幾乎嚇殺老娘。我忙忙的到老烏家去與他商議。只見街上人亂嚷。說周尚書奉旨欽取落星橋謝老爹出去做官。怎麼好。怎麼好。但不知此話是真是假。我今悄然到他門首看個虛實。<span class="科">生外眾引導唱前不達時盡笑許由非但知音須識鍾期友隨即下丑慌吐舌介</span>阿呀。嚇死人。那馬上穿紅的可不是他。我的謝爺爺。我那知你有這一日。早知有紗帽戴的。我頂你在頭上也不多。且住。他今日做了官。明日定來算牙齒帳。怎麼好。快與老烏商議去。<span class="科">走介</span>此間已是。烏爺快來快來。<span class="科">淨上</span>是誰是誰。</p>
        
        <p class="曲"><span class="牌">前腔</span>摟紅裙朝朝按歌。上青樓時時掇座。風流浪子誰如我。有的是瓦楞奇貨。<span class="科">丑又叫介淨</span>是何人門前鬧呵。<span class="科">相見介淨</span>元來是夜叉鬼婆。</p>
        
        <p class="白"><span class="科">丑</span>囚攮的罵老娘。<span class="科">淨</span>元媽媽。你為甚剛去就來了。<span class="科">丑</span>不要說起。方纔回去。我家縹風坐在機前。機兒下睡着一個人。你道是誰。<span class="科">淨</span>莫不又是謝窮。<span class="科">丑</span>着。正是他。又在那裡調戲我女兒。<span class="科">淨</span>天下有這等不識羞的厭駝。<span class="科">丑</span>那時不覺性發起來。就機上取過梭兒。擘臉的擲將去。剛剛撩在門牙上。把他兩個牙齒打了下來。<span class="科">淨</span>暢妙。打得好。打得巧。可惜我不在那裡。不曾助得你一臂。後來他認真不認真。<span class="科">丑</span>他到也自知理虧。笑而受之。正廝鬧間。只見有個周尚書來拜他。<span class="科">淨驚問介</span>可曾見他牙齒麼。<span class="科">丑</span>見哩。周尚書問起緣故。那人竟支吾不說。<span class="科">淨</span>可曾曉得周尚書何故拜這樣人。<span class="科">丑</span>你還不知哩。請他去做官。<span class="科">淨駭白</span>去也不去。<span class="科">丑</span>怎麼不去。方纔迎去了。穿了大紅員領。騎着高頭白馬。他在前邊。周尚書在後邊。好不軒昂。老烏。你正不曾見。連人物比前也都標致了。<span class="科">淨</span>我一向說謝老爺好個人物。必定戴紗帽的。不可怠慢他。你不聽我。如今惹出事來。怎麼好。<span class="科">丑</span>你方纔罵他。又要幫我打他。何曾說他好人物。如今恐他來討賠牙齒。特來與你商議。<span class="科">淨</span>我有什麼商議。</p>
        
        <p class="曲"><span class="牌">前腔</span><span class="夾白">我是</span>有名的縮頭老鵝。<span class="夾白">你</span>沒來由惹場災禍。<span class="夾白">元媽媽。不是我怕事。官府可是好惹的。</span>請伊且向他方躲。休得來招風攬火。<span class="夾白"><span class="科">做走出丑扯住介</span>那裡去。<span class="科">淨</span></span>我要去行中覓夥。怎只把衣衫亂拖。<span class="科">丑諢打淨介</span></p>
        
        <p class="曲"><span class="牌">前腔</span><span class="夾白">老烏。你平日間</span>嘴喳喳說開說合。<span class="夾白">今日裡</span>似燒蔥一堆軟軃。<span class="夾白">你就不看我老身體面。</span>全不想猱兒玉貌如花朵。拚得個珠沈玉破。須念我娘兒折磨。<span class="科">拜介</span>拜你個親親好哥。</p>
        
        <p class="白"><span class="科">淨笑介</span>這一聲叫得我快活起來。和你商量。元媽媽。這節事終須有日發作。你這秣陵斷然住不得了。就不說起打牙的緣故。萬一你的女兒被他喚進。你那裡去討。我貨俱發盡。正要算清帳回去。再裝些景德貨來賣。你莫若同我到江西去。好歹住幾時。一來避了老謝。二來你女兒到彼。不怕他不從我。我多與你些茶禮。快活了下半世如何。<span class="科">丑拍手笑介</span>老烏。事不宜遲。則這幾日起身便好。<span class="科">淨</span>只愁你女兒不肯去。<span class="科">丑</span>這那得由他。我鞭杖行中自有規矩。自有法度。你卻不要管我。<span class="科">淨</span></p>
        
        <p class="曲"><span class="牌">麻婆子</span><span class="夾白">既如此。你</span>快把快把行裝裹。衣飾與被窩。<span class="夾白"><span class="科">丑</span>你</span>火速火速覓輕舸。三板與戇梭。<span class="夾白"><span class="科">淨</span>只愁那</span>妝麼做勢小妖魔。推三阻四恁般那。<span class="夾白"><span class="科">丑</span>他若</span>半句兒相推阻。<span class="夾白">我</span>先把棍來搓。</p>
        
        <p class="白"><span class="科">淨</span>雖然如此。女兒前還不要說起。明日我僱船在江東門相等。來日便是端午。只哄他看龍舟。桃葉渡叫個小船。連家伙盡數裝載了。到江東門來上大船。<span class="科">丑</span>曉得。</p>
        
        <p class="落詩">煙花隊裡竊兵符。<br />風月場中列陣圖。<br />此去好憑風月利。<br />平平穩穩過鄱湖。</p>
        
        <h2 id=ch12 class="chapter"><span class="齣題">第十二齣　忠告</span></h2>
        
        <p class="曲"><span class="牌">駐馬聽</span><span class="科">生外引卒上</span>爽氣澄清。馬首前瞻北斗城。只見燕臺高聳。虎觀嶙峋。麟閣峻嶒。<span class="科">外</span>須知明主待持衡。可憐赤子方入井。策建良平。西山寇盜。佇看寧靜。</p>
        
        <p class="白"><span class="科">卒</span>稟爺。已到朝門外了。<span class="科">生</span></p>
        
        <p class="誦"><span class="牌">憶秦娥</span>瞻廊廟。初志不終堪自笑。堪自笑。猿鶴相嘲。溪山見誚。　　<span class="科">外</span>十年握筆稱文豹。一朝仗劍為雲鶚。為雲鶚。近邁蕭曹。遠方周召。</p>
        
        <p class="白">幼輿兄。聖上尚未陞殿。且在朝房伺候片時。<span class="科">雜扮差官上</span></p>
        
        <p class="曲"><span class="牌">前腔</span>相府批呈。宣示尚書取次行。為有清朝高隱。紫詔來迎。<span class="夾白">卻是</span>白面書生。<span class="夾白">恐其</span>不諳韜略不諳兵。龍江關都尉教權領。待後功成。不妨銓敘。另行酌定。</p>
        
        <p class="白">小官是相府差到尚書省去。此間是朝房。不免逕入。<span class="科">見介揖外生還禮外</span>何處差來的。<span class="科">雜</span>小官奉丞相爺命。有聖旨聘到書生一名謝鯤。恐其未諳軍務。特授散騎都尉。把守龍江關。已奏過聖上。免其朝見。限即日到任。毋違時刻。<span class="科">外</span>原來如此。差官過來。朝廷特聘謝爺出來。為何授了散職。莫非丞相爺有甚麼見怪麼。<span class="科">雜</span>非關丞相爺事。早間大將軍府打過文書來說。一應陞銓。俱要稟命而行。謝爺職䘖。是大將軍定過來的。<span class="科">外</span>知道了。請回罷。<span class="科">雜</span>政事懸敵國。高賢處下僚。<span class="科">下外</span>幼輿。朝事如此。可笑可笑。此必非聖上之意。下官還要執奏。<span class="科">生</span>伯仁差矣。東西南北。惟君所使。都尉雖卑。獨非臣乎。但奸臣遙執朝權。舉國盡如妾婦。恐將來誅賞惟其喜怒。當國者勢必難免。竊為伯仁兄危之也。<span class="科">外</span>領教。<span class="科">雜扮將官上</span></p>
        
        <p class="曲"><span class="牌">前腔</span>帥府威靈。宣示當朝文武卿。為欲東還姑熟。設宴江皋。聊敘離情。龍旂屯處鬼神驚。驪駒唱徹笙歌盛。傳語叮嚀。定須速赴。莫違台命。</p>
        
        <p class="白">小將是大將軍差官。奉大將軍命。遍請朝臣。此間是朝房。不免逕入。<span class="科">相見拱手外生亦拱手介外</span>何處差來的。<span class="科">雜</span>小官奉大將軍令。後日設宴新亭。遍請眾位老爺相敘。<span class="科">外生</span>此酒為何而設。<span class="科">雜</span>大將軍偶患微痾。欲還姑熟。故請各衙門老爹們敘別。<span class="科">外生</span>曉得了。請回。<span class="科">雜</span>人心原有鴆。杯酒豈生蛇。<span class="科">下外</span>我輩可出朝矣。幼輿。且到寒家講句話兒。<span class="科">生</span>正欲造謝。<span class="科">外</span>退朝花影亂。<span class="科">生</span>歸院鳥聲頻。<span class="科">外</span>幼輿。此間已是舍下。就請進去。<span class="科">進揖介外</span>幼輿。小弟薦兄。欲使朝廷以大政相畀。兄亦得大展其經綸。不意政府模稜。奸雄恣肆。賞罰大柄。悉歸其手。使兄沈抑散局。惶愧惶愧。<span class="科">生</span>兄以此舉。茂弘丞相知之否。<span class="科">外</span>王敦之反。茂弘每每切齒痛哭。彼亦無可奈何。難道是商確而行的。<span class="科">生</span>兄負江東人望。原來全無人倫之鑑。茂弘向與王敦同謀。待罪朝堂之日。銜兄不與伸救。必欲甘心于兄。今新亭之宴。未必不為兄與若思也。自宜謹慎之。<span class="科">外</span>幼輿何乃為此不然之慮。周顗雖不肖。是朝廷重臣。他何敢妄有所加。即伸救一節。周顗何負于茂弘。他難道不知。幼輿不必深慮。<span class="科">生大笑撫掌介</span>伯仁兄。這等說來。新亭之宴。王敦果欲東歸。果欲敘別乎。伯仁。你道王敦何所聞而來。何所見而去。</p>
        
        <p class="曲"><span class="牌">紅衫兒</span><span class="夾白">他來</span>周郊問鼎。六師方銳整。<span class="夾白">況</span>內有親兄。既欲圖僥倖。豈容輕謝病。沒來由置酒江埛。集朝廷俊英。<span class="夾白">我則怕</span>弓影成蛇。便胡行亂逞。<span class="科">外笑介</span></p>
        
        <p class="曲"><span class="牌">前腔</span><span class="夾白">幼輿兄。</span>我識鑑如握鏡。<span class="夾白">況與王茂弘呵。</span>數十年同朝請。<span class="夾白">我見他</span>每每忠誠。早難道首鼠模稜。助邪萌。便做道賣友欺朋。還須念天王聖明。<span class="夾白">我今就去赴宴呵。</span>縱然是莽操奸佞。亦何端起競。<span class="科">生</span></p>
        
        <p class="曲"><span class="牌">醉太平</span><span class="夾白">伯仁兄。念我謝鯤呵。</span>酩酊。半生蹭蹬。感君家物色。分外垂青。<span class="夾白">我</span>甘為骨鯁。備籠中藥餌進爾希齡。須聽。休將七尺狥長鯨。不測事還須寤警。<span class="夾白">況</span>將傾大廈。豈伊獨力可任支撑。<span class="科">外</span></p>
        
        <p class="曲"><span class="牌">前腔</span>堪敬。君言耿耿。豈惡聞逆耳。漫不思省。<span class="夾白">但</span>身為執政。自難容長蛇封豕縱橫。生平。捐軀報國素曾盟。但只願邦家平靜。<span class="科">掩淚介</span>孤忠自勵。唯圖青史千載垂聲。</p>
        
        <p class="白"><span class="科">生</span>小弟告別了。<span class="科">外</span>後日新亭相會便了。</p>
        
        <p class="落詩">入廁孤忠未得酬。<br />深慚袖底佩雙鉤。<br />從來戈戟生杯酒。<br />鉤曲須知可拜侯。</p>
        
        <h2 id=ch13 class="chapter"><span class="齣題">第十三齣　閨敘</span></h2>
        
        <p class="曲"><span class="牌">卜算子</span><span class="科">旦上</span>簷牙葵色新。簾額苔痕嫩。深閨盡日兩眉顰。留待張京尹。<span class="科">生冠帶二卒引上</span></p>
        
        <p class="曲"><span class="牌">前腔</span>旰食聖情殷。裹革臣心奮。上方無計斬奸臣。空抱孤［⿱⿰牙攵女］憤。</p>
        
        <p class="白"><span class="科">卒</span>稟爺。已到本府門首了。<span class="科">生</span>左右。衙門伺候。<span class="科">卒應下生入見介旦</span>呀。相公回來了。相公。你歡喜應聘而出。為何帶悶而歸。<span class="科">生</span></p>
        
        <p class="誦"><span class="牌">鷓鴣天</span>夫人。你不見日月無光天地昏。宮牆生草兔狐群。六飛久已沈胡虜。九鼎相將睨楚人。　　<span class="科">旦</span>相公。隱居志。達身行。從來委質便稱臣。丈夫自有旋乾手。何事眉頭蹙皺紋。</p>
        
        <p class="白"><span class="科">生</span>夫人。卑人綠螘一生。青氈半世。志存丘壑。夢斷巖廊。感得故人推轂。聖主虛席。一時守志不堅。草草應命。誰知王敦擁兵江上。遙執朝權。凡公家事體。無大無小。悉用關白而行。至于進退人才。尤為掣肘。王敦向日曾聘卑人。卑人不出。銜此私忿。昨日打文書到中書省。止授卑人散騎都尉。把守龍江關口。局既閒冷。施展甚難。雖有借劍之心。苦無請纓之路。以此悶悶而歸。<span class="科">旦</span>相公。妾聞不在其位。不謀其政。既然官居下僚。何必越職行事。姑且陸沈金馬。優遊歲月。待時而行。未為不可。<span class="科">生</span>夫人言之有理。還有一事。王敦無端設宴新亭。遍請朝士。竊恐此酒必非無為。苦勸周伯仁隄防。他全不相信。怎麼好。<span class="科">旦</span>相公莫管他人。爾赴也不赴。<span class="科">生</span>如何不赴。只是隨機應變。他定然不能害我。<span class="科">旦</span>相公也要小心。這等世界。全身為上。就去也要見機而作。<span class="科">生嘆介</span></p>
        
        <p class="曲"><span class="牌">解三酲</span>痛朝廷冠裳倒紊。妖氛遶濁亂清旻。望夷宮鹿馬誰人問。慚無計叩天閽。千年化碧英傑恨。萬里流丹壯士勳。謾把青萍捫。山河易改。豺虎難馴。</p>
        
        <p class="白"><span class="科">旦</span>相公。有一事問你。那日自外回來。身上有許多血跡。口內又失了兩個門牙。卻是為何。<span class="科">生笑介</span>待卑人細細說來。只是夫人不要着惱。<span class="科">旦</span>為甚着惱。<span class="科">生</span></p>
        
        <p class="曲"><span class="牌">長拍</span><span class="夾白">那一日呵。</span>春事闌珊。春事闌珊。芳郊遊衍。銀缾酒已帶微醺。忽驚好女。<span class="夾白"><span class="科">旦</span>在那個所在。<span class="科">生</span></span>卻原來正在東鄰。兩意甫殷勤。<span class="夾白">可恨他母親呵。</span>走將來惡狠狠。有許多尋趁。<span class="夾白"><span class="科">旦</span>他是什麼人家呢。<span class="科">生</span></span>他寄籍平康多美譽。<span class="夾白"><span class="科">旦</span>姓甚名誰。生得如何。<span class="科">生</span></span>元氏縹風態軼塵。<span class="夾白"><span class="科">旦</span>既是娼家。為何廝鬧起來。<span class="科">生</span></span>他笑我衣衫貧窘。向機間取金梭相擲。打落牙門。</p>
        
        <p class="白"><span class="科">旦</span>你果然愛此女麼。<span class="科">生</span></p>
        
        <p class="曲"><span class="牌">短拍</span>也不過是見景生情。見景生情。逢場作戲。酒杯間作態胡云。<span class="夾白">夫人。那女子到也可喜。</span>親許結朱陳。似飛鳥依人堪憫。<span class="夾白"><span class="科">旦</span>相公意下如何。<span class="科">生</span></span>怎做得蕭郎陌路。只恐怕時事兩紛紜。</p>
        
        <p class="白"><span class="科">旦</span>原來如此。相公膝下尚虛。且徐圖之。但是缺了牙齒。覺欠雅觀。<span class="科">生掩口笑介</span></p>
        
        <p class="曲"><span class="牌">尾聲</span><span class="夾白">夫人。</span>齒性剛。原易殞。嘯歌不廢我云云。誕傲方成我輩人。</p>
        
        <p class="落詩">齒折寧能廢嘯歌。<br />酒鐺聊且共婆娑。<br />休論家國興亡事。<br />話不投機半句多。</p>
        
        <h2 id=ch14 class="chapter"><span class="齣題">第十四齣　出關</span></h2>
        
        <p class="曲"><span class="牌">謁金門</span><span class="科">占上</span>庭陰顫。翠展芭蕉舉扇。聞着梁間雙語燕。畫欄空倚遍。</p>
        
        <p class="曲"><span class="牌">換頭</span>暗裡韶華若電。盼望玉郎天遠。佳節端陽蒲艾薦。此情誰與展。</p>
        
        <p class="白">綠樹陰濃夏日長。一簾細雨洗梅黃。落花何處堪惆悵。又見蒲樽泛玉香。奴家縹風。自從謝郎別後。這幾日再不見面。想為折齒緣故。銜恨不來。昨日母親說他已做官。不知是作耍奴家。又不知果有這話。心上甚是放不下。呀。母親來矣。<span class="科">小丑上</span>心情無定在。笑語便相親。番訝梁間燕。偏依舊主人。昨日與老烏計議今日起身。為此喚下小船了。且把謊話兒對縹風一說。<span class="科">相見介小丑</span>孩兒起身了。我對你說。今日乃端陽佳節。聞江頭龍舟甚盛。我已喚了大船。在江東門了。與你同去看看便回。<span class="科">貼</span>龍舟有甚好看。孩兒身子不好。不耐煩去。<span class="科">小丑</span>今年的龍舟不比往年。城裡城外。那一家不去看哩。<span class="科">占</span>船裡還有什麼人。<span class="科">小丑背介</span>乖丫頭。恐我又同那老烏去。來問我。<span class="科">搖手介</span>並無一人。老娘曉得你性兒的。怎麼同閒人。只你我母女兩個。本待自去。只是一人沒興兒。不要拗我。同去走遭。<span class="科">占背云</span>你看我母親好不多心。他怕留我在家。謝郎又來。故此要我同去。<span class="科">對小丑云</span>既沒有人。便隨母親去。<span class="科">小丑</span>這纔是。桃葉渡喚個小船渡去罷。隨身衣服鋪陳。都帶了去。家裡沒人看管。<span class="科">走介</span>擺渡的擺過來。<span class="科">雜扮稍水唱歌上</span>桃葉渡頭桃花紅。桃花紅時桃源洞。可惜一夜無情個催花雨。只見一片西飛一片東。元媽媽那裡去。<span class="科">小丑</span>江東門去。<span class="科">稍</span>上船來。上船來。<span class="科">占小丑上船介</span></p>
        
        <p class="曲"><span class="牌">鎖南枝</span>桃葉渡。桃已捐。滔滔東去不記年。直恁流水無情。空孤負落花戀。<span class="夾白">謝郎。謝郎。</span>這活地獄我意堅。<span class="夾白">只怕</span>死功夫你心倦。</p>
        
        <p class="白"><span class="科">稍</span>媽媽。江東門了。<span class="科">占</span>母親。不見有什麼龍舟。就回去罷。<span class="科">小丑</span>早哩。停回兒少不得來。<span class="科">背云</span>何故老烏還不來。稍水哥。你把船纜好了。我到崖上去看看。<span class="科">稍應小丑立看淨上稍水同上唱吳歌</span>江東門。江東門。江東江水忒多情。目從大姑小姑跟則個彭郎去。至今流淚弗曾停。<span class="科">淨</span></p>
        
        <p class="曲"><span class="牌">前腔</span><span class="夾白">為有</span>桑間約。花下緣。眈眈兩眸望欲穿。為甚日已將晡。還不見佳音轉。<span class="夾白">呀。你看</span>前灘上繫小船。<span class="夾白"><span class="科">小丑手招淨介</span>烏爺這裡來。<span class="科">淨</span>來了。來了。</span>恰相逢喜相見。</p>
        
        <p class="白">元媽媽那裡去。<span class="科">小丑</span>老身領着女兒。特來看龍舟耍子。<span class="科">淨</span>有興有興。要看龍舟。請過我大船上去。<span class="科">占</span>母親不要許他。羞人答答的。怎麼好到別人船上去。<span class="科">小丑</span>孩兒又來了。烏爺什麼別人。<span class="科">占</span>母親認得他。孩兒不認得他。<span class="科">小丑</span>兒。我老實對你說。千不是。萬不是。是老娘前日不合打落了謝老爹的牙齒。如今他做了官。管得我們着的。倘或題起前情。老娘性命可不是也多的。為此與烏爺商議。權到他江西去住幾時。他已備下大船。盤纏我母子去。難得這般好情分。過船去罷。<span class="科">占</span>呀。母親這話那裡說起。為何要到江西去。<span class="科">小丑</span>兒。烏爺是你娘的好友。就如在家裡一般。<span class="科">淨</span>我江西人最撒漫。到得我那裡。穿的喫的使用的。一一包足。不勞大姐費心。<span class="科">占</span>母親要去自去。孩兒不去。寧可今日就死。<span class="科">哭介</span></p>
        
        <p class="曲"><span class="牌">孝南枝</span><span class="夾白">咳。</span>縹風縹風。你身如梗。命若懸。嗟我遭際直恁顛。自幼失堂萱。椿庭又先翦。<span class="夾白"><span class="科">小丑</span>兒。你父母死後。做娘的並不曾難為你。<span class="科">占</span></span>虧殺恩慈。可憐養育成人。<span class="夾白"><span class="科">小丑</span>怎生教道你。<span class="科">占</span></span>相規相勉。<span class="夾白"><span class="科">小丑</span>既如此。也該聽做娘的三分話兒。<span class="科">占跪介</span></span>非奴敢抗娘親。兒自有心頭願。<span class="夾白"><span class="科">小丑</span>你心上要怎麼。起來說。<span class="科">占</span></span>我欲待言不忍宣。待不言時恨怎免。<span class="科">小丑怒挽淨手介</span></p>
        
        <p class="曲"><span class="牌">前腔</span><span class="夾白">烏爺。</span>你看這賊歪賴。會撒奸。嘴喳喳一似鵲噪喧。<span class="科">擎拳介</span>我有鐵打棒兒拳。<span class="夾白">今日呵</span>領取去閒消遣。<span class="夾白"><span class="科">淨扯開小丑介</span>待我來勸大姐。聞得你</span>多才又賢。何事今朝不聽娘勸。我有萬種恩情。常把你做涎兒嚥。<span class="夾白">大姐。</span>你把心上人莫掛牽。只這眼前人且方便。</p>
        
        <p class="白"><span class="科">占不理背云</span>縹風。縹風。千死萬死。總是一死。不如就這清江裡死得乾淨。<span class="科">作跳介小丑淨</span>不好了。不好了。稍水哥救人。救人。<span class="科">稍救介淨丑</span>稍水哥。一竟扶過大船來。<span class="科">稍救過船介</span>打發小船去罷。<span class="科">淨</span>與你青蚨二十。<span class="科">稍</span>一個白虎番身。一個金蟬脫殼。雖然近得青蚨二十。也落得大姐奶兒一摸。<span class="科">下淨</span>元媽媽。如今怎麼處。<span class="科">小丑</span>只顧開船便了。小賤人還不依我。好好隨我前去。今後若違拗我。我手中的粗棍兒煞也是無情的。<span class="科">占哭介</span></p>
        
        <p class="曲"><span class="牌">前腔</span>撲通的瓶沈井。支楞的琴絕絃。撒琅的鏡兒墜落甎。生察察把鸞鳳錦窩掀。痛煞煞將鴛鴦彈兒蹍。<span class="夾白"><span class="科">小丑</span>還要多說。過來跪着。先打一百殺威棒去。<span class="科">打介淨附耳介</span>不要造次。此間官府最多。激出事來不好。要打還待出關去。<span class="科">占拜介</span></span>娘親恕愆。願聽孩兒一言自辯。<span class="夾白"><span class="科">小丑</span>你要怎麼。<span class="科">占</span>兒</span>願一馬一鞍。不入仙音院。<span class="夾白"><span class="科">淨</span>好了。好了。小生是沒老婆的。正是一馬一鞍。<span class="科">占拜淨介</span>就求烏爺勸勸母親。<span class="科">淨扶介</span>折死烏斯道。那裡消受得起。<span class="科">占</span></span>我含着淚告上天。帶着羞對那人面。<span class="科">小丑</span></p>
        
        <p class="曲"><span class="牌">前腔</span>我央了你千千萬。你偏拗我萬萬千。何曾有猱兒不覓錢。你倒想夫婦並頭蓮。直待你喫過蟠桃宴。<span class="夾白"><span class="科">占</span>我那娘嗄。<span class="科">小丑</span></span>伊休淚漣。從來的虔婆誰個是羊兒般善。<span class="夾白"><span class="科">占</span>娘饒恕恁孩兒罷。<span class="科">小丑</span>若要我</span>意轉心回。除是快把降旗展。<span class="夾白">小賤人。我曉得你與謝窮。一定有誓願了。</span>我這風月寨<span class="夾白">那裡</span>討節義傳。前門送張郎後門把李郎騙。</p>
        
        <p class="白"><span class="科">占</span>孩兒果然與謝郎有約。誓不從人。<span class="科">小丑</span>屈屈屈。謝窮有何好處。苦死愛他。<span class="科">占</span></p>
        
        <p class="曲"><span class="牌">前腔</span><span class="夾白">他是</span>玉堂俊。閬苑僊。<span class="夾白"><span class="科">淨</span>大姐。小子如何。<span class="科">占</span></span>浪包婁難堪入煙月篇。<span class="夾白"><span class="科">淨</span>小子容貌略差些。家裡勝他幾萬萬。<span class="科">占</span>你就是</span>玉碾出鳳凰軒。金壘就鴛鴦殿。也無緣可聯。空做了流水恩情。摶沙姻眷。<span class="夾白"><span class="科">淨</span>請問大姐。老謝也有些家事麼。<span class="科">占</span>他有</span>的是斷簡殘編。花柳中窮原憲。<span class="夾白"><span class="科">小丑</span>賤人。便依你隨了他。難道呷風度日。<span class="科">占</span></span>母親你心放寬。我情索專。便做了餓嬋娟亦何怨。</p>
        
        <p class="白">告母親。要聽孩兒三件事。就隨母親前去。<span class="科">小丑</span>說來說來。那三件事。<span class="科">占</span>第一件。從今日為始。老烏另自顧船。再不許到我船上。<span class="科">淨</span>是。小子再不敢求見。<span class="科">占</span>第二件。到得彼處。不許逼勒奴家接客。<span class="科">小丑淨</span>使得。<span class="科">占</span>第三件。若有再見謝郎之日。早晚便要相從。<span class="科">小丑淨</span>也使得。都依你。都依你。稍子哥。快趲過關去。<span class="科">淨</span></p>
        
        <p class="曲"><span class="牌">前腔</span>把雲帆掛。風纜騫。一似鴟夷載得西子還。<span class="夾白"><span class="科">內掌號小丑淨</span>稍子哥。</span>何處鼓聲喧。<span class="夾白"><span class="科">稍</span>王敦謀反。江關上好不緊急哩。<span class="科">小丑淨</span></span>元來是江關有爭戰。<span class="夾白">稍子哥。須與我今晚趕過關去纔好。</span>勿得留連。明日開船。好乘風便。<span class="夾白"><span class="科">內又掌號喝開關介淨</span>媽媽。關已開了。歇在此罷。<span class="科">小丑</span>歇了罷。<span class="科">占</span>母親。老烏為何不過船去。<span class="科">淨揖介</span>我就到</span>別船去<span class="夾白">也好</span>胡亂眠。<span class="夾白">只是大姐心腸忒硬些。</span>這等苦低情<span class="夾白">虧你</span>心不軟。</p>
        
        <p class="落詩"><span class="科">占</span>月上孤舟夜半情。<br />離人怕聽落潮聲。<br /><span class="科">小丑</span>洞房燭影今何處。<br /><span class="科">淨</span>欲寄相思夢不成。</p>
        
        <p class="白"><span class="科">占下淨</span>縹風竟到艙中去。把門兒反鎖了。<span class="科">小丑</span>今晚且不要抝他。你還到別船去睡。前途去自有法兒。<span class="科">淨</span>說得是。只是今晚放你不過了。<span class="科">下</span></p>
        
        <h2 id=ch15 class="chapter"><span class="齣題">第十五齣　陰伏</span></h2>
        
        <p class="白"><span class="科">副淨上</span>江東臣子似湯雞。活剝生擒任我為。堪笑書生不解事。此生斷送老頭皮。錢鳳與王公渡江而來。指望先議九錫。徐圖受禪。誰知周顗戴淵。都是癡呆老兒。一些也不惹頭。前日去報這信兒與老戴。反有許多怠慢我。被我在主公面前搬鬭了幾句。主公着惱得緊。以此暗與王丞相定下此計。只說主公有病要回。設宴賺他來。就酒席上尋個事端。一刀殺卻。絕了後患。有何不可。好笑還有一人。叫做謝鯤。整日喫得爛醉。口出大言。且有虛名。今日也賞他一刀。叫巡邏官。<span class="科">雜扮巡邏官上</span>朝中天子宣。閫外將軍令。巡邏官磕爺頭。<span class="科">副淨</span>巡邏官。今日新亭設宴請百官。你可帶領鐵甲軍士五百。眾官未到之先。預先埋伏在後堂。人人要藏短劍一口。不許喧嘩囉唣。飲宴中間。不奉呼喚。不許離次。一聞呼喚。不可遲延。違者軍法。<span class="科">雜</span>得令。<span class="科">副淨</span></p>
        
        <p class="曲"><span class="牌">四邊靜</span><span class="夾白">聽我號令。</span>偃旗息鼓如安寢。銜枚持口噤。兔脫莫留停。狙擊要詳審。<span class="科">合</span>軍機凜凜。軍容磣磣。奉令疾如雷。莫教有直恁。<span class="科">雜</span></p>
        
        <p class="曲"><span class="牌">前腔</span>從來杯酒生毒鴆。敢將金革衽。首將旗斾懸。血向刀頭飲。<span class="科">合前巡邏官下副淨</span></p>
        
        <p class="白">巡邏官去了。下官親領五百勇敢軍士。外廂巡邏去咱。</p>
        
        <p class="落詩">好去十面埋伏。<br />須教一網打盡。</p>
        
        <h2 id=ch16 class="chapter"><span class="齣題">第十六齣　赴宴</span></h2>
        
        <p class="白"><span class="科">卒引生上</span>長江萬里限江東。不數秦關百二重。訊察若還勤着意。何勞瑣瑣一丸封。下官奉命把守龍江關。職雖卑微。任卻重大。況王敦擁兵江口。來往尤當盤詰。如今正是放關時候。叫左右傳令開關。一應往來船隻。須要仔細搜檢。有船引的。登記花名冊子。即時放過。如無船引。拿來親問。傳令開關。<span class="科">雜應掌號乙通鳴鑼三下喝開關介淨小丑稍上</span>稍子哥。開關了。快討關去。<span class="科">稍子撑船卒攩問介</span>這是什麼船。<span class="科">淨</span>客人賣了貨回鄉去的空船。<span class="科">卒</span>有船引沒有。<span class="科">淨</span>有有在此。<span class="科">卒</span>取船引來。你叫什麼名字。<span class="科">做寫介淨</span>商人一名烏斯道。妻一口李氏。女兒一口。<span class="科">卒</span>什麼名字。<span class="科">淨</span>縹風。<span class="科">卒</span>那裡去的。<span class="科">淨</span>江西豫章郡去的。<span class="科">卒</span>快撑快撑。<span class="科">淨小丑占稍子同下眾喝閉關介</span>稟爺。船放盡了。繳花名冊子。<span class="科">生取看介</span>前邊都是差使馬快官船。後邊卻是民船。<span class="科">又看介</span>這一名是商人烏斯道。妻一口李氏。女一口縹風。前往江西豫章郡。<span class="科">駭介</span>呀。這縹風一定是我東鄰的元縹風了。向來聞得有個烏客人與他母親往來。多應是那虔婆賺去了。可憐這女子到有志向。此去那有出頭日子。左右的。快拿烏斯道轉來。<span class="科">卒叫不應介</span>稟爺。過關的船。趁着順風張帆去遠了。喚不轉了。<span class="科">生</span></p>
        
        <p class="曲"><span class="牌">北仙呂賞花時</span>他那裡一篙煙雨一檣篷俺這裡萬種躊躇萬唧噥。心逐亂雲橫。今宵魂夢。興在一杯中。</p>
        
        <p class="曲"><span class="牌">么</span>冷落了青風銅爵宮。間阻了流水桃源洞。此日意無窮。心中作頌。無語怨東風。</p>
        
        <p class="白">可惜今日要去赴宴。不暇去訪問明白。左右的。打執事到新亭去。<span class="科">下丑上</span>某當朝丞相王導。大將軍兄弟設宴新亭。特來赴席。你道此酒卻是為何。大將軍不喜歡周戴二老。欲與決一死戰。我勸他只做好意請酒。就席擒之。使其疾雷不及掩耳。二老略不知這機彀。昨去相約。懽然肯赴。此時想將次來到矣。<span class="科">外小生上</span>某尚書周顗。某尚書戴淵。王大將軍相招。特來赴宴。呀。老丞相先已在此了。<span class="科">各拱手道請了內傳</span>大將軍有旨。赴宴官不許攙前落後。直待到齊。排班進見。<span class="科">外小生</span>呀。茂弘。處仲如何妄尊至此。我們來差矣。去罷。<span class="科">丑</span>既來之。則安之。呀。謝都尉也來了。<span class="科">生上</span>說話之間。早已來到新亭也。<span class="科">相見丑外生拱手介生</span>老丞相。二位老尚書。謝鯤見。<span class="科">略跪介丑外小生即扶介生</span>請問老丞相。令弟大將軍此酒為何而設。莫不有甚陰謀麼。老丞相一定知道。<span class="科">丑</span>舍弟患病。思歸姑熟。故設此宴。與眾老先生敘別。並無他意。王導在此。何必多疑。<span class="科">外小生</span>老丞相在此。一定不差。<span class="科">生笑介</span></p>
        
        <p class="曲"><span class="牌">新水令</span><span class="夾白">老丞相。那裡是</span>大將軍幕府玳筵開。分明是宴鴻門當日的機械。現放着闖轅門的樊噲。<span class="夾白">老丞相。</span>那裡討舞雙劍的項伯。凶和吉轉難揣。鴉與鵲兩同偕。怕沒有天來大一場兒驚駭。</p>
        
        <p class="白"><span class="科">內掌號丑</span>大將軍升帳矣。<span class="科">淨雜上</span>孤王敦是也。錢參軍與丞相哥哥勸我于酒席上誅斬周戴兩人。叫旗牌官。百官既齊。大開轅門。請丞相大爺先入。其餘挨次魚貫而入。<span class="科">眾傳介丑進見淨</span>丞相哥哥拜揖。<span class="科">丑</span>大將軍兄弟拜揖。<span class="科">外小生進介</span>大將軍拜揖。<span class="科">淨</span>二位尚書拜揖。<span class="科">生見跪介</span>大將軍。謝鯤見。<span class="科">淨扶介</span>此位就是幼輿。久慕久慕。孤前日授卿都尉之職。兩日不蒙卿顧。莫非嫌官小麼。<span class="科">生笑介</span>謝鯤無志仕宦。豈嫌官小。但新入仕途。親朋來賀。日日爛醉。正忘之耳。<span class="科">淨笑介</span>好曠達也。</p>
        
        <p class="曲"><span class="牌">沈醉東風</span><span class="科">生</span>生長在南岳則這北岱。醉落在柳陌也那花街。詩酒債。整日忙。鴛鴦社。逐朝賽。這便是老我生涯。<span class="夾白"><span class="科">淨</span>聞得幼輿身在丘壑。志存廊廟。孤方欲嚮用你哩。<span class="科">生</span></span>俺這巧拙賢愚任爾猜。朝家事半星兒何曾得解。</p>
        
        <p class="白"><span class="科">淨</span>不曉得朝家事體。曉得甚的。<span class="科">生</span>大將軍。謝鯤止曉得喫酒。自來家貧。不得美醞。亦不得取醉。今日幸蒙見招。望早賜些。多賜些。<span class="科">淨</span>看酒來。酒要喫。正事也要講。列位滿飲孤家此杯。<span class="科">舉杯介眾飲介生大叫</span>大將軍。謝鯤狂士。不知禮法。願多賜些好酒。聽其自行斟酌。<span class="科">淨</span>巡宴官。看一大罈好酒來。送謝都尉面前。<span class="科">雜送酒生取飲自篩大喊介</span>好美酒也。好美酒也。伯仁若思同乾此杯。<span class="科">外小生舉乾介生</span></p>
        
        <p class="曲"><span class="牌">喬牌兒</span>瀉瓊漿琥珀。過玉薤光澤。<span class="夾白"><span class="科">淨</span>幼輿。在孤面前。何無禮也。<span class="科">丑</span>幼輿。大將軍在上。放尊重些。<span class="科">生</span>怎好</span>把將軍禮數樁樁責。可不道遇酒且忘懷。</p>
        
        <p class="白"><span class="科">淨</span>幼輿。近聞得人言云。任達不已。幼輿折齒。我見你果然少了兩個齒。這緣故可使孤聞之麼。<span class="科">生笑介</span>正要說來。奉大將軍一笑。容謝鯤飲乾此甌。起來手之舞之說去。<span class="科">飲介起逐句演唱</span></p>
        
        <p class="曲"><span class="牌">七弟兄</span>想那日醉騃。向平康亂歪。見一個女裙釵。那冤家帶笑心相愛。俏聲兒許結鳳鸞諧。魂飛在九霄外。</p>
        
        <p class="白">可恨那虔婆呵。</p>
        
        <p class="曲"><span class="牌">么</span>氣吁吁走來。亂紛紛鬧咳。那風婆子似狼豺。恰便是煞神兒降下閻浮界。把門牙打落在塵埃。<span class="夾白">大將軍。</span>這情理如何奈。</p>
        
        <p class="白"><span class="科">淨</span>你折了齒。甚不好看。<span class="科">生</span></p>
        
        <p class="曲"><span class="牌">收江南</span>呀。這的是風花隊裡起飛災。抵多少雲陽市上哭聲哀。況從來落拓脫形骸。酸秀才。又何必邊幅好豐裁。</p>
        
        <p class="白">大將軍。謝鯤醉也。借席上三尺地。與謝鯤睡覺兒。<span class="科">作睡介淨執杯拱手介</span>眾卿在此。聽孤一言。孤之此來。意欲掃除君側。再造王家。然後解卻朝衫。角巾歸第。與卿等為鄉社之飲。<span class="科">生作打齁介淨</span>豈意天違人願。眾附親依。如今欲退不能。即真未可。全仗二三卿相等共成之。今日卮酒為誓。丞相為明府。從孤者滿飲此杯。日後相忘。使卿等觖望。有如此酒。負孤者亦同之。<span class="科">丑取淨酒對天跪飲復斟酒對外小生</span>二位老先生請飲此酒。作成作成。<span class="科">外小生怒介</span>茂弘。你身為晉室元老。原來卻是國賊。國家那些兒虧負你兄弟。顧欲反耶。我二人頭頸可斷。此酒斷然不飲。<span class="科">淨怒介</span>老㹀牛。這等可惡。<span class="科">背問丑介</span>丞相哥。還是如何。<span class="科">丑附耳云</span>不殺二人。大事不成。<span class="科">淨</span>旗牌官何在。<span class="科">雜</span>有。<span class="科">淨</span>快把周顗戴淵押付市曹。分付錢參軍監臨梟首。立獻首級。<span class="科">雜</span>得令。<span class="科">外小生</span>皇天后土。王導王敦兄弟謀反。今日將我二人誅殺。<span class="科">拜內介</span>生不能報陛下。死當作厲鬼以殺賊。罷罷罷。人生自古誰無死。留取丹心照汗青。<span class="科">雜押下丑指生介</span>此人何不一發殺卻。<span class="科">淨</span>孤另有處。<span class="科">丑叫生介</span>幼輿好醒也。<span class="科">生醒介</span>好一覺睡也。</p>
        
        <p class="曲"><span class="牌">折桂令</span>黑模糊歷遍春臺。<span class="夾白"><span class="科">丑</span>大將軍前這等無禮。<span class="科">生</span></span>我不衫不履。不受塵埃。<span class="夾白"><span class="科">丑</span>還不起來謝罪麼。<span class="科">生</span></span>本是個支離病叟。風魔傲侶。落魄微才。大將軍。飲狂藥難將人責。筵席上怎起風霾。大將軍寬洪大度。不責微愆。丞相你便滿口胡柴。雙眼全白。<span class="夾白"><span class="科">淨</span>如今你還喫得洒麼。<span class="科">生</span>還喫得。<span class="科">淨</span>巡宴官。再與謝都尉酒。<span class="科">雜應介生</span></span>畼好是五斗開酲。饒你便一石也堪篩。</p>
        
        <p class="白">請問大將軍。伯仁若思那裡去了。<span class="科">淨</span>他就來也。你喫酒罷了。管甚閒事。<span class="科">生笑介</span>說得有理。喫酒罷了。管甚閒事。<span class="科">飲叫乾介卒持二首級同副淨上</span>善有善緣。惡有惡報。未識人倫。焉知天道。<span class="科">進跪介</span>主公。錢鳳奉旨監斬周顗戴淵。特獻首級。<span class="科">淨</span>參軍取去。放在謝都尉面前。幼輿。崛強者看樣你可陪他喫一杯。<span class="科">生</span>是。將酒來。我與兩位尚書喫個上馬杯兒。</p>
        
        <p class="曲"><span class="牌">沽美酒</span><span class="夾白">伯仁兄請酒。</span>我笑你官八座。列三台。<span class="夾白">若思兄請酒。</span>你擁材官護九垓。氣概昂昂稱晉宰。全沒有周身之策。老𩓐子槁懸街。</p>
        
        <p class="曲"><span class="牌">太平令</span>空撇下美香醪甘如沆瀣。好杯盤過於齏萊。對着你眼張狂不瞅不睬。問着你嘴都盧不尷不尬。<span class="夾白"><span class="科">淨</span>幼輿。周戴故意抗孤。你道該殺不該殺。<span class="科">生</span>他</span>既已死哉合埋。何須問合該不該。<span class="夾白"><span class="科">淨</span>錢參軍。把二賊屍首號令市曹。不許收葬。如有看視者。即便擒來梟首。<span class="科">副淨得令持頭下生</span>呀。</span>直恁的大驚小怪。</p>
        
        <p class="白">大將軍。鯤已醉飽也。有酒明日再喫。仰天大笑出門去。我輩豈是蓬蒿人。<span class="科">下丑</span>謝鯤這廝好無禮。不謝酒竟自去了。<span class="科">淨</span>由他去罷。孤自來不曾見這樣人。<span class="科">丑</span>大將軍不殺此人。卻是為何。<span class="科">淨</span>孤看此人。荒淫于酒。然卻有時名。他齒牙且不能顧。何足畏懼。今方誅二大臣。若并及之。天下以孤不能容人。曹孟德不殺禰正平。正是此意。況周戴之誅。如殺二鼠。何慮謝鯤乎。<span class="科">丑揖介</span>大將軍神算。非愚兄所及。敬服敬服。雖然。朝廷之上。斷容不得。豫章僻遠。又是大將軍管轄地方。愚兄欲打發他出去。還請大將軍尊旨定奪。<span class="科">淨</span>是如此。孤連日身體甚覺不安。暫回姑熟調理。朝廷之上。全仗丞相哥哥主持。<span class="科">丑</span>不須掛念。正當正當。周戴已誅。料無異議矣。</p>
        
        <p class="落詩"><span class="科">淨</span>顛危欲把一身扶。<br />堪笑狂夫計太疎。<br /><span class="科">丑</span>似我已成生富貴。<br />笑他先下死功夫。</p>
        
        <h2 id=ch17 class="chapter"><span class="齣題">第十七齣　約社</span></h2>
        
        <p class="曲"><span class="牌">遶池遊</span><span class="科">外扮王鑑上</span>屏居村落。心賞隨年薄。課桑蔴不分昏曉。犬吠村墟。雞鳴樹杪。問同人何時可招。</p>
        
        <p class="白">秋乍來。人遠別。夢斷敲窗梧葉。鴻雁度。蟪蛄鳴。音書寄不成。西山雪。東窗月。結伴不嫌吾拙。已焚車。聊讀書。干戈且掩廬。老夫姓王名鑑字公明。豫章九江人也。向仕本朝為車騎將軍。因見五胡雲擾。中原陸沈。以此棄職歸田。卜居匡廬山下。夫人羊氏。乃太傅公孫女。老夫年老無子。止生一女。嫁秣陵謝幼輿。我這邊到秣陵不過一水上下。向來朝廷無事。道路清寧。或一月或半月。女孩兒音問時時往來。近來王敦謀反。沿江一帶。十分戒嚴。恰有半載。絕無消耗。心上甚放不下。我看謝郎是個人中之傑。不愁他功名不遠大。只愁目前貧窘。又遇亂離。不知何以度日。且待干戈寧靜。再作道理。老夫自從卜居此山。卻又是數年矣。你看匡廬好山色也。</p>
        
        <p class="曲"><span class="牌">小桃紅</span>匡君何日此遊遨。千載青不了也。向幽深中結成一座草團瓢。日對着石門椒。浪誇他紫煙生。紅雨瓢。仙壇淨玉京近也。都收入竹几吟毫。謾說道遠風塵。先已脫險波濤。</p>
        
        <p class="白">呀。夫人來矣。<span class="科">老旦扮王夫人上</span></p>
        
        <p class="曲"><span class="牌">逍遙樂</span>兒女憂心悄。路阻長江信音杳。西風吹夢到江皋。愁依雁字。恨絕魚書。淚盡雞潮。</p>
        
        <p class="白"><span class="科">相見介老旦</span>相公萬福。<span class="科">外</span>夫人少禮。</p>
        
        <p class="誦"><span class="牌">望遠行</span>碧砌蛩螿夜夜鳴。柴扉永日鎮長扃。門前山色送來青。市塵不到小茆亭。　　<span class="科">老旦</span>揚子月。秣陵砧。不傳消息但傳情。漁陽鼙鼓忽然驚。音書阻絕二毛生。</p>
        
        <p class="白">相公。我與你年老無子。止有一女。遠嫁謝郎。向來雖不得時時見面。音問卻也不絕。近來半載。杳不相通。不知為何。<span class="科">外</span>夫人。今王敦謀反。道路阻塞。彼此相去千里有餘。那討音問。姑竢少平。我這裡就差人去了。<span class="科">老旦</span>相公。聞得謝郎資身無策。日缺三餐。待得平靜。知是何時。只恐他夫妻二口。索之枯魚之肆耳。<span class="科">外</span>夫人。謝郎人傑。江左無兩。焉有長貧賤者乎。不須多慮。中原騷擾。豺虎縱橫。幸得老夫解卻朝簪。釋去重負。此地又僻。不遭兵燹。正好優遊蔗境。</p>
        
        <p class="曲"><span class="牌">下山虎</span><span class="夾白">你看</span>庭深蒿草。闌長藥苗。門靜堪羅雀。絕無市囂。我自向雲賃眠窩。月賒濁醪。攏火時將柏子燒。盡日無人到。環堵蕭然著絕交。蠻觸徒然競不到。我溪前谷㘭。一枕羲皇絕夢勞。</p>
        
        <p class="曲"><span class="牌">前腔</span><span class="夾白"><span class="科">老旦</span>相公。</span>你雄心枯槁。短髮蕭騷。膝下將誰靠。唯有文姬在遙。痛殺我老景孤單。形隻影凋。千里雲山一水饒。半載絕音耗。烽火連天貫斗杓。生死難存料。心頭火燒。<span class="夾白"><span class="科">悲介</span>我那兒。</span>何日重逢慰寂寥。<span class="科">雜扮賽社四人一老者為頭打鼓上</span></p>
        
        <p class="曲"><span class="牌">本宮賺</span>社鼓齊敲。中元節屆鄉村鬧。靈神鑑昭。一月月十風五雨年收好。當祈報。牲醴庶羞盡備着。只愁好女難尋討。獅蠻跳。做來一弄兒歡和笑。唱出吳歌羌調。唱出吳歌羌調。</p>
        
        <p class="白"><span class="科">老者</span>我們都是廬山下鄉民。我這廬山有個伊尼廟。廟中有個伊尼大王。不知是何神道。最是靈顯。方方數百里居民。凡有些小疾病。禱之必應。每歲春秋二祭。卻是上元中元。上元止用燈火鼓樂。烏豬白羊。中元沒有燈火。豬羊之外。要尋一個童身美女。送進廟中祭享。但是齊整虔誠。又有美女。那年自然風調雨順。五穀豐稔。若但有祭品無童女時。霎時就起雷電。一歲疾疫歉收。如今又當中元節屆了。夥計。今年輪該王老爹為首。我們同到他家去。問他可曾有了童女不曾。這不是當耍的。轉灣抹角。此間已是。王老爹在家麼。<span class="科">外</span>誰在外廂。夫人且進去。待老夫去看來。<span class="科">老旦應下外出見介</span>呀。元來是眾社友。有何見教。<span class="科">眾</span>王老爹。如今中元節到。伊尼廟中祭賽。輪該宅上劇首。金錢寶馬。豬羊酒果。都不打緊。只是童身美女一時難覓。須預先定下。省得臨期無措。<span class="科">外</span>正是。我到忘了。早是諸公見教。</p>
        
        <p class="曲"><span class="牌">章臺柳</span><span class="夾白"><span class="科">眾</span>王老爹。</span>神貺屢曾邀。報賽在今朝。寶馬金錢般般妙。只少個女妖嬈。<span class="夾白"><span class="科">外</span>諸公可曾到各處坊村問一問。<span class="科">眾</span></span>不論村坊與近遼。顛不刺有萬千曹。<span class="夾白">王老爹。</span>休誤卻這番秋祭。使神焦躁。</p>
        
        <p class="曲"><span class="牌">醉娘子</span><span class="夾白"><span class="科">外</span>我</span>聞言轉焦。我當任劇。這佳人難遇遭。<span class="夾白">眾社友。時日已迫。勞你列位分頭去問。若有美女。身價隨多寡。我都願出。</span>黃金已在腰。向別處遠方相尋抓。得時休論多和少。</p>
        
        <p class="白"><span class="科">眾</span>我們今日就借宅上敷演社火一番。<span class="科">演介</span></p>
        
        <p class="曲"><span class="牌">豹子令</span>打鼓如雷震九霄。震九霄。燒香若霧散林郊。散林郊。鬼臉裝成耍鮑老。村姑唱出念奴嬌。<span class="科">合</span>雞豚濁酒樂陶陶。</p>
        
        <p class="曲"><span class="牌">前腔</span>社飯分來香氣飄。香氣飄。春盤簇處味堪嚼。味堪嚼。老翁得酒將聾療。東方割肉豈蒙嘲。<span class="科">合前</span></p>
        
        <p class="白">王老爹。我們告辭了。<span class="科">外</span>還勞列位多方尋訪。有時便來見教。<span class="科">眾</span>曉得。</p>
        
        <p class="落詩">千尋古木笑聲中。<br />此日春風屬社公。<br />但願三登多快樂。<br />人無疾病稻禾豐。</p>
        
        <h2 id=ch18 class="chapter"><span class="齣題">第十八齣　哭友</span></h2>
        
        <p class="曲"><span class="牌">一枝花</span><span class="科">生同卒持祭物上</span>天家嗟隕蹶。國寶亡雙傑。抱琴絃欲絕。月明夜。一代風流。地下脩文籍。妖氛方四徹。國事堪嗟。無奈袖手。劻勷謀拙。</p>
        
        <p class="誦"><span class="牌">山花子</span>泰山頹倒哲人萎。白玉樓成似有期。天地茫茫無可問。轉淒其。　　滿腔忠義只天知。不顧人間事已非。奸臣未滅身先死。淚沾衣。</p>
        
        <p class="白">謝鯤生逢厄運。正値晉室凌夷。昨者新亭之宴。不是詐醉佯狂。幾不脫于虎口。可憐周戴二兄。不聽吾言。果然駢首就戮。如今懸頭西市。不許收葬。吾想欒布奏使事于彭越。北海寄典刑于虎賁。人各盡吾心耳。何暇計利害哉。謝鯤與周戴二兄契結金蘭誼同臭味今日之難。彼既殺身以成仁。我寧靦顏而事虜。且往西市祭哭一番。聊盡炙雞絮酒之情。素車白馬之義。至于死生利害。姑且聽之。叫左右。可將祭禮到周戴兩尚書號令所在去。<span class="科">卒</span>稟爺。這所在去不得。<span class="科">生</span>為甚去不得。<span class="科">卒</span>錢參軍統領鐵騎五百。日夜在彼看守。不許人來收葬。就是祭奠者亦俱不許。犯者即便梟首。就是兩尚書家屬親故。盡不敢往。老爺何故去犯他。<span class="科">生</span>你不曉得。去就罷了。揮淚哭山前。蘭摧自可憐。魂兮如可問。應為直如絃。<span class="科">卒</span>稟爺。已到西市頭了。這就是兩位尚書號令所在。<span class="科">生哭介</span>呀。伯仁兄。若思兄。你從容就死亦何名。戀國唯君與屈平。從此秣陵煙月夜。杜鵑應作兩般聲。我那伯仁若思兄那。</p>
        
        <p class="曲"><span class="牌">山桃紅</span><span class="夾白">你身</span>膏草野目掛吳堞。罵賊眥為裂。肝腸似鐵。愧殺那屈身頰。愧殺那乞憐舌。說甚子房錐。董狐筆。和那蘇卿節也。耿耿丹心昭日月。家國悲俱滅。綱摧紀截。<span class="夾白"><span class="科">悲介</span>二兄那。</span>何日青城開馬鬣。</p>
        
        <p class="白">叫左右。把祭品鋪陳下了。取酒過來。伯仁兄。若思兄。恁謝鯤兄弟家貧無可為祭。</p>
        
        <p class="曲"><span class="牌">下山虎</span><span class="夾白">止采得</span>東陵瓜瓞。西嶺薇蕨。汨水清而澈。生芻一捻。<span class="夾白">二兄那。</span>聊表你行合情同。方操比潔。別有椒蘭手自爇。<span class="夾白">二兄那。</span>此恨何時竭。<span class="夾白">看</span>怨氣騰空星斗斜。版蕩誰寧帖。<span class="夾白">滿目</span>狐蹤鼠穴。恨江左冠紳皆婦妾。</p>
        
        <p class="曲"><span class="牌">蠻牌令</span>楚些意難寫。巫咸在那些。招魂無計也。空自語喋喋。望長天重將酒瀉。對空江滴盡鵑血。<span class="夾白">何事</span>悠悠中沒話說。<span class="夾白">但只見</span>澤國迷雲。怒濤捲雪。<span class="科">副淨領眾上</span></p>
        
        <p class="曲"><span class="牌">划鍬兒</span>元戎號令誰當越。鵲旗懸首正高揭。<span class="夾白"><span class="科">卒</span>稟爺。前邊有個哭屍的在那裡。<span class="科">副淨</span>快拿。<span class="科">卒應副淨</span></span>何人自作孼。敢來視閱。賊臣竄竊。毒如螫蠍。若不同謀。何從涕泣。</p>
        
        <p class="白"><span class="科">卒</span>稟爺。拿得哭屍人在此。<span class="科">生</span>世儀請了。<span class="科">副淨</span>呀。元來是謝幼輿。周顗戴淵抗違大將軍。故梟斬示眾。懸屍市曹。你不見榜文上明明說。有來看視及祭奠者。罪與本人同科。我道幼輿是知禮法的。何故犯此。<span class="科">生</span>昔者董卓既誅。懸屍西市。蔡邕哭之甚哀。今日周戴之忠。非董卓比。鯤之感恩。不減蔡邕。今日之哭。誼自不能已耳。鯤所守者。晉家法度。大將軍榜文。實未睹及。世儀何必苦苦相迫耶。<span class="科">哭介</span>伯仁若思兄那。</p>
        
        <p class="曲"><span class="牌">五般宜</span>想着你綰銀黃飄飄氣燁。想着你抒文藻翩翩錦纈。想着你俊爽邁前哲。想着你對酒當歌。情輸意協。想着你垂青下劣。想着你茅齋結轍。<span class="夾白">二兄那。</span>誰知道一卮酒猶溫。咱和伊成永訣。</p>
        
        <p class="白"><span class="科">副淨笑</span>幼輿。你太認真了。晉室分崩。周戴又死。有天下者。非大將軍而誰。你若肯相從。我把今日哭屍的事都瞞過了。何愁不得要位。若不然。恐周戴而後。第三個就是你了。<span class="科">生</span>謝鯤志在山野。元無濟世安民之才。大將軍要此樗朽何用。犯了大將軍法。該殺不該殺。是在世儀。謝鯤何敢求生以撓法。</p>
        
        <p class="曲"><span class="牌">五韻美</span>生長在山林樾。追思盡日躭麴蘖。恨微官不覺就羈紲。平生事業。深自愧么麼瑣屑。但只願新朝寧恢網罝。一任他方外嚴陵。客星夜烈。</p>
        
        <p class="白"><span class="科">副淨</span>這事體錢鳳做不得主。只送到軍中。憑大將軍發落便了。叫左右綁起來。隨我押送軍前去。<span class="科">卒應綁生欲下雜扮差官急上</span></p>
        
        <p class="曲"><span class="牌">江頭送別</span>前營內昨夜裡將星墜裂。早晨間承密旨來投簡牒。參軍好把三軍撤。莫停留自干罪決。</p>
        
        <p class="白">小官奉大將軍密旨。來報機密事。望乞屏去左右。<span class="科">副淨</span>左右迴避。<span class="科">生眾虛下雜附耳</span>大將軍行至江寧。病勢十分危篤。特差小官請參軍爺到軍前付托後事。時刻不可遲。請即刻起行。<span class="科">副淨</span>我曉得了。請先行罷。此事切不可泄漏。須要小心。<span class="科">雜</span>曉得。將軍不下馬。各自奔前程。<span class="科">先下副淨</span>咳。天下事已就八九分。如何忽有此變。始信謀事在人。成事在天。如今我把謝鯤解去。也沒用了。不若做個人情。釋放了他。後日還可相見。叫左右。快鬆了謝爺綁。請來相見。<span class="科">生</span>世儀何故不把謝鯤解去。<span class="科">副淨揖</span>小弟細思。幼輿篤于友誼。實為可敬。一時冒凟。望乞恕罪。小弟軍中有事。就此奉別。誰云謀事在人。畢竟難逃天定。<span class="科">下生</span>好怪。錢鳳起初要將我解赴軍前。見了報事官。就把我釋放了。此必軍中有變。且待回衙。差人往探。便知分曉。</p>
        
        <p class="落詩">神交憶昔許相同。<br />死別生離一夢中。<br />淚灑西風誰會意。<br />停雲正在大江東。</p>
        
        <h2 id=ch19 class="chapter"><span class="齣題">第十九齣　魔見</span></h2>
        
        <p class="曲"><span class="牌">北仙呂點絳唇</span><span class="科">末扮伊尼大王上</span>肸蠁一方。威嚴萬狀。神靈壯。如在洋洋。誰敢不來享。</p>
        
        <p class="白">廟食匡山已百春。威靈顯赫四方聞。從他著論明無鬼。須信空中自有神。小聖伊尼大王是也。本栗陸氏之後裔。祚開中冀。星散瑤光。生長山阿。行遊林麓。每擇晉以為止。恆走險以為娛。金母乘以獻環。老聃托而御世。尾促促而狎至。曾陪大舜于深山。體濯濯以馴肥。常侍姬文于靈囿。身上繡文斑駁。分明玉女散天花。額端修角崢嶸。絕似神龍離大海。歷千年而為蒼。又百年而變白。又五百而成玄。綿綿纏纏。永永遠遠。長生與天地無疆。或稱為山客。或稱為仙騶。或稱為律主。岐岐嶷嶷。烈烈轟轟。令名與日月並耀。銜花出洞。長眠碧岫閒雲。嚙草來林。時飲清溪流水。鄭人覆蕉葉。悟浮生夢幻之無常。女子采薇。識貧富窮通之有定。惱則惱趙中令指我為馬。借以欺君。喜則喜蘇仙翁稱我為龍。憑之覲帝。芙蓉露冷。曾在宜春苑裡行。禾黍風生。會向姑蘇臺上走。道士成仙日。眾共躋攀。先生折負時。人淨瞻仰。奈花開後。春光明媚。桃能紅。李能白。灼灼爍爍。燦燦爛爛。伎伎挈伴臥前崗。苹葉肥時。秋氣清高。汀有蘭。灘有蓼。芳芳馥馥。澤澤甘甘。麌麌遊牝邀明月。似此閱歷年歲。更兼採盡陰陽。遂能變化神通。奇幻不測。喜時慶雲生。和風降。氤氤氳氳。非煙非霧。滿乾坤瑞彩祥光。怒時駕封姨。鞭列缺。慘慘淒淒。若裂若掣。遍世界翻江倒海。前有麑世子。後有麀夫人。總理內外。整整齊齊。右有麋將軍。左有麇丞相。分掌武文。鏘鏘濟濟。正是雖無亭毒權。亦有生殺柄。祈禱若誠心。自然能感應。小聖降生張月。來住匡廬。修真煉性。取盡日精月華。胚胎已具。氣候將成。因能呼風喚雨。出鬼入神。土人為我立廟。名曰伊尼大王。方數百里。水旱疾疫。有禱必應。土人感我敬我。每歲春秋二祭。春祭看燈。秋祭自牲醴之外。要一童身姜女。名曰侑觴。實以備幸。但祭時有了美女。就與他太平福慶。雨順風調。若還無時。登時雷轟電擊。旱澇愆期。田禾不熟。以此百餘年來。遂成永例。目今正是中元。正該秋祭。某待打點飲喜酒。做新郎也。且喚手下人打點伺候者。麋將軍麇丞相何在。<span class="科">雜二人扮麋麇上</span>匡山五老拂雲過。留得香煙掛紫蘿。溪谷幽深龍虎狎。巖扉嶻嶪鬼神多。大王。臣麋臣麇參見。<span class="科">末</span>丞相將軍。目今中元節屆。例該秋祭。土人料然不缺。但赴宴之時。須要儀仗鮮明。侍衛嚴整。恐有生人窺覘。不當穩便。<span class="科">雜</span>臣等已遣麉元帥。麃先鋒。麈參軍。麂校尉。分頭巡邏護衛。大王不必費心。<span class="科">末</span>丞相。將軍。今我等居此。是好受用也。</p>
        
        <p class="曲"><span class="牌">混江龍</span><span class="夾白">則我這</span>雄威氣象。<span class="夾白">索強似</span>都天大帥總魔王。用不了長林豐草。看不盡水色山光。居處有琳宮寶殿。簇擁有羽蓋珠幢。護衛有黃幡豹尾。差遣有黑煞勾芒。冷颼颼腰懸寶劍。明晃晃手握金鎗。帶一頂鳳盔高聳。穿一領兕甲昂藏。鎮守着山巖洞口。降伏了地煞天罡。<span class="夾白">饒你</span>是九頭王休來輕覷。百眼鬼誰敢張皇。玄丘尉形彰華表。巴西侯夢斷清霜。斑將軍咆哮盡斂。廬山公躑躅徬徨。金磚舉千條蛇走。火輪發萬道霞張。喜時節和風甘雨。怒時節地塌天荒。則除是千手如來能化誨。誰怕你八臂那叱逞陸梁。永坐山堂。</p>
        
        <p class="白">雖則如此。麇丞相鎮守廟中。麋將軍還帶領一千魔軍。四下巡邏。小心在意。<span class="科">雜應同下</span></p>
        
        <h2 id=ch20 class="chapter"><span class="齣題">第二十齣　鬻女</span></h2>
        
        <p class="曲"><span class="牌">縷縷金</span><span class="科">淨扮烏斯道上</span>癡妮子。性奸猾。<span class="夾白">我</span>饞涎都嚥盡。<span class="夾白">落得</span>眼巴巴。眼飽腹中餓。教人惱殺。且安排計較坐喬衙。看他怎禁架。看他怎禁架。</p>
        
        <p class="白">小子烏斯道。只為要娶元縹風。與他母親設計。從秣陵哄到這里。誰知這妮子性格蹺蹊。一路在船上來。我用盡了千方百計。他便有萬阻千推。不從我也罷了。日日要投河落水。我那里看得他許多全。若還死了。可不是真正人命。那鴇子翻轉面皮。與我討人。卻怎麼好。連日阻風在匡廬山下。昨晚心上不快。上去閒走。只見有許多人說。要尋一個標致童身女子去賽社。肯出五百兩銀子身價。我想世間老鴇兒那一個不愛鈔。肯賣亦未可知。一來推掉了這干紀。二來出我心頭一口忿氣。那管他去後死活。船上不好說話。我約元媽媽上埃。這時候想必來也。<span class="科">小丑上</span>孩兒。我上埃去就來。你好好坐在船裡。</p>
        
        <p class="曲"><span class="牌">前腔</span>多生受。恁波查。江間波浪湧。阻天涯。況有癡兒女。千般嬌詫。老娘心下亂如麻。怎生好干罷。怎生好干罷。</p>
        
        <p class="白">常言道。男子癡。一時迷。女子癡。沒藥醫。可恨我那縹風。再不肯與老烏做伴。一心只想謝窮。比來老烏何等搊趣。何等幫襯。並不惹頭。打了罵了便尋死。<span class="科">歎介</span>咳。怎麼好。怎麼好。連日阻風在此。未曾開船。老烏約我到埃上說話。不知說甚話。<span class="科">叫介</span>老烏那裡。<span class="科">淨</span>元媽媽這邊來。<span class="科">相見介</span>媽媽。女兒不肯從我。怎麼好。<span class="科">小丑搥胸</span>不要說起。這妖精教我也沒奈何他。<span class="科">淨</span>我對你說。自從秣陵到此。日日指望他回心轉意。如今看起來。不能夠了。就到我家。也拗他不過。倘或死了。豈不可惜。昨日我在山邊閒走。只見有許多人在那邊說。要買個童身女子去賽社。<span class="科">小丑</span>如何叫做賽社。<span class="科">淨</span>他說這邊有個菩薩。每年做社祭。他要一個女子送進廟中陪酒。今年祭期已近。那女子還沒討處。我想你女兒這般作乖。不像與你掙錢做家的了。不若賣與他陪酒去罷。<span class="科">小丑</span>這妖精怕不肯去陪酒。<span class="科">淨</span>你莫騃。兌了銀子。交付與他。進廟之後。那菩薩連頭搭腦都喫了。還有什麼肯不肯。<span class="科">小丑哭</span>這個不成。我那兒那。我從幼撫養起來。怎割捨得做了喫料。可不痛殺老娘也。<span class="科">淨</span>莫哭莫哭。價錢倒好哩。<span class="科">小丑</span>肯出多少。<span class="科">淨笑</span>不與你說。<span class="科">小丑</span>好哥哥。便說還多少。<span class="科">淨</span>一口就還五百兩哩。<span class="科">小丑拍手大笑介</span>好造化。好造化。這般價錢不賣。更待何時。死是死了別人的女兒。可在老娘肝兒上。那人在那裡。和你就尋他去。<span class="科">淨</span>這夥人說。若有女子。竟到王車騎老爹家來問。前邊黑門樓就是王家。和你就去。<span class="科">小丑</span>正是就走去。如今長手臂的多哩。<span class="科">走介</span>巖路穿黃落。<span class="科">淨</span>人家隱翠微。<span class="科">朝內</span>借問聲。此間正是王老爹家麼。<span class="科">內答</span>正是。<span class="科">淨</span>王老爹在家麼。<span class="科">外應上</span>誰叫。</p>
        
        <p class="曲"><span class="牌">前腔</span>為賽社。覓嬌娃。村村絕蹤影。好嗟呀。恐犯神明怒。將何報答。門前若個語喳喳。且來早迎迓。且來早迎迓。</p>
        
        <p class="白">誰人在此。<span class="科">見介淨小丑</span>老翁就是王老爹麼。<span class="科">外</span>在下就是。從未相識。二位何迺忽然下顧。<span class="科">淨小丑</span>愚夫婦聞得上宅要尋童身美女。特來造問。<span class="科">外</span>果是有的。莫不二位有在那裡。<span class="科">淨小丑</span>就是小女。情願出賣。<span class="科">外</span>生得如何。<span class="科">淨小丑</span>不敢謙。不像爺。不像娘。變種生的。絕妙絕妙。<span class="科">外</span>在那裡。可着領去看看。<span class="科">淨小丑</span>就在河下船裡。要看就看。只是女孩兒家害羞。不可上船。也不要大驚小怪便好。只在埃上遠而望之。不驚動他便好。<span class="科">外</span>曉得。<span class="科">走介</span>萬木千山落。<span class="科">淨小丑</span>孤舟一棹欹。這枯楊底下第三隻船艙裡坐的就是。如何。好不好。<span class="科">外看介</span>人物果然去得。只是還有話要講。請到寒家去。且邀野老過。笑語蹔盤桓。此間已是寒家。請進。<span class="科">淨小丑作進揖介</span>王老爹拜揖。<span class="科">外還禮</span>二位莫怪老夫多口。</p>
        
        <p class="曲"><span class="牌">古輪臺</span><span class="夾白">我且</span>問伊咱。<span class="夾白">你是</span>何方人氏甚人家。緣何到此來歇馬。孤舟停劄。<span class="科">淨小丑</span>我家住秣陵。積祖在落星橋下。衰薄烏宗。喚名斯道。因逃兵火泛浮槎。<span class="夾白"><span class="科">外</span>你女兒呵。</span>這般幽雅。莫不是接木移花。幾多年紀。喚何名字。因何不嫁<span class="科">淨小丑</span>兩口止生他。年十八。縹風未受阿誰茶。</p>
        
        <p class="曲"><span class="牌">前腔</span><span class="科">外</span>休誇。既然是嫡派根芽。為甚的賣向他方。將他掗靶。<span class="科">淨小丑</span>欲說還羞。怎禁得家緣消乏。<span class="科">外</span>敢還是年少多情。蜂猜蝶覷。穴隙踰牆被人話。<span class="夾白"><span class="科">淨小丑</span>老爺。你</span>休將人咤。自生來掌上擎拿。一任他花醲柳釅。風前月下。何曾閒踏。<span class="科">外</span>果是玉無瑕。休言價。願將白璧聘苕華。</p>
        
        <p class="白"><span class="科">淨小丑</span>請問老爹。要娶與那一位公子。<span class="科">外</span>不是。我老實對你說。</p>
        
        <p class="曲"><span class="牌">撲燈蛾</span><span class="夾白">我豈</span>無端聘玉人。<span class="夾白">我豈</span>無端聘玉人。說與休驚怕。有神號伊尼。是匡廬山下活菩薩也。按年年祭法。要佳人作配歡洽。<span class="夾白">客人。這交易要兩相情願。與你講過纔好成。</span>成交後休生牽掛。總塗抹生離死別只一霎。</p>
        
        <p class="白"><span class="科">淨小丑哭介</span>我那兒那。</p>
        
        <p class="曲"><span class="牌">前腔</span><span class="夾白">你</span>紅顏當自嗟。<span class="夾白">你</span>紅顏當自嗟。命裡逢凶煞。不是愛錢財。也非關爹娘恩寡也。<span class="夾白"><span class="科">外</span>你</span>休將淚灑。把文書親用花押。銀五百當時賚發。<span class="夾白"><span class="科">淨小丑</span>還要再增些。<span class="科">外</span></span>休嘈囃。這是常規定價永無差。</p>
        
        <p class="白"><span class="科">淨小丑</span>既如此。銀子老爹兌准了。明日送女兒到宅上。就把銀子交付我。<span class="科">外</span>這個自然。但不要送到我家來。立了文契。并女兒竟送到江邊伊尼大王廟裡。我先取了銀子。等在那邊。打發你便了。<span class="科">淨小丑</span>伊尼廟在那裡。<span class="科">外</span>你從來的舊路下水去三十里。地名白鹿村。有所大廟就是。<span class="科">淨小丑</span>曉得了。</p>
        
        <p class="曲"><span class="牌">尾聲</span>臨行再說句衷腸話。切莫向小鬼頭兒說絮搭。我自去弄舌調唇閒嗑牙。</p>
        
        <p class="落詩"><span class="科">外</span>明珠不惜買娉婷。<br />要與神祗作證明。<br /><span class="科">淨丑</span>不是忍將兒女棄。<br />常言財重六親輕。</p>
        
        <p class="白"><span class="科">小丑淨欲下外</span>轉來。文契須要開寫明白。說道自賣之後。死生存亡。俱無言論。<span class="科">小丑淨應介</span>曉得。<span class="科">同下</span></p>
        
        <h2 id=ch21 class="chapter"><span class="齣題">第二十一齣　出守</span></h2>
        
        <p class="曲"><span class="牌">喜遷鶯</span><span class="科">生上</span>鳥啼花落。正萬恨驚心。千愁作惡。鸞鳳摧翎。豺狼當道。空宮霜滿黃蒿。一代風流都盡。千古興亡堪惱。憂心悄。愧補天無計。填海徒勞。</p>
        
        <p class="誦"><span class="牌">虞美人</span>淮水東邊舊時月。夜夜懸北闕。山河浮動酒杯中。縱有長戈挽日向誰雄。　　長江澹泊孤雲沒。伯符霸業空悲咽。暮雲樓閣古今情。一任天荒地老恨難平。</p>
        
        <p class="白">自從王敦兄弟篡逆。大肆誅夷。周戴既亡。朝政盡歸其手。謝鯤雖幸得全于酒。然亦靦顏在位。雖有請劍之心。苦無太阿之柄。昨日錢鳳見我哭奠二公。便要縛送敦賊。不知為何。輒又中止。今日反升我為豫章太守。這明明忌我在朝。打發出去。況豫章又是敦賊所轄。害我何難。我待辭而不赴。恐反生疑。因而惹禍。只得且去到彼。覷便行事便了。夫人那裡。<span class="科">旦上</span></p>
        
        <p class="曲"><span class="牌">七娘子</span>雙親數載違言笑。盼庭闈碧天路遙。南浦春生。故山雲遶。今朝欣舉江干棹。</p>
        
        <p class="白"><span class="科">相見介</span>相公。喜得你初列朝班。遂膺峻擢。此去豫章。不惟你素志得展。就是奴家也得與爹媽聚首。風日頗佳。不知何日起行。<span class="科">生</span>夫人。王敦王導忌我在朝。故此一麾出守。此去尚未卜凶吉。但限期甚迫。只就今日便要渡江。不知行李完備未曾。<span class="科">旦</span>行李完備多時了。<span class="科">雜扮卒上</span>晴天開祖帳。落日送征鞍。稟爺。渡江船隻俱已齊備在新亭了。<span class="科">生旦同走介</span>夫人。你看漁笛煙村晚。青山起暮雲。岸花飛送客。檣燕語留人。就此登舟罷。<span class="科">登舟介生</span></p>
        
        <p class="曲"><span class="牌">錦纏道</span>汎江皋。片帆衝千層怒濤。愁鬢早彫騷。冷芙蓉窺人暗裡相嘲。<span class="夾白">我本是</span>射潮人志豪氣豪。<span class="夾白">怎教我</span>倚樓船長嘯無聊。回首興滔滔。黿鼉窟何時淨掃。<span class="夾白"><span class="科">旦指介</span>相公。前邊那座高山是何名。<span class="科">生指介</span></span>這是匡廬積翠高。香爐峰煙生日照。<span class="夾白"><span class="科">旦</span>既是匡廬。老父老母向來卜居其下。想已近了。<span class="科">生</span>是岳父岳母宅上相近了。</span>這些時想真人睡穩正陶陶。<span class="科">旦</span></p>
        
        <p class="曲"><span class="牌">普天樂</span><span class="夾白">看</span>白雲飛。匡山杪。恩罔極。何由報。何不停帆槳。何不停帆槳。一慰寂寥。到庭闈少展昏朝。<span class="夾白"><span class="科">生</span>下官正有此意。叫水手。就此匡山下呵</span>將船暫泊。且就丈人行話闊今宵。</p>
        
        <p class="白"><span class="科">雜</span>稟爺。船已挽了。<span class="科">生</span>一壁廂去問王車騎老爺家在何處。我這裡就來了。<span class="科">雜應下雜扮軍士上</span></p>
        
        <p class="曲"><span class="牌">四邊靜</span>奸雄幸得天誅討。旄頭夜來鑠。急離建康城。疾向大江島。<span class="夾白"><span class="科">呼介</span>前邊挽的船。可是謝老爺的。<span class="科">雜應</span>正是。<span class="科">軍</span>報去。報事人要見。<span class="科">雜報介生</span>着他上船來。<span class="科">雜上介生</span>那衙門差來的。報甚事。<span class="科">軍</span>小人是龍江關軍士。前蒙老爺差去打探軍情事。王敦行至姑熟。病發身死。特來報與老爺知道。<span class="科">生</span>元來這逆賊已死。可喜。王敦既死。錢鳳何在。<span class="科">軍</span></span>王敦已剿。錢鳳又嬈。<span class="夾白"><span class="科">生</span>他屯兵在何處。<span class="科">軍</span></span>姑熟據為巢。軍威動天表。</p>
        
        <p class="白"><span class="科">生</span>叫左右。賞他一罈酒一錠鈔去。<span class="科">軍謝下外老旦雜隨上</span></p>
        
        <p class="曲"><span class="牌">前腔</span>嬌兒久矣絕音耗。千里忽來到。春星帶草堂。暗水流花閣。山林可眺。雞黍有約。今夜醉壺觴。燈前共歡笑。</p>
        
        <p class="白"><span class="科">雜</span>老爺少待。容小人報過上船。<span class="科">雜</span>蒙爺差訪王老爺家裡。就在山下。說了老爺在此。王老爺同了老夫人親自來迎。已到船邊了。<span class="科">生旦</span>快請上船。<span class="科">外老旦生迎介</span></p>
        
        <p class="曲"><span class="牌">七娘子</span>欣迎泰岳衣顛倒。<span class="科">旦</span>痛暌違各天路遼。<span class="科">外老旦</span>何意今朝。忽瞻玉貌。<span class="科">合</span>燈花昨夜曾開爆。</p>
        
        <p class="白"><span class="科">相見介生</span>岳丈岳母。劣婿拜揖。<span class="科">旦</span>父親母親。孩兒萬福。<span class="科">生</span>劣婿家貧路遠。久失起居。偶經貴地。正欲登堂。乃蒙左顧。欣甚慰甚。<span class="科">外老旦</span>豺虎縱橫。江關阻隔。你我音信。兩不相通。不知賢婿現居何職。何便到此。<span class="科">生</span>岳父岳母聽稟。</p>
        
        <p class="曲"><span class="牌">錦芙蓉</span>愧才喬。忝分符豫章長僚。<span class="夾白"><span class="科">外</span>元來是豫章太守。可喜老朽也是治民了。<span class="科">生</span></span>因之便到山椒。<span class="夾白"><span class="科">外</span>朝廷之上如何。<span class="科">生</span></span>痛宗周禾黍。陵寢蘇樵。<span class="夾白"><span class="科">外</span>周伯仁戴若思如何。<span class="科">生掩淚</span></span>苦元公頭顱懸槁。<span class="夾白"><span class="科">外</span>呀。元來周戴二公殺了。何事得罪於朝廷。<span class="科">生</span>那裡是朝廷殺的。是王敦殺的。</span>恨奸賊志願貪饕。他把官家攪。沒銅駝蒿草。<span class="夾白"><span class="科">外</span>王敦如今在那裡。<span class="科">生</span></span>幸天扶典午。早已翦氛妖。</p>
        
        <p class="白"><span class="科">外</span>王敦元來死了。可喜。賢婿不知何時到任。<span class="科">生</span>登堂一拜。便赴南昌矣。<span class="科">旦</span></p>
        
        <p class="曲"><span class="牌">芙蓉紅</span><span class="夾白">相公。我與你向日呵。</span>懷思千里迢。<span class="夾白">如今呵。</span>對面須臾樂。<span class="科">老旦</span>何不且從容留滯。竹齋蔬酌時澆。磊落樽頻倒。共語漂零燈漫挑。<span class="夾白"><span class="科">外</span>況此</span>匡廬嶠。有煙雲五老。正好向飛泉看一飽。</p>
        
        <p class="白"><span class="科">生</span>多謝岳父岳母相留。但恐事勢不能耳。<span class="科">雜扮差官上</span></p>
        
        <p class="曲"><span class="牌">四邊靜</span>欽承帝命追方召。扁舟到來早。玉帳拜元戎。牙旗統萬竈。<span class="夾白"><span class="科">叫介</span>前邊挽的船。可是謝老爺的。<span class="科">雜應</span>正是。<span class="科">差官</span>報去。報事人要見。<span class="科">雜報介生</span>着他上船來。<span class="科">差官上生</span>那衙門差來的。報甚事。<span class="科">差官</span>奉萬歲特旨。王敦已死。錢鳳又起。拜老爺都督江州軍馬諸軍事。率兵前往姑熟征剿。旨已下在中書省了。小官先來報知。限三日內前赴姑熟界上。</span>說王敦已剿。錢鳳又嬈。星夜往前征。須教淨邊堡。</p>
        
        <p class="白"><span class="科">生</span>曉得了。生受你。<span class="科">差官</span>將軍不下馬。各自奔前程。<span class="科">下生對外云</span>王敦死後。錢鳳又據姑熟。聖旨拜劣婿為都督。率兵前討。三日內要到界上。稟上岳父岳母。軍中恐不好帶得家眷。令愛權停上宅。等劣婿得勝回朝。就來迎取。又不知夫人意下何如。<span class="科">旦</span>奴家正欲如此。<span class="科">外老旦</span>賢婿但努力建功。小女自有老朽夫婦。不勞掛念。<span class="科">生</span>多謝岳父岳母。劣婿則就今日轉船。叫左右。喚三乘轎來。送王爺回宅。我這裡就打點轉船。<span class="科">雜</span>稟爺。天色已晚。前邊無處停泊。怎麼好。<span class="科">外</span>此去三十里地。名白鹿村。有所古廟。那裡可以挽船。<span class="科">生</span>既如此。就此拜別。<span class="科">拜介</span></p>
        
        <p class="曲"><span class="牌">尾</span>伊尼廟裡權相托。<span class="夾白">夫人。你</span>莫向深閨怨離索。<span class="科">外老旦旦</span>須覓取封侯上上爵。</p>
        
        <p class="落詩">陽關別淚為誰揮。<br />萬里從軍事鼓鼙。<br />別後相思何處是。<br />一輪落月滿梁輝。</p>
        
        <h2 id=ch22 class="chapter"><span class="齣題">第二十二齣　賽魔</span></h2>
        
        <p class="曲"><span class="牌">山坡羊</span><span class="科">貼上</span>風冷衣裳尷尬。霧瑣雲山靉靆。呀呀賓雁悲關塞。愁暗排。砧聲續斷來。孤舟冷落無聊賴。人在天涯音信乖。形骸。嬌怯怯瘦似柴。頤該。淚涓涓撒不開。</p>
        
        <p class="誦"><span class="牌">鷓鴣天</span>一夜秋風客棹欹。玉顏初醒帶寬垂。閣殘吳苑千金笑。低損成都十樣眉。　　纔見面。又分離。別來疑夢復疑非。莫將心向天公語。天上雙星會幾時。</p>
        
        <p class="白">縹風隨母親來到匡廬山下。日日停泊在此。可恨烏斯道每每來調戲我。我雖不采他。只這耳根邊終須不得清淨。況別後不知謝郎消息如何。又不知怎生結果。想我母親好不心偏。縹風雖不是你親生的。你也如何這般待我。</p>
        
        <p class="曲"><span class="牌">前腔</span><span class="夾白">看</span>他冷臉兒似三冬淩塊。硬鼻凹似七重鐵鎧。口甜蜜缽心黃蘖<span class="夾白">那烏斯道呵</span>是駑下駘。<span class="夾白">你</span>貪他萬貫財。把<span class="夾白">我</span>千金軀老擔看賣。這業礶何時填滿哉。<span class="夾白">我那謝郎呵。</span>堪哀。生察察分開鸞鳳釵。難捱。密扎扎難逃狼虎儕。<span class="科">小丑淨同上小丑</span></p>
        
        <p class="曲"><span class="牌">水紅花</span>嬌兒心戀那窮胎。意如騃。娘言不睬。<span class="科">淨</span>眉兒蹙處計兒諧。這安排。神仙難解。<span class="科">合</span>莫怪我心腸忒狠。還是你命兒該。則算做一百日血光災也囉。</p>
        
        <p class="白"><span class="科">淨</span>元媽媽。女兒面前。決不可說出真話。<span class="科">小丑</span>我曉得。不消分付。你這蠢廝不要露出馬腳來。<span class="科">淨諢介</span>曉得。<span class="科">進見介貼</span>呀。母親萬福。<span class="科">淨揖</span>大姐拜揖。<span class="科">貼不理淨背云</span>你看這丫頭。死在頭上。還是這等大設設的模樣。<span class="科">貼</span>請問母親。為甚整日坐此江頭。既不往豫章去。回家也好。<span class="科">小丑</span>我兒。這邊到南昌都是鬭水。連日頂風。如何開得船。元來江中有個舊規。不曾了得。再不得順風相送。<span class="科">貼</span>什麼舊規。<span class="科">小丑</span>此去三十里。地名白鹿村。有個伊尼大王。最是靈顯。往來客船。無不祭獻。這規矩不曾了得。隨你坐守一年。也不得過去。<span class="科">淨</span>這大王最靈。且最愛童女。<span class="科">小丑目視淨不說小丑</span>我昨日許下了。又虧老烏備下祭品。我兒同去拜拜。<span class="科">貼背</span>敢又是腔兒。<span class="科">對介</span>母親自去。我不去。<span class="科">小丑</span>說道滿船人一個不到也要作惱。神道是抝得他的。<span class="科">貼</span>如此同行。<span class="科">同行介</span></p>
        
        <p class="曲"><span class="牌">前腔</span>江風日夜打江崖。滯天涯。好難佈擺。江神何處霈甘澤。鎮江淮。寧辭祭賽。遠望森森松柏。見宮殿出山崖。且辦虔誠叩玉仙階也囉。</p>
        
        <p class="白"><span class="科">小丑</span>我兒。這裡已是伊尼大王廟了。就此進去。<span class="科">進看介小丑</span>老烏。如何祭禮還不見來。<span class="科">淨</span>媽媽。我與你到廟門外去等候。<span class="科">小丑</span>正是。我兒。你則在殿上住。拜拜大王。我就與你關上廟門。省得閒人打攪。<span class="科">小丑淨出介貼拜</span>大王爺。念縹風身在煙花。志凌貞柏。如今命懸醜類。難以瓦全。伏望大王暗中保佑。得遂初心。拜禱已畢。且就殿後閒坐片時。<span class="科">虛下小丑對淨云</span>怎麼王老爹還不見來。<span class="科">淨</span>你看那邊許多人來了。<span class="科">末同三社人一老者上末</span>手捧朱提銀。來買紅顏女。自家王車騎老爹家屬。主人差到伊尼大王廟去。此間已是。列位社友。你們則在村口相等。我先進去停當了烏客人。喚你纔來。<span class="科">眾</span>是如此。<span class="科">下末做見小丑淨末</span>呀。你夫婦二人先已在此了。<span class="科">小丑淨</span>老兄是那家。<span class="科">末</span>我是王老爹家院子。主人有事不得來。特着我拿銀子在此。你女兒在那裡。文書做了不曾。<span class="科">小丑淨</span>女兒關在殿上。你則就門縫裡張張。不要驚動了他。<span class="科">末做看介</span>果然在後殿。拿文書過來。銀子在此。<span class="科">相換介小丑淨</span>五百兩麼。<span class="科">末</span>一些不少。<span class="科">小丑淨</span>既如此。大叔隨我進去。收管了人。<span class="科">做進介貼虛上小丑淨</span>孩兒。你再坐一回。擡祭禮的還不見來。<span class="科">貼</span>曉得。<span class="科">小丑淨對末云</span>如今交割過了。是大叔的干紀。愚夫婦告別了。謾言河伯娶婦。絕似鄧尉拋兒。<span class="科">下末叫</span>社中夥計快來。<span class="科">眾打鑼鼓上</span></p>
        
        <p class="曲"><span class="牌">吳小四</span>笑咍咍。鬧咳咳。社鼓𩐨𩐨<a epub:type="noteref" href="#char03"><sup>註</sup></a>鑼又篩。來到廟中清涼界。擺列豬羊兼梧帛。願大王速降階。</p><aside epub:type="footnote" id="char03"><p>「⿰音夅」～</p></aside>
        
        <p class="白"><span class="科">末</span>眾夥計。這元家小娘子還不知緣故。你們進去。不要囉唣。只我與這位老官兒說話就罷了。<span class="科">眾</span>曉得。<span class="科">作進廟介貼</span>如何有許多人上殿來。母親快來。<span class="科">眾作揖介</span>小娘子作揖。<span class="科">貼</span>母親快來。<span class="科">末老者</span>可是一位老媽媽同一個老官。去遠了。<span class="科">貼背云</span>好古怪。為何撇下我去了。客官。煩你與我喚一聲。<span class="科">末老者</span>小娘子。喚不轉了。就喚轉也沒幹。<span class="科">貼</span>為何喚不轉。<span class="科">末老者</span>小娘子。你來得去不得了。<span class="科">貼</span>為何來得去不得。<span class="科">末老者</span>我們說來。小娘子不要害怕。這伊尼大王最是靈顯。每年秋祭。要送一位夫人與他陪酒。今日中元。正該祭期。前日令尊令堂親到我家講定。五百兩銀子賣了小娘子。方纔交過文書。取了銀子。他自去了。待半夜時分。祭獻大王。就把文書燒化與他。<span class="科">貼</span>燒化後便怎麼。<span class="科">末老者</span>這不好說了。<span class="科">貼</span>就說不妨。<span class="科">眾</span>就說便了。大王最喜喫生人。常年燒化之後。祭獻已畢。他就喫了。遺下骨頭。次日為頭的社人來收拾殯葬。今年你造化。為頭是王老爹。他為人最忠厚。定然買好棺木盛殮你。倘是你福分大。今年大王不喫你。也不可知。<span class="科">貼哭介</span>啊呀。這些時好怕人也。娘那。你好狠心也。</p>
        
        <p class="曲"><span class="牌">山羊轉五更</span><span class="犯牌">山坡羊</span>駭得我魂飛天外。送得我身沈大海。<span class="夾白">我那娘呵。</span>忍將那骨肉娘兒。等閒間化作人醯醢。<span class="夾白">我</span>弱體材。<span class="夾白">如何</span>堪餵<span class="夾白">狼</span>與豺。<span class="夾白"><span class="科">眾</span>小娘子不要哭。就是觀世音來。也救不得你了。<span class="科">貼</span></span>叫不徹落伽山救苦的觀自在。<span class="犯牌">五更轉</span>好一似逢着喪門。撞着弔客。<span class="夾白">掀翻了</span>風月場。<span class="夾白">銷繳了</span>花燭期。<span class="夾白">打抹了</span>鶯花寨。<span class="夾白">我那娘呵。你</span>是敲人腦髓的活妖怪。<span class="夾白">我</span>就死在重泉。<span class="夾白">也饒不</span>過你這般業債。</p>
        
        <p class="白"><span class="科">眾</span>小娘子不要哭。隨了大王。就死也是風流。<span class="科">貼哭介</span></p>
        
        <p class="曲"><span class="牌">金梧繫山羊</span><span class="犯牌">金梧桐</span><span class="夾白">我那亡過的親爹親娘呵。你</span>黃泉早瘞埋。<span class="夾白">恁孩兒呵。</span>患難誰遮蓋。<span class="夾白">孩兒今日死了呵。</span>一滴香醪誰向<span class="夾白">你</span>墳前灑。<span class="夾白">爹爹。也是你當先不該娶此繼母。</span>你生前隕家聲。死後誰為代。<span class="夾白">咳。左右死了。這話兒又說他怎的。不免望空遙拜我父母兩拜。<span class="科">哭介</span>我的親爹娘呵。<span class="科">拜介</span>你</span>罔極深恩<span class="夾白">止博得這</span>兩兩深深拜。<span class="夾白">縹風一生。止有謝郎一人識我愛我。如何不拜他一拜。<span class="科">拜介</span></span>我這香腮。已拚今生伴草萊。幽懷。還望來生上鳳臺。</p>
        
        <p class="白"><span class="科">眾送衣介</span>小娘子不要啼哭。請更了衣。大王爺不喜人穿舊衣哩。<span class="科">貼</span>我不更。<span class="科">眾送帶介</span>小娘子不更衣。請束了這帶子。<span class="科">貼</span>我也不要束。<span class="科">眾</span>既不要束。把這帶子綑縛起來。<span class="科">眾縛貼貼叫介</span>為何綑我。<span class="科">眾</span>大王爺喫你時節。恐怕你牽動。不得不然。休怪休怪。<span class="科">將紅衣披貼身眾擡下</span></p>
        
        <h2 id=ch23 class="chapter"><span class="齣題">第二十三齣　救女</span></h2>
        
        <p class="白"><span class="科">生便服帶劍上</span>茅屋疎籬映短莎。江邊高樹夕陽多。白雲不斷溪橋路。留與幽人策杖過。下官承朝命進討錢鳳。昨晚停舟白鹿村。不意惡風陡起。朝來越大了。不能渡江。獨酌舟中。無以自遣。因此更衣變服。閒步江坰。正是楓色滿江人隻影。濤聲入耳客孤舟。一路行來。聞得此間有所古廟。不免去瞻看一回。<span class="科">走介</span></p>
        
        <p class="曲"><span class="牌">漁父第一</span>忽聞得隔林禽語。望煙雲遠遮山嶼。杳杳清虛處。點紅塵不留澗曲。<span class="夾白">呀。前邊果然有座古廟。見</span>琳宮縹緲瓊為宇。寶樹玲瓏景色殊。<span class="夾白">好座山門。這廟想蓋造久了。</span>苔侵斷碣經秋雨。松引輕煙遶太虛。看往來倒翻鶴羽。空庭內松聲奏竽。<span class="夾白">咳。</span>想昆明劫灰飛幾番蠻觸。更槐宮許多蟻聚。<span class="夾白">我想世人也都是癡。造此大殿。不過祈福耳。</span>朱顏怎倩金丹鑄。寶訣難央玉兔徐。坐到無言覺消慮。便蓬閬何如。</p>
        
        <p class="白">不知是何神道。且到正殿上去看。呀。階下排列的許多什麼東西。嗄。是了。今日是中元令節。想必土人來此祭獻。</p>
        
        <p class="曲"><span class="牌">刮地風</span>無數金錢牲醴貯。香煙散滿庭宇。<span class="夾白">且看是何神道。這般齊整祭他。<span class="科">取牌位看念</span>伊尼大王神位。<span class="科">沈吟介</span>我道不是水神。定是山神。什麼伊尼大王。我聞佛書謂鹿為伊尼。這定然是鹿精。為甚這般敬重他。</span>豈是秦宮逸出來江渚。如何敢把土人愚。<span class="夾白"><span class="科">內喊介</span>頭頭門要封鎖得好。若還被他走脫。不是當耍的。<span class="科">眾社人上見生介</span>怎麼殿上有閒人在此。<span class="科">問介</span>客官何處。到此何幹。<span class="科">生</span>在下從建康來。偶然阻風。在此閒步。請問列位。擺下的許多祭品。祭何神道。<span class="科">眾</span>你不見殿上高高坐的最靈顯哩。<span class="科">生</span>這神道姓甚名誰。<span class="科">眾</span>我們那曉得。就曉得也誰敢稱他名姓。只稱他伊尼大王便了。客官。你莫多口。<span class="科">生</span>多口便怎麼。<span class="科">眾</span>多了嘴。大王不相饒你哩。<span class="科">生笑介</span></span>笑鄉人敬有餘。仗他為主。想人生凶和吉。寧關此狐鼠。<span class="夾白">列位。我對你說。這是邪神。不要敬他。<span class="科">眾</span>客官。我好意對你說。莫管閒事。少間就有報應的。不要懊悔。<span class="科">生</span></span>須知早把淫廟除。也省伊歲歲修築。</p>
        
        <p class="白"><span class="科">眾</span>那裡闖這閒人來。神道不怕的。敢是活得不耐煩討死哩。客官好好趁早出去。天色昏黑下來。大王將到了。<span class="科">生</span>大王來。我也不怕他。陪他喫杯酒兒也好。就有不好處。也與列位無干。<span class="科">眾</span>你便拚死要喫。竟不知大王來時。最惡生人鐵氣。若攪擾他。我這裡一方一境。一年都不得太平。你是生人。身邊又帶着口劍。正犯他忌。沒奈何。知趣些。請到廟門外去。<span class="科">內喊介</span>好苦那。救人。救人。<span class="科">生</span>後殿又是什麼人叫苦。<span class="科">眾</span>一發不要你管。這是大王的夫人。<span class="科">生笑介</span>可不又是作怪。大王有夫人的。夫人又是活的。說個明白。我就去。<span class="科">眾掩生口扶生出門</span>沒奈何。出去罷。閒事少管些。<span class="科">生出眾關門作封鎖介</span>閉門不管窗前月。分付梅花自主張。<span class="科">眾下生弔場</span>好笑這夥愚民。把一個鹿兒精這般敬畏他。我如今等在此。定要見個明白。他若從廟外來。我就隨他進去。若在廟內有些聲響。我就打進去便了。<span class="科">虛下末扮伊尼大王眾扮麃先鋒麂校尉提燈同上</span></p>
        
        <p class="曲"><span class="牌">出隊子</span>笙歌滿路。花燭今宵喜氣浮。羊羔美酒醉糢糊。醉後瑤臺仙子扶。這樣歡娛。想人間絕無。</p>
        
        <p class="白"><span class="科">生潛上</span>看這孼畜來了也。我且躲過一邊。不要衝散他。<span class="科">麃麂稟</span>大王。禍事到了。謝尚書在前面。<span class="科">伊</span>那個謝尚書。<span class="科">麃麂</span>是新陞江州都督的。<span class="科">伊</span>不好了。快迴避。<span class="科">欲下生衝上</span>慢走。是何邪神。在此作祟。走的先喫一劍。<span class="科">作拔劍欲斫伊出打躬不起</span>謝大人。請到廟中講話。<span class="科">生</span>廟中你敢算我。我也定不怕。<span class="科">伊</span>誰敢算大人。<span class="科">生眾同入廟生正坐介伊</span>謝大人。小聖有一拜。<span class="科">生</span>免拜罷。你就是伊尼大王麼。<span class="科">伊</span>小聖就是。<span class="科">生</span>我聞佛書稱鹿為伊尼。敢是多年的鹿精。<span class="科">伊</span>瞞不得大人。小聖果然是鹿。曾為王母所乘。蟠桃會上。盜食桃實。謫降下方。元係仙獸。一應岳瀆神靈不敢收捕。廟食於匡廬山下。<span class="科">生</span>此廟建於何年。<span class="科">伊</span>赤烏年間吳大帝建的。<span class="科">生</span>廟宇既是勑建。大王又是仙種。請過來作揖。<span class="科">揖介</span>只是也不該打攪他方。<span class="科">伊</span>小聖在此。凡一方雨暘。小聖得以請之上帝。是以居人感德。春秋報賽。非關小聖擾害他。<span class="科">生</span>我奉大晉皇帝勑旨。為江州都督。此間正是我管轄。今後若再騷擾。我就焚爾廟宇。<span class="科">伊</span>小聖再不敢。若大人肯赦小聖。小聖亦自有報效大人處。酒肴俱備。大人肯用一杯麼。<span class="科">生</span>這也何妨。將過來。<span class="科">伊送酒</span></p>
        
        <p class="曲"><span class="牌">下小樓</span>幸然得瞻豐度。羨冰清似玉壺。<span class="夾白">請大人收過了劍。<span class="科">生收劍</span>為何要收了劍。<span class="科">伊</span>你</span>威風凜凜透錕鋙。但願杯行無數。開懷暢飲醍醐。</p>
        
        <p class="白">麃先鋒。麂校尉。都上殿來參見大人。<span class="科">眾上生復持劍擊几介</span>這些都是何物。<span class="科">伊</span></p>
        
        <p class="曲"><span class="牌">滴滴金</span><span class="夾白">大人。</span>休猜異類生疑阻。這是麂校尉雙足能跳舞。這是麃先鋒雙角兇於虎。<span class="夾白"><span class="科">生</span>喚上殿來。敢與下官相持麼。<span class="科">伊</span></span>敢相持非弄侮。<span class="夾白"><span class="科">生</span>為何要他上殿。<span class="科">伊</span></span>但巡杯俎。<span class="夾白"><span class="科">生復坐</span>此類大王手下有多少。<span class="科">伊</span></span>有三千種類堪馳觸。<span class="夾白">目下大人往收錢鳳。</span>願遣陰隨。佐伊奏膚。</p>
        
        <p class="白"><span class="科">生</span>這是你報效忠心。成功之日。當為重修廟宇。以答神庥。<span class="科">內喊救人介生</span>下官到忘了。大王後殿還有什麼夫人。是那裡來的。<span class="科">伊</span>土人秋祭。買一童女送來陪酒。陪酒之後。就隨小聖去了。<span class="科">生</span>殘害生靈。上天所惡。斷斷不可。快與我釋放了。<span class="科">伊</span>領命。<span class="科">生</span>大王不可戲言。取酒灌地為誓。<span class="科">灌酒介雜</span>天將明矣。請大王返駕。<span class="科">伊</span></p>
        
        <p class="曲"><span class="牌">尾</span>鼕鼕街鼓三通五。看曙色依稀在山谷。<span class="夾白">天將明矣。小聖告辭。<span class="科">生</span>下官亦從此逝矣。適纔之誓。不可戲言。若還不放那女子歸家。請認下我劍。<span class="科">伊駭介</span>不敢。不敢。<span class="科">生</span>大王。還有一言。我意欲渡江。爭奈風兒不便。</span>你須辦一陣東風相送吾。</p>
        
        <p class="白"><span class="科">伊</span>大人只管請行。小聖自當護送。</p>
        
        <p class="落詩"><span class="科">伊</span>邂逅相逢意甚慇。<br />陰陽雖隔話偏親。<br /><span class="科">生</span>相逢不用相迴避。<br />世上于今半是君。</p>
        
        <p class="白"><span class="科">生下伊眾弔場伊</span>麂校尉過來。謝大人渡江。你作速與風伯處借一日順風相送。你就護送過江去。<span class="科">麂</span>得令。<span class="科">下伊</span>麃先鋒。謝大人去討錢鳳。錢鳳必然據采石倚江為險。一時難以取勝。你可帶領鹿砦諸軍前去。等彼相持之際。令諸軍布滿山谷。恣意觸抵。錢鳳雖兇。自成擒也。不可有違。<span class="科">麃</span>得令。<span class="科">下眾</span>請問大王。後殿女子。如何發落。<span class="科">伊</span>這有何難。天明之後。眾社夥自然到廟收取屍骨。見他不死。必然討笤。我與他個謎兒。令王車騎領回便了。此女元係謝大人第二位夫人。後日當拜一品之封。你諸人須要小心。不可違慢。<span class="科">眾</span>得令。<span class="科">下</span></p>
        
        <p class="落詩">大抵乾坤都一照。<br />免教人在暗中行。</p>
        
        <h2 id=ch24 class="chapter"><span class="齣題">第二十四齣　□□</span></h2>
        
        <p class="白"><span class="科">雜扮水夫上</span>盡日舟橫擘岸風。錦帆高掛豫章東。今朝船尾千層浪。正好乘槎入月宮。小人是謝老爺船上船頭。昨日老爺上埃閒步。分付不許各役隨從。不知宿在何處。至今未回。我們徬徨一夜。天色將明。且挨到前邊去看。<span class="科">下小丑上</span>人無千日計。老至一場空。見物若不取。休嫌命裡窮。老身與烏客人往來。元只尋常。止因他愛我縹風。指望起發一主大錢。故此與他歪廝纏。遠遠隨到這裡。誰想那丫頭不從。只得設計賣了。我如今還跟他家去則甚。他身邊有千來兩銀子。又是孤身。我多日有心算計他。只礙着那丫頭。又是一人。難以動手。這兩日我與這船家長勾搭熟了。昨晚與他定計。擠那烏斯道在江裡。取了銀子。搖着船。往江湖上做生意。那裡來捱查。半夜裡將船放到沒人所在來了。趁此天色未明。正好行事。老烏尚睡熟。被我悄悄偷出船頭上來。不免催家長起來。<span class="科">叫介</span>家長。風息了。開船罷。<span class="科">丑扮船家上</span>來了。來了。<span class="科">低問介</span>媽媽。夜來的話如何。<span class="科">小丑</span>好好。天殺的。這樣幹事。趁此天色未明。正好動手。只管貪睡。呀。你看你看。那邊早有個人影兒。<span class="科">虛下水夫上</span>那邊船頭上明明兩個人站着說話。見了我用指頭兒點着幾點。就不見了。事有可疑。我躲在黑處。務要看個明白。<span class="科">小丑出介</span>好了。那人去了。待我賺他起來。烏老爹快起來。<span class="科">淨上</span></p>
        
        <p class="曲"><span class="牌">香柳娘</span>正昏昏病醒。正昏昏病醒。<span class="夾白">只為</span>夜來酩酊。通宵雲雨多高興。<span class="夾白"><span class="科">丑又叫</span>老烏快些來麼。<span class="科">淨</span></span>為何事夜驚。為何事夜驚。顛倒我衣裳。打撓我夢境。且掙開眼睛。且掙開眼睛。<span class="夾白"><span class="科">小丑又叫</span>天殺的。快到船頭上來。<span class="科">淨</span>他那裡</span>頻頻叫聲。<span class="夾白">我這裡</span>忙忙答應。</p>
        
        <p class="白">媽媽。天色未明。正好睡哩。叫我則甚。<span class="科">小丑</span>來來來。我對你說話。<span class="科">淨鑽出丑做推下江淨喊介</span>救人。救人。<span class="科">下水夫虛上看介小丑</span>好了。不則聲了。謝天。謝天。並沒一人看見。我與你悄悄進去。等四下開船。同開便了。<span class="科">丑</span>正是。正是。<span class="科">同下水夫</span>奇怪。明明一個婦人。一個男子。哄那船艙裡人出來。擠下水去。我待喊將起來。爭奈孤身在此。恐被他算計。只是站在船傍。天明後與他說話未遲。</p>
        
        <p class="曲"><span class="牌">前腔</span><span class="科">生上</span>聽神鴉噪鳴。聽神鴉噪鳴。殘星破暝。東方曙色猶埋嶺。<span class="夾白">我想夜來所見。也甚奇怪。</span>訝山麋降靈。訝山麋降靈。廟貌既崢嶸。旌旗且嚴整。喜狂風乍停。喜狂風乍停。果爾威靈。堪令人敬。</p>
        
        <p class="白"><span class="科">做見水夫</span>什麼人。<span class="科">水夫</span>小人是船頭。在此迎候老爺。<span class="科">生</span>船在那裡。<span class="科">水夫</span>就在前邊。<span class="科">生行介</span>你看渡口月未落。雞聲入夢啼。好一派早景也。<span class="科">水夫</span>稟老爺。已到船邊了。請老爺上船。<span class="科">生上船介水夫</span>小人有事稟上老爺。方纔小人在埃上伺候老爺。只見那邊船上。一個婦人一個男子在船頭上講話。見了小人。就不說了。鑽進船裡去。小人疑心。連忙躲過黑暗裡。那兩人又復到船頭上。喚出船艙裡一人來。竟把他擠下大江裡去了。小人不敢不稟。<span class="科">生</span>有這等事。你該去撈救。<span class="科">水夫</span>小人要救。奈是隻身。恐為所算。以此不敢。也不敢叫破。<span class="科">生</span>你去拿來。莫不你生事麼。<span class="科">水夫</span>小人不敢。<span class="科">叫介</span>兀那船上起來。<span class="科">丑上</span>誰叫。誰叫。<span class="科">水夫</span>老爺喚你。<span class="科">丑</span>那個老爺。無事喚我則甚。<span class="科">水夫</span>我那曉得。去就明白。還有個婦人。老爺分付都喚來。<span class="科">丑</span>媽媽快來。<span class="科">小丑上</span>是那個。<span class="科">丑附耳</span>什麼老爺來喚。莫不這事決撒了。<span class="科">小丑</span>差人那裡。我自回他。官差哥是那衙門。<span class="科">水夫</span>是都督老爺。<span class="科">小丑伸舌介</span>嚇死人。哥。沒奈何。我這船小。不堪老爺住坐。送些東道與哥。換了別的罷。<span class="科">水夫</span>我那要你東西。你夫婦自回話去。<span class="科">做拿見生</span>稟爺。船家有了。<span class="科">生</span>那船戶叫甚名字。從何處來。<span class="科">丑</span>小人張虎。</p>
        
        <p class="曲"><span class="牌">前腔</span>念來從秣陵。念來從秣陵。<span class="夾白"><span class="科">生</span>往那裡去。停泊在此。<span class="科">丑</span></span>豫章華省。為東風作惡把船頭頂。<span class="夾白"><span class="科">生</span>船中還有誰。<span class="科">丑</span></span>有老妻一名有老妻一名。相倚把船撑。相依共為命。<span class="夾白"><span class="科">生</span>早間你謀死什麼人在江裡。從實招來。<span class="科">丑</span>啊呀老爺。小人最本分的。那有這事。</span>念從來畏刑。念從來畏刑。有何事可憑。何人為證。</p>
        
        <p class="白"><span class="科">生</span>你說沒有證麼。且住。喚那婦人上來。<span class="科">背介</span>呀。那婦人儼是元鴇子模樣。婦人姓甚。父母家住在那裡。<span class="科">小丑</span></p>
        
        <p class="曲"><span class="牌">前腔</span>住秣陵帝京。住秣陵帝京。母家李姓。<span class="夾白"><span class="科">生低云</span>元來姓李。幾乎錯認是元鴇子。<span class="科">又看介</span>天下那有這般廝像的。秣陵在那一塊住。<span class="科">小丑</span></span>落星橋下名偏盛。<span class="夾白"><span class="科">生沈吟介</span>落星橋。又是那人了。你敢是樂戶出身。不是從小跟隨張虎的。<span class="科">小丑</span></span>念身非樂伶。念身非樂伶。李氏舊家稱。自幼從媒聘。<span class="夾白"><span class="科">生又看介</span>還則是元鴇子。你在落星橋住。曾認得謝參軍麼。<span class="科">小丑背云</span>怎麼問起謝窮來。則說不認得便了。果有</span>參軍共井。<span class="夾白">果有</span>參軍共井。<span class="夾白">但小婦人呵。自幼</span>不出中庭。豈識謝家門徑。</p>
        
        <p class="白"><span class="科">生</span>你果然不認得。<span class="科">小丑</span>實是不認得。<span class="科">生</span>你擡起來看。認得我不認得我。<span class="科">小丑看駭伏</span>啊呀。爺爺。小婦人該死。小婦人沒有眼。不曉得老爺做天大樣的官。<span class="科">生</span>往事不須提。則說今早謀死的是什麼人。<span class="科">小丑</span>爺爺。再不會謀死什麼人。差人來喚。還好好睡着哩。<span class="科">生</span>船頭過來。與他對證。<span class="科">水夫</span>小人親見他擠下江去的。<span class="科">生</span>既如此。連張虎同拶起來。快招。<span class="科">做拶介生</span>婦人。你方纔說不是樂戶。又說自幼跟隨張虎。一剗胡言。那有半句兒真實。</p>
        
        <p class="曲"><span class="牌">前腔</span>恨花言亂聽。恨花言亂聽。謀人錢財。害人性命。<span class="夾白">元是</span>你花門行逕。<span class="夾白">莫不是</span>又將子弟來坑穽。<span class="夾白">快招上來。<span class="科">小丑丑</span>老爺。再沒有的。<span class="科">生</span>叫船頭快去打撈尸首。<span class="科">水夫</span>稟老爺。江水溜得緊。尸首滾將下去。沒處打撈了。<span class="科">生沈吟</span>尸首既沒撈處。此事如何問得。<span class="科">思介低唱</span></span>記龍江驛亭。記龍江驛亭。他有個客同行。今日在何方託形影。<span class="夾白">那婦人。你過龍江關時。有個客人烏斯道同行。如今他在那裡。<span class="科">小丑</span>他回南昌去了。<span class="科">生</span>他那里是回去。你謀死的一定是他了。想那烏斯道呵。</span>為財多命傾。為財多命傾。<span class="夾白">婦人那。你</span>頭上有神明。<span class="夾白">我</span>階前有明鏡。</p>
        
        <p class="白">如今招不招。<span class="科">小丑</span>老爺冤枉。烏斯道回去了呢。<span class="科">生</span>這也不難明白。叫左右。到他船裡去搜。前番過江的文引有沒有。<span class="科">雜應下即上</span>稟爺。搜得文引在此。船上還有許多銀子。<span class="科">生</span>是了。眼見得為這銀子。謀他性命。若說他回去了。為何不帶文引而走。那婦人。且問你女兒在那裡。<span class="科">小丑</span>女兒死了。<span class="科">生</span>為何死了。死在何處。<span class="科">小丑</span>不肯接客。在匡山下跳入江裡死了。<span class="科">生</span>這一發難明。叫左右。把張虎李氏并文引銀子都發到南康府問明。就教該府行文沿江一帶所在。挨查滾下尸首。再行文到南昌府。查究烏斯道曾回不曾。待我破賊回來。解赴軍前發落。從來天網恢恢。畢竟疎而不漏。<span class="科">雜應小丑丑同下生弔場</span>元來縹風已死。好痛傷人也。<span class="科">掩淚介</span></p>
        
        <p class="曲"><span class="牌">紅衲襖</span>對着這江浦高秋水碧澄。不覺的淚潺湲怨氣增。我當初只指望同把青鸞憑。誰承望中路里先拋碧玉箏。<span class="夾白">可恨那鴇子呵。</span>你本是賣風月的活妖精。你本是噉郎君的莽梟獍。到如今一似花開卻被狂風橫也。教我欲化西園蝶未成。</p>
        
        <p class="曲"><span class="牌">前腔</span><span class="夾白">縹風。縹風。</span>我只待覓飛鴻傳將宋玉情。誰知你葬江魚甘同屈子醒。想當日織錦時曾與你機間並。幽窗下曾與你密訂盟。<span class="夾白">咳。縹風。你那裡去了。</span>祇教我憶愁眉把楊柳憎。思笑口把桃花倩。何時得風清月朗夢三更也。環佩歸來洛浦汀。</p>
        
        <p class="白">縹風。縹風。不是我謝郎情薄。王命在身。杯酒不曾奠得。姑待班師回日。一來作奠。二來與你究死的緣故。叫左右。快渡江到姑熟去。</p>
        
        <p class="落詩">沙禽啼斷一江風。<br />悶倚孤篷惜落紅。<br />心上新愁難着去。<br />燈前舊約總成空。</p>
        
        <h2 id=ch25 class="chapter"><span class="齣題">第二十五齣　□□</span></h2>
        
        <p class="曲"><span class="牌">六么令</span><span class="科">外扮王車騎同老旦便服上</span>昨朝事冗。賽神明未得相從。通宵展轉意忡忡。須早起赴行宮。階前叩首頻囑頌。階前叩首頻囑頌。</p>
        
        <p class="白">夫人。昨日中元祭賽伊尼大王。因女孩兒初歸。無人料理。不曾親去拈香。通宵不寐。恐是神明見怪。今日特特起早。同你前去補拜。須再備些香燭。<span class="科">老旦</span>正該去補拜。香燭俱已備下。就請相公同行。<span class="科">外</span>還有一事。常年送進童女。大王用後。次日為頭社人收拾他骸骨。今年是我家為頭。須要買口棺木盛殮他。<span class="科">老旦</span>這女子最是可憐。棺木須用買好些。我與你先去收拾起來。買亦未遲。<span class="科">外</span>呀。許多社友都來了。<span class="科">眾社人上</span></p>
        
        <p class="曲"><span class="牌">前腔</span>傾翻社瓮。社叟歸來喜氣匆匆。人人盡道慶年豐。雨暘若稼禾同。傳神卜瓦爭喧鬨。傳神卜瓦爭喧鬨。</p>
        
        <p class="白">夥計。今年我們賽社志誠。天色朗晴。想是大王喜歡。秋來收成一定加倍。如今我們請了王老爹到廟去。分些福胙酒醴。拿回家去醉飽一回。有何不可。<span class="科">見介</span>呀。王老爹。老夫人。眾鄰社拜揖。眾人在此請老爹到廟裡分派酒肉。不知可否。<span class="科">外</span>我昨日家裡有事。不曾到得。今日正要去補拜。同行甚好。<span class="科">同老旦走念</span>千林古木聞喧笑。<span class="科">眾</span>此日春風屬社公。此間已是廟前。就請進去。<span class="科">進介眾</span>你看。你看。殿上酒肴狼藉。卓椅傾翻。這把交椅是誰坐的。<span class="科">內一人云</span>你不曉得。一個大王。一個夫人。正該這等坐。閒話休題。只把存下豬羊果酒分開。拿回去便了。老爹。勞你分一分。<span class="科">外</span>且待我拈過香。<span class="科">同老旦拈香拜介</span></p>
        
        <p class="曲"><span class="牌">前腔</span>瞻依心竦。儼若神明照鑑吾衷。<span class="夾白">念王鑑同妻羊氏呵。</span>仰惟恩庇佑微躬。優老景起龍鍾。瓣香明炬親賚捧。</p>
        
        <p class="白"><span class="科">外</span>拜禱已畢。眾社友請分福胙。<span class="科">作分介外</span>既分過了。請先回罷。在下還要收拾女子的骸骨。<span class="科">眾</span>我們也要幫老爹收拾那女子下棺木。擡出郊外纔回。<span class="科">內喊</span>救人。<span class="科">眾聽介</span>作怪。後殿怎麼有生人聲音。<span class="科">又聽介內又喊眾</span>到像昨日那女子叫喊。奇怪。難道不曾死。<span class="科">外老旦</span>我們大家開進去就明了。<span class="科">同唱</span></p>
        
        <p class="曲"><span class="牌">前腔</span>且把門兒輕控。儼似宵來疊疊重封。豈神明未到後宮中。空孤負這花容。教人心下懷疑恐。教人心下懷疑恐。</p>
        
        <p class="白"><span class="科">眾</span>昨日是我們綑進這間房裡的。夥計。如今元是我與你開進去看。<span class="科">蹔下即扶貼上眾</span>王老爹。好奇怪。那小娘子端然在內。綑縛也一些不動。<span class="科">外老旦</span>好好扶過來。等我問他。<span class="科">眾介外老旦</span>小娘子。你把昨夜的光景說與我聽。</p>
        
        <p class="曲"><span class="牌">前腔</span><span class="科">貼</span>通宵如夢。寂寂無眠暗數銅龍。<span class="夾白"><span class="科">外老旦</span>可曾見些什麼來。<span class="科">貼</span></span>但看窗外月濛濛。<span class="夾白"><span class="科">外老旦</span>可曾聽見殿上聲響。<span class="科">貼</span></span>時聞得語喁喁。<span class="夾白"><span class="科">外老旦</span>可有什麼人進房來。<span class="科">貼</span></span>絕無影響來驚聳。絕無影響來驚聳。</p>
        
        <p class="白"><span class="科">外</span>夫人。這怎麼說。常年不曾有饒的。<span class="科">老旦</span>我看此女生得十分美貌。一定還有後福。故此大王不難為他。<span class="科">外</span>夫人說得是。你且鬆了他縛。<span class="科">眾攔</span>不可。不可。那裡是什麼後福。眼見得此女不潔淨。惱了大王。今年地方決然不得安靜。好好把此女攛入大江。以謝神怒纔是。<span class="科">貼哭喊</span>好苦那。老爹救人。<span class="科">外</span>不要忙。列位說差了。大王尚且饒他。你到要害他。況且大王喫了。便不要償命。青天白日。把一個人攛在江裡。沒官府的。誰擔這干紀。<span class="科">眾</span>也說得是。這便憑老爹作主罷。<span class="科">外</span>我也沒有主意。<span class="科">老旦</span>不若等老身領回。養在家裡。日後尋個對頭與他。也是陰德。<span class="科">眾</span>夫人也領不得。這是眾人湊銀子買的。怎麼好領去。拿來分了罷。<span class="科">外</span>這騃子。人是分得的。<span class="科">內一人云</span>有個分法。尋一所空房子。教這女子住下。我們眾人輪流用用。今夜你。明夜我。這叫做不分之分。分而不分。<span class="科">外</span>唗。說什麼話。既然眾友不肯要我領。則得大王前討一笤。若許在下領。就討個三聖。<span class="科">眾</span>這纔說得是。<span class="科">外取笤囑介</span>大王在上。有烏客人同妻李氏。賣來秋祭的女兒。大王不用。我王鑑夫婦願領回家收養。若大王見許。卜得三聖。<span class="科">卜介</span>呀。果是三聖。且就壁間看訣去。<span class="科">念介</span></p>
        
        <p class="詩">愛花須是避狂風。欄檻還將錦帳蒙。<br />但願王孫長作主。莫教零落總成空。</p>
        
        <p class="白">眾社友來看。大王因我姓王。明明教我作主。<span class="科">眾</span>大王許了。我眾人還有甚話。但是後日有了人家。請我們喫杯喜酒罷。<span class="科">外</span>既如此。夫人好好鬆了縛。扶着他回去罷。<span class="科">眾</span>我們眾人也都相送到宅。<span class="科">外</span>還拜謝了大王去。<span class="科">眾同拜畢外</span>都到我家喫酒去。</p>
        
        <p class="落詩">街坊處處頌神明。<br />盡賀嬌娘得再生。<br />猶恐相逢似春夢。<br />銀缸相對話三更。</p>
        
        <h2 id=ch26 class="chapter"><span class="齣題">第二十六齣　逆節</span></h2>
        
        <p class="曲"><span class="牌">秋夜月</span><span class="科">副淨扮錢鳳唐帽披掛卒隨上</span>王氣龍蟠奄有長江半。指日江東應納款。且將陣勢排鵝鸛。<span class="科">笑介</span>笑謝鯤見短。好教人氣短。</p>
        
        <p class="誦"><span class="牌">朝中措</span>一自兵權歸我。滿地盡干戈。休問吾家社稷。但看姑熟山河。　　處仲已亡。周戴亦死。誰奈我何。獨恨謝鯤作梗。管教裹革江波。</p>
        
        <p class="白">錢鳳從王大將軍起兵以來。所到之處。勢如破竹。江東王氣。一時都盡。只打點築壇受禪。誰知王大將軍一病身死。軍中事體一應都托付與我。我乘此機會。遣人到京。打個關節與王丞相。就拜我為八州兵馬大元帥。與王處仲職分一般。一應錢糧士馬。盡屬管轄。眼見得天命有歸。大業可就。好不快哉。我想晉朝所靠者周顗戴淵。盡皆殺了。王導老頭兒是知趣的。只有謝鯤那廝崛強不服。懊悔當初不曾殺得。如今統領豫章一枝人馬。昨日打過戰書來。要與我廝殺。正不知我這姑熟。外有長江。內有采石。進可以戰。退可以守。況他那裡兵少糧微。我這裡兵精糧足。何足為慮。今日且與他廝殺。倘或有些不利。再打關節與王丞相。教他收回便了。且喚眾將官出來。整頓迎敵則個。眾將官那裡。<span class="科">雜扮二將上</span>仗劍倚西風。邊河壯節雄。雲凝八陣外。月照大江中。覆元帥。有何使令。<span class="科">副淨</span>眾將官。昨日謝鯤打過戰書。要來攻我姑熟。你將陸兵屯於采石。以備不虞。水兵盡上樓船。以備迎敵。奮勇爭先。功成受賞。水軍頭領聽我分付。<span class="科">雜應</span>得令。<span class="科">副淨</span></p>
        
        <p class="曲"><span class="牌">瑣窗郎</span>長江萬里瀰漫。勢委迤形屈盤。洗兵飲馬。賴此洪湍。休教險失。令彼長驅江畔。<span class="科">合</span>把笳聲桴鼓相呼喚。令群醜抱頭竄。</p>
        
        <p class="白"><span class="科">副淨</span>陸軍頭領聽吾分付。</p>
        
        <p class="曲"><span class="牌">前腔</span>從來采石是危巒。四週遭似壁垣。<span class="夾白">更有</span>奇峰丁據。江水為鞶。好堅壘砦。莫教遲緩。<span class="科">合</span>把蒺藜鹿角相塞斷。令群醜望風竄。</p>
        
        <p class="白"><span class="科">雜</span>稟元帥。營砦已安。樓船已備。就此進兵攻擊。<span class="科">副淨</span>正是。就此掌號起兵。<span class="科">眾走唱</span></p>
        
        <p class="曲"><span class="牌">節節高</span>軍聲動地歡。氣桓桓。恩逾挾纊春風暖。元戎奐。羽扇摶。綸巾冠。指揮若定天花亂。七擒勝策須臾斷。<span class="科">合</span>莫教春水走曹瞞。陳屍江上為京觀。</p>
        
        <p class="曲"><span class="牌">前腔</span>貔貅萬竈攢。統材官。長鏦利槊將人貫。天河澣。戈甲完。旌旟煥亞夫壁壘蕭曹算。鯨鯢梟獍誰逃逭。<span class="科">合</span>莫教春水走曹瞞。他年麟閣聲名滿。<span class="科">下</span></p>
        
        <h2 id=ch27 class="chapter"><span class="齣題">第二十七齣　交戰</span></h2>
        
        <p class="曲"><span class="牌">尾犯</span><span class="科">生戎裝卒隨上</span>轉戰到龍潭。組練萬人。艅艎千纜。淡日淒風。穿營薄艦。登水閣雲隨征蓋。走江干花迎遠驂。多傷感。深慚衛霍。手把乾坤攬。</p>
        
        <p class="誦"><span class="牌">南鄉子</span>持節遠橫行。曉度長江雨洗兵。海畔妖氛方熾月。光暝。何時淨掃虜雲平。　　神武自天成。不戰功成返斾旌。佇看胡衣熨帖拜。神京。彩纛高於百尺亭。</p>
        
        <p class="白">謝鯤承命征討錢鳳。統領三軍。從豫章渡江。扎寨龍潭。與彼遙相對壘。前日雖曾打過戰書去。但彼眾我寡。未知虛實。未敢輕進。昨已差探子打聽去了。待他回時。再作道理。<span class="科">雜扮探子上</span>慘淡陣雲橫。悲涼鼓角聲。且將敵人信。報入主君營。稟爺。探子回來了。<span class="科">生</span>探子。把軍情事慢慢說上來。<span class="科">探</span></p>
        
        <p class="曲"><span class="牌">駐馬聽</span>前渡江南。不避風濤將虎穴探。<span class="夾白">只見錢鳳軍中呵。</span>人如彪虎。馬若蛟龍。陣似山巖。更沿江艪舵尾相銜。揭天鼓角聲搖撼。<span class="科">合</span>勢盛難堪。軍威整肅。破人心膽。</p>
        
        <p class="白"><span class="科">生</span>你曾見錢鳳不曾。<span class="科">探</span>小的曾見來。</p>
        
        <p class="曲"><span class="牌">前腔</span><span class="夾白">他</span>志氣方憨。親倚胡牀<span class="夾白">將</span>部伍參。<span class="夾白"><span class="科">生</span>糧食多否。<span class="科">探</span></span>無窮糧草。絡絡輸來。馬運車擔。<span class="夾白"><span class="科">生</span>他多少營砦。<span class="科">探</span></span>巢營采石險於嵌。陣排江岸多勇敢。<span class="夾白">老爺。他似</span>食葉春蠶。急須征剿。無遺後憾。</p>
        
        <p class="白"><span class="科">生</span>叫左右。賞探子一罈酒。一錠響鈔。免他一月打差。去罷。<span class="科">探謝下生</span>大小三軍。他那裡人馬雖多。這裡軍心亦銳。就此揚帆渡江。殺上前去。<span class="科">眾應走介</span></p>
        
        <p class="曲"><span class="牌">紅繡鞋</span>清秋淨練如藍。如藍。中流擊檝聲憨。聲憨。厲短劍。列長鑱。趨險隘。上嶄巖。<span class="科">合</span>擊龍且。走章邯。擊龍且。走章邯。</p>
        
        <p class="曲"><span class="牌">前腔</span>奸雄肆志貪婪。貪婪。西征裘帽無慚。無慚。揮玉麈。姿玄談。標銅柱。表奇男。<span class="科">合前下副淨領眾唱前齣節節高合急上副淨</span></p>
        
        <p class="白">大小三軍。謝鯤兵已到。須要爭先努力。殺上前去。落後者斬。<span class="科">生領兵上唱紅繡鞋合與副淨遇戰介副淨敗下生追下副淨急上</span>不好了。不好了。大小三軍。謝軍整銳難敵。快退去據守采石營砦。這山週遭大江。壁立萬仞。飛也飛不上去。且待謝鯤食盡退去。邀而擊之。自然取勝。快走快走。<span class="科">下生急上</span>大小三軍。錢鳳已敗。乘勢快追上去。<span class="科">雜</span>稟爺。錢鳳已退入采石。這山峻險。難以上去。<span class="科">生</span>就此扎駐營壘。待我四下觀看。<span class="科">走唱</span></p>
        
        <p class="曲"><span class="牌">馱環着</span>看山形險賺。看山形險賺。尖削如簪。營帶長江。滔天波濫。<span class="夾白">大小三軍。與我四下高聲叫喊。</span>響徹空山。<span class="夾白">管教他</span>走無門<span class="夾白">似</span>虎投闌檻。這妙算淮陰不減。笑楚羽聽歌淒慘。把奸雄斬。狐鼠劖管玉輅重寧。金甌無陷。</p>
        
        <p class="白">大小三軍。采石甚險。無路可登。只屯營在此。待時而動。況錢鳳狡計甚多。不可輕進。<span class="科">眾應下</span></p>
        
        <p class="落詩">江間波浪洶。<br />軍中笳鼓兢。<br />借問行路人。<br />何如霍去病。</p>
        
        <h2 id=ch28 class="chapter"><span class="齣題">第二十八齣　閨敘</span></h2>
        
        <p class="曲"><span class="牌">金菊對芙蓉</span><span class="科">貼上</span>已拚珠沈。還愁鏡破。那知天日重瞻。感東君布德。育養恩兼。閒將往事來重儘。千般恨頓上眉尖。是前生少欠。身如桃梗。命比春纖。</p>
        
        <p class="誦"><span class="牌">浣溪沙</span>瘦怯孤身死復生。分明蕉鹿夢中驚。天涯孤苦歎伶仃。　　厄閏黃楊難茂盛。逢春衰草又敷榮。東君為我忒留情。</p>
        
        <p class="白">縹風為繼母所賣。幾入虎狼之口。感得上天庇護。祖宗有靈。死裡逃生。一似釜底遊魚。再能聚沫。盎中餘肉。猶得更生。至今思之。心常凜凜。感蒙王老爹收回。老夫人看待親生兒女一般。似此深恩。將何報答。但屢屢勸我適人。不知奴家已與謝郎有約。寧死豈違初念。又有一位小夫人。他相公也姓謝。看待奴家姊妹一般。奴家此身。到也略略安寧。在此只不知謝郎消息。時時在念。幾次欲將此情說向。求他尋個消息。卻又害羞。不好說出。即今授衣天氣。風景蕭條。砧搗寒溪。蛩吟晚砌。正是道有豺狼梗。書無鴻雁傳。好傷感人也。</p>
        
        <p class="曲"><span class="牌">漁家傲</span>這些時斗帳寒生起未忺。簌簌地雨打窗紗。風吹繡簾。<span class="夾白">謝郎。謝郎。你</span>模樣兒在我心坎上頻頻墊。<span class="夾白">名字兒</span>時時作念。閃殺人海角天涯。<span class="夾白">更</span>那堪鴻絕鯉潛。<span class="夾白">祇教人</span>磨損金錢不敢占。</p>
        
        <p class="曲"><span class="牌">剔銀燈</span>金針按時時倒拈。羅帕拭汪汪淚點。<span class="夾白">又恐怕</span>他人暗裡相嘲玷。只得強支吾陪着笑臉。懨懨。羞窺鏡奩。繡牀上聊將綵撏。</p>
        
        <p class="白">呀。小夫人來矣。<span class="科">旦上</span></p>
        
        <p class="曲"><span class="牌">菊花新</span>天涯遊子信音淹。幾見天邊滿玉蟾。寒氣入重檐。征衣就剔殘燈焰。</p>
        
        <p class="白"><span class="科">相見介</span>小娘子。</p>
        
        <p class="誦"><span class="牌">少年遊</span>朝來秋氣太侵人。獨坐為誰嗔。<span class="科">貼</span>夫人。我點檢從前。約略去後。無計效吾顰。　　<span class="科">旦</span>故園兵火何時斷。夢遶大江雲。<span class="科">貼</span>偷得餘生。猛添新恨。愁絕秣陵春。</p>
        
        <p class="白"><span class="科">旦</span>小娘子。莫怪我多口。你死裡得生。實不幸中之大幸。正宜日尋快活。每常見你眉頭不展。面帶憂容。卻是為何。莫非我家看待不周麼。<span class="科">貼</span>夫人。妾身幸脫虎口。旋蒙收養。再生之恩。粉身難報。為何說起看待兩字來。但妾心上有事。不好凟夫人清聽。<span class="科">旦</span>小娘子。你自到我家。不曾問得你來歷。我聽你語言。不似這邊人聲口。你元是那裡人。為何父母賣你做鬼妻。今日閒暇。細細與我說一番。<span class="科">貼</span>夫人聽稟。<span class="科">哭介</span></p>
        
        <p class="曲"><span class="牌">粉孩兒</span>若提起舊根芽不覺珠淚渰。<span class="夾白"><span class="科">旦</span>你但直說。不要害羞。<span class="科">貼</span></span>對夫人豈敢亂遮胡掩。<span class="夾白">念妾身呵。</span>生來轗軻多恨慊。經幾多苦辣酸甜。<span class="夾白"><span class="科">旦</span>你父母存否。<span class="科">貼</span></span>痛椿萱從幼雙亡。<span class="夾白"><span class="科">旦</span>前日賣你的是什麼人。<span class="科">貼</span></span>須知道後母傾險。</p>
        
        <p class="白"><span class="科">旦</span>他也是好人家出身麼。<span class="科">貼</span></p>
        
        <p class="曲"><span class="牌">紅芍藥</span><span class="夾白">他那裡</span>占籍閭閻。<span class="夾白">在</span>平康中粉膩脂黏。<span class="夾白"><span class="科">旦</span>元來是樂婦。你母親死後。想是你父親娶了他。<span class="科">貼</span>也是我</span>家君命巇嶮。入花營險如天塹。<span class="夾白">那後母自入我家。把</span>家私當做水裡鹽。費盡了書囊琴劍。<span class="夾白">父親呵。</span>只落得一病懨漸。撇得奴無處逃閃。</p>
        
        <p class="白"><span class="科">旦</span>那時後母把你怎麼。<span class="科">貼</span></p>
        
        <p class="曲"><span class="牌">耍孩兒</span><span class="夾白">他</span>絮聒聒語言終日𠶧。處處尋爭鬧。<span class="夾白"><span class="科">旦</span>尋鬧些什麼。<span class="科">貼</span></span>硬逼做野宿鶼鶼。<span class="夾白"><span class="科">旦</span>你從也不從。<span class="科">貼</span></span>為不從受盡了辛苦何曾厭。險些兒斷送鬼門槧。<span class="夾白">今日呵。</span>還只恐魂驚魘。</p>
        
        <p class="白"><span class="科">旦</span>你祖居那裡。<span class="科">貼</span></p>
        
        <p class="曲"><span class="牌">會河陽</span>祖住京華。秣陵下簾。<span class="夾白"><span class="科">旦</span>秣陵在那一塊住。<span class="科">貼</span></span>落星橋左小房苫。<span class="夾白"><span class="科">旦</span>卻又在落星橋住。你父親姓甚。<span class="科">貼</span></span>姓元。<span class="夾白"><span class="科">旦</span>什麼樣人家。<span class="科">貼</span></span>論聲名閥閱舊家無忝。<span class="夾白"><span class="科">旦</span>既是落星橋住。你認為橋右有個謝參軍麼。<span class="科">貼駭介</span>呀。</span>猛把我心頭檢。<span class="科">背唱旦做聽介</span>為何說出我多才艷。<span class="夾白">咳。謝郎。嗄。</span>甚時再睹我多才臉。</p>
        
        <p class="白"><span class="科">旦</span>如此說來。你莫不是元縹風麼。<span class="科">貼</span>妾身果是元縹風。一時亂言。夫人休得見責。<span class="科">旦</span></p>
        
        <p class="曲"><span class="牌">縷縷金</span><span class="夾白">你</span>何須用太疑嫌。<span class="夾白"><span class="科">貼</span>夫人為何也認得參軍。<span class="科">旦</span>參軍你道是誰。就是我家相公。</span>元來我與你似葭與蒹。<span class="夾白"><span class="科">貼</span>夫人何以知有縹風。<span class="科">旦</span></span>記得投梭事風流曾占。他歸來常把話兒簽。非干我相舔。非干我相舔。</p>
        
        <p class="白">你既是元縹風。曉得我相公麼。<span class="科">貼</span></p>
        
        <p class="曲"><span class="牌">越恁好</span>時常思想。時常思想。佳名兒信口拈。<span class="夾白"><span class="科">旦</span>但不知你肯隨我相公否。<span class="科">貼</span>此是賤妾素願。但恐夫人不用。<span class="科">旦</span>說那裡話。</span>兩邊疼熱情脈脈<span class="夾白">從今</span>越更黏。<span class="夾白"><span class="科">貼拜介</span>夫人請上。受賤妾一拜。</span>今朝何幸恩雨霑。<span class="夾白"><span class="科">旦</span>一言既定。不可再更。<span class="科">貼</span>奴豈敢</span>言詞獻諂。怪從前虛浪蕩如風颭。喜今朝沐恩澤如波灧。</p>
        
        <p class="白">請問夫人。相公如今在何處。<span class="科">旦</span></p>
        
        <p class="曲"><span class="牌">紅繡鞋</span><span class="夾白">他</span>恭承王命如炎。如炎。腰間寶鋏鋒銛。鋒銛。征醜類。把渠殲。<span class="夾白"><span class="科">貼</span>幾時可以回來。<span class="科">旦</span></span>奏凱日。喜應添。歸相見。笑掀髯。</p>
        
        <p class="白">縹風。你志願如此。深為可喜。今後老老爹再要將你適人。我就將此情回他。你日後不可懊悔。<span class="科">貼</span>縹風之言。死無更易。</p>
        
        <p class="曲"><span class="牌">尾</span>一任天荒地老雲荏苒。<span class="夾白"><span class="科">旦</span>喜得你</span>情兒浹洽性兒恬。從今後則當做姊妹相隨莫太謙。</p>
        
        <p class="落詩">兩邊遭遇一般心。<br />忽漫相逢話更深。<br />但願應時還得見。<br />果然勝似岳陽金。</p>
        
        <h2 id=ch29 class="chapter"><span class="齣題">第二十九齣　獲醜</span></h2>
        
        <p class="曲"><span class="牌">錦上花</span><span class="科">副淨上卒隨上</span>采石太嶙峋。采石太嶙峋。軍聲若電。戰士如雲。整三軍。整三軍。好擺個團團陣。</p>
        
        <p class="白"><span class="科">卒</span>稟爺。怎麼叫做團團陣。<span class="科">副淨</span>你不曉得。老爺一向不看謝鯤在眼裡。那知他這般兇勇。前日與他交戰。被他殺得片甲無存。如今只堅守定這采石山。你與我團團四下屯扎。教他插翅也飛不上。<span class="科">卒</span>只恐怕糧食盡了。<span class="科">副淨</span>我家有的是糧食。他們食盡。少不得到朝廷處請糧。我已打過關節與王丞相。再不要應濟他。一月半月。自然走了。那時邀而擊之。無不勝矣。好計好計。<span class="科">同走唱前整三軍三句下生領卒上</span></p>
        
        <p class="曲"><span class="牌">哭岐婆</span>屯營采石。兵疲糧盡。請兵不發。請糧不運。端的無計叩天閽。包胥怒血如泉搵。</p>
        
        <p class="白">謝鯤提兵來與錢鳳交戰。幸而累戰皆捷。他退守采石山去。倚江為險。一時難以進取。不意軍中糧盡。士有饑色。前日上表請糧。豈意王導這廝。暗與錢鳳交通。升斗不發。且假旨切責下官。勒要刻期取勝。咳。正所謂奸雄在朝。豈容大將立功於外。可歎可歎。</p>
        
        <p class="曲"><span class="牌">江兒水</span>暗想朝廷上白日昏。妖氛魑魅公然奮。可惜孤臣長沙恨。番成嫠婦宗周憫。請劍無由堪憤。<span class="夾白">若論今日時勢呵。似</span>柙虎窮猿。袖手深慚難振。</p>
        
        <p class="白"><span class="科">雜扮戎裝官急上</span>報報。巡邏官稟事。<span class="科">生</span>稟甚事來。<span class="科">官</span>今日該小官巡邏前軍。小官一逕巡到江邊。</p>
        
        <p class="曲"><span class="牌">前腔</span>遙見高山上<span class="夾白">他</span>軍亂逩。<span class="夾白"><span class="科">生</span>為何軍士亂起來。敢有救兵到了。<span class="科">官</span>那裡是救兵。只見</span>紛紛麋鹿衝他陣。<span class="夾白"><span class="科">生</span>有多少麋鹿。<span class="科">官</span>滿山都是。不記其數。</span>一似鬼遣神差齊觸狠。他狼奔鼠竄忙忙慁。<span class="夾白"><span class="科">生</span>錢鳳如今在那裡。<span class="科">官</span></span>他無計支吾先遁。<span class="夾白">老爺。這是</span>天賜功成。鬭獸遭逢窮困。</p>
        
        <p class="白"><span class="科">生</span>有這等事。<span class="科">背云</span>明明是伊尼大王助我成功也。<span class="科">對介</span>巡邏官。就着你領一千人馬。抄過采石山後埋伏谷中。只是鳴鑼擊鼓。吶喊搖旗。令錢鳳見之。不敢走歸姑熟。定走前門這路。我這裡整備迎戰。鳳可擒矣。<span class="科">官應領卒下生</span>大小三軍。只看彼軍動移。我這裡就迎殺上去。走了錢鳳。定按軍法。<span class="科">唱天賜功成二句走一遭下副淨領卒急上鹿追上即下副淨</span>不好了。不好了。天敗吾也。不知那裡走出許多野鹿。整千整萬。把我營壁盡行踐倒。軍士觸死無數。如今怎麼好。如今怎麼好。叫軍士。不要打前山走。只從後門。且回姑熟去。<span class="科">走介內喊介卒</span>稟爺。山谷裡多少旌旗。想是埋伏。<span class="科">副淨</span>既如此。從前山衝他陣去。<span class="科">生領卒迎上戰介副淨敗逃欲下內鹿兵衝上復與生戰敗擒介生</span>大小三軍。傳下號令。賊首已獲。脅從罔治。帶錢鳳過來。<span class="科">副淨</span>幼輿。錢鳳有一言好說麼。晉室之亡。只在早晚。錢鳳姑熟事業。頗頗就緒。你今解我請功。不過封侯拜將。為人下孰若自王。今幼輿若能赦我。願把姑熟相讓。鞭鐙之役。自當盡心。<span class="科">生</span></p>
        
        <p class="曲"><span class="牌">江頭金桂</span><span class="犯牌">五馬江兒水</span><span class="夾白">呀。怪你</span>如簧唇吻。<span class="夾白">還向我</span>跟前胡亂云。<span class="夾白">更不想</span>君恩臣職自有攸分。恨神奸把周鼎捫。<span class="夾白"><span class="科">副淨</span>幼輿。向日新亭宴上。若非錢鳳。你死久矣。<span class="科">生笑介</span>記得</span>新亭宴陳。<span class="夾白">堪笑你</span>酒間生釁。<span class="夾白">不是我</span>佯狂佯醉。已做齏粉。還向<span class="夾白">我</span>嘴喳喳敘舊恩。<span class="夾白">把檻車囚下錢鳳。解京獻俘。就此班師回去。<span class="科">走介</span></span><span class="犯牌">桂枝香</span>喜天心助順。軍前執訊奏丹宸。道傍野鵲迎金印。馬首郊雲拂畫輪。</p>
        
        <p class="曲"><span class="牌">朝元歌</span>奸臣叛臣。指日都消盡。千軍萬軍。此際皆從順。帝室重新。王綱復振你本是豺流犬輩。鼠隊狐群。怎受得天家雨露恩。你無處可招魂。我還朝好泛樽。志雄纔奮。盡唱出凱歌聲韻。盡唱出凱歌聲韻。</p>
        
        <h2 id=ch30 class="chapter"><span class="齣題">第三十齣　逃避</span></h2>
        
        <p class="曲"><span class="牌">天下樂</span><span class="科">丑扮王導便服上</span>一國升兮一國沈。升沈何用苦勞心。<span class="科">笑介</span>若還國有千年朕。盤古如何不到今。</p>
        
        <p class="白">自家王導的便是。我想家國有興。自然有廢。與那臣子什麼相干。苦要奪那邊的與這邊。當做什麼。晉室顛危。我家處仲兄弟乘機而動。到也有幾分就緒了。誰想我命中沒有皇兄福分。一病嗚呼。兄弟既死。我說好朋友做了皇帝。有何不好。因此就幫扶兄弟手下一人。名曰錢鳳。幹起事來。好笑有個謝鯤。每每與我作對。我見他是個酒徒。成不得大事。到着他收服錢鳳。等他敗歸。殺之有名。因此請兵不發兵。請糧不發糧。誰想一戰成功。昨日上表文來。錢鳳竟被拿倒了。且說區區許多奸狡。我想天下有這樣不知趣的漢子。不肯成全人好事。口口要做忠臣。難道晉家的便是官。錢家的不是官。如今班師回來。第一個算計的就是我了。我王導是見機的人。且到揚州去住幾時。待修好了他。再來未遲。出得門來。下此一天大雪不免趲過江去。</p>
        
        <p class="曲"><span class="牌">皂羅袍</span><span class="夾白">你</span>看江上寒威凜凜。更彤雲密雪亂灑飛侵。透骨酸風好難禁。一朝失勢成攧窨。<span class="夾白"><span class="科">合</span>自笑我</span>當年作事。恩深怨深。今來沒興。災尋禍尋。兩般兒合湊愁偏甚。</p>
        
        <p class="白"><span class="科">內作鳴鑼鼓吶喊介丑</span>你看你看。他們今日渡江。好不豪興也。</p>
        
        <p class="曲"><span class="牌">前腔</span><span class="夾白">看</span>壯士紛紛衣錦。更歡聲鼎沸<span class="夾白">似</span>破斧東音。千群旌斾亂山林。<span class="夾白"><span class="科">歎介</span>咳。我</span>幾年締搆徒悲喑。<span class="科">合前</span></p>
        
        <p class="落詩">得好休時便好休。<br />莫因權勢結深讎。<br />假饒掬盡湘江水。<br />難洗今朝滿面羞。</p>
        
        <h2 id=ch31 class="chapter"><span class="齣題">第三十一齣　奠江</span></h2>
        
        <p class="曲"><span class="牌">金蕉葉</span><span class="科">生上雜隨上</span>痛嗟恨嗟。返香魂慚無計也。奈月落梁空影斜。苦花開風媒雨蘖。</p>
        
        <p class="誦"><span class="牌">眼兒媚</span>憶昔相逢春正殘。小立在闌干。一般心事。兩邊眉角。款款低看。　　玉容何處堪尋覓。灑淚到江關。依稀似恁。盈盈秋水。淡淡春山。</p>
        
        <p class="白">謝鯤班師回來。天顏大喜。超拜兵部尚書。兼八州都督大元帥。錢鳳已戮之市朝。王敦亦剖棺梟磔。周戴收葬已畢。恩恤有待。王導棄職而逃。斥貶可知。朝廷一時清明。晉室廟貌如故。平生志願遂矣。胸中恩怨明矣。只有伊尼王助陣成功。元縹風守節身死。這兩件尚未報答。冥冥之中。不免有負。昨日上過表文。請加卹典。且待旨意到來。再作區處。聖上又憐謝鯤回來落拓。落星橋居址湫隘。特賜甲第一區。在烏衣巷。夫人在岳家。已曾差人去。連岳父岳母俱迎取過來同住。想必日下到來。今日要到江頭。望空遙奠縹風一番。以盡昔日之誼。叫左右。祭禮完備未曾。<span class="科">雜</span>祭禮完備已久。只是外邊風寒雪緊。恐怕老爺不便行禮。<span class="科">生</span>說那裡話。祭禮先行。我就來也。<span class="科">雜應下生行介</span>九陌淒風勁。彌天密雪飄。江邊行路客。何處弔兒曹。<span class="科">雜</span>請問老爺。祭禮擺在何處。<span class="科">生哭介</span>阿呀。我那縹風嗄。渺渺長江萬里遙。知伊何處狎神鰲。炙雞絮酒雖陳設。一片香魂不可招。左右的。祭禮隨分擺下便了。我知道你死在那一塊也。</p>
        
        <p class="曲"><span class="牌">小桃紅</span><span class="夾白">只見</span>滿江雨雪把萬山遮。<span class="夾白">一似</span>恁當日幽情結也。多應為錦機中相期<span class="夾白">那</span>段舊枝葉。好教我想不迭。祇記得你意兒黏。話兒協。情兒濃。不道你性兒烈也。等閒間做了夢裡蝴蝶。不能勾楚臺雲。早塵暗鳳樓月。</p>
        
        <p class="曲"><span class="牌">山桃紅</span>玉梭還在。機錦猶疊。誰承望惡離別。則在眉端眼睫。一霎時彩雲滅。一霎時玉釵折。則這些半夜潮。千層浪。<span class="夾白">都是</span>你冰霜血也。<span class="夾白">一似</span>抱石捐生浣紗女轍。這苦何時徹。<span class="夾白">直待</span>江枯海竭。<span class="夾白">你在</span>何處悠悠沒話說。</p>
        
        <p class="曲"><span class="牌">五般宜</span>好一似鏡中花欲攀怎折。好一似水中月欲撈怎涉。<span class="夾白">你為我</span>暗裡受顛蹶。捱盡了無夜無明許多疼熱。<span class="夾白">老虔婆</span>黃桑棒捻。<span class="夾白">村郎君</span>鴉青鈔撇。<span class="夾白">端只為當不過</span>兩般兒斷送了我賢姐姐。</p>
        
        <p class="白">叫左右。取酒來。添上些香。<span class="科">雜介生</span></p>
        
        <p class="曲"><span class="牌">山麻稭</span>醁醴酌。名香爇。<span class="夾白">縹風。縹風。你是個</span>汨水裙釵。胥江女俠。<span class="夾白">怎肯</span>隨邪。做了個浪蕊浮花事業。<span class="夾白">若說你這段貞心呵。</span>頓令人髮毛欲豎。齒牙俱冷。淚滿腮頰。</p>
        
        <p class="曲"><span class="牌">江頭送別</span>一杯酒聊當做江頭送別。千行淚盡滴入怒濤捲雪。<span class="夾白">你</span>重泉靈爽須聽者。<span class="夾白">我謝鯤呵。</span>定須把你冤泄。</p>
        
        <p class="白"><span class="科">雜扮公差解小丑丑上雜</span>從前作過事。沒興一齊至。小的是南康府差人。奉本府批文。解送犯人到兵部謝老爺處發落。方才到衙門裡去。說在此江頭。特特解來。<span class="科">對雜</span>老哥稟一聲。南康府差人要見。<span class="科">雜稟介生</span>喚進來。<span class="科">公差進遞文書生作看介</span>元來正是張虎與元鴇子那一起。下官當時受這婦人許多凌辱。不想他謀死烏斯道時。剛剛與我匡山相遇。可不是惡貫盈滿。上天假手于我。喚張虎上來。<span class="科">丑介生</span>張虎如何說。<span class="科">丑</span>老爺。小人雖曾動手。實都是這婦人教道小人如此。小人一時愚惑從了他。該死該死。<span class="科">生</span>這也是真情。喚婦人上來。你這煙花賤婦。把好人家兒女。逼他為娼。為娼不從。直至害他性命。這還是你女兒。烏斯道雖然是個浪子。你哄了他錢財。何忍又謀他性命。今日還有何言說。<span class="科">小丑</span>小婦人該死該死。<span class="科">生</span>元鴇子梟首示眾。張虎絞罪。俱候秋後處決。叫左右。都上了枷扭。原差領了回批。帶去南康府發落。<span class="科">公差應出</span>生為萬人婦。死入千人坑。<span class="科">同下生</span>左右。取紙錢來燒化了。<span class="科">生揖介</span>縹風。縹風。</p>
        
        <p class="曲"><span class="牌">尾</span>今朝仇恨江邊決。明日封章天外揭。願你及早生天朝帝闕。</p>
        
        <p class="白">左右。一壁廂去請清真觀道官建黃籙大醮追薦他。一壁廂差轎馬到江口迎取夫人上埃。<span class="科">雜應介</span>曉得。</p>
        
        <p class="落詩">煙花潑婦太無情。<br />人命關天那可輕。<br />欲免孤魂悲耿耿。<br />從公為爾辨分明。</p>
        
        <h2 id=ch32 class="chapter"><span class="齣題">第三十二齣　大會</span></h2>
        
        <p class="曲"><span class="牌">傳言玉女</span><span class="科">外老旦旦貼同院子隨上外</span>消盡寒光。梅發幾多佳況。<span class="科">老旦</span>探春回秦淮渡上。<span class="科">旦</span>封侯已遂。喜夫婿榮歸故壤。<span class="科">貼</span>名重巖廊。身都卿相。</p>
        
        <p class="白"><span class="科">外老旦</span>南隨越鳥北燕鴻。身似流星跡似蓬。<span class="科">旦貼</span>只有江峰依舊在。年年不改玉芙蓉。<span class="科">外</span>孩兒。喜得賢婿成此大功。前日特差人迎取我一家。今已來到龍江關口。聞得已有賜第在烏衣巷裡。不知打從那一路去。<span class="科">旦</span>我們風順來速。相公想還未知。少待自然有人出來迎候。<span class="科">貼</span>請問夫人。縹風不知就該隨進。還該待夫人稟過相公。然後進見。<span class="科">旦對外老旦介</span>孩兒稟知爹媽。縹風一事。孩兒向年因見相公折齒。問起緣故。他說祇為與東鄰女元縹風調舌。被其母將梭投擊而損。今在伊尼廟中收回的女子。說起來正是東鄰之女。故此孩兒收養在身邊。今尚未知相公意思若何。未可突然而進。爹媽且與縹風在船中少住。姑待孩兒稟過相公。再作道理。<span class="科">外老旦</span>孩兒說得有理。<span class="科">雜扮差官上</span>今古長安道。郵亭任往來。<span class="科">跪介</span>龍江關驛丞奉謝老爺鈞牌。迎候王老爺并兩位夫人。<span class="科">外</span>起來。尊官請回。轎馬伺候。<span class="科">雜應下外</span>孩兒。你可同院子先行。等你說過。打發院子到船。我這裡就來也。<span class="科">貼</span>夫人。萬望委曲。覘便而言。勿使妾為觸籓之羝。<span class="科">旦</span>曉得。<span class="科">外老旦貼</span>故山催去斾。虛館駐征鞍。<span class="科">同下旦院子弔場旦</span></p>
        
        <p class="曲"><span class="牌">翫仙燈</span>馬隘車填。盡來往平沙堤上。<span class="夾白"><span class="科">院</span>稟夫人。此間已是府前了。<span class="科">旦</span>通報。<span class="科">院稟生上</span></span>聽門前笙歌亂嚷。是必德耀來歸。慰<span class="夾白">我</span>終朝懸想。<span class="科">相見介合</span>乍對還疑。把銀缸今宵照朗。</p>
        
        <p class="誦"><span class="牌">西江月</span><span class="科">旦</span>相公。你門下三千錦帶。營前十萬吳鉤。貂冠綴玉列通侯。灌絳自來非偶。　　<span class="科">生</span>夫人。我看取今朝富貴。追思昔日風流。<span class="科">掩淚</span>美人何處狎盟鷗。江水湯湯如舊。</p>
        
        <p class="白">夫人。岳父岳母既到江關。何以不同進府。<span class="科">旦</span>他有行裝欲整。少留在船。想將次就來也。相公。我與你久別初逢。況當成功沐寵之日。奴家看你顏色。恰似有事掛心。鬱然不樂。卻是為何。有話就說與奴家知道。<span class="科">生</span>卑人從沒有甚事掛心。<span class="科">歎介旦</span>夫妻之間。何故隱瞞。<span class="科">生</span>實沒有甚事。<span class="科">雜扮差人上</span>小人蒙謝老爺差請法師。特來回話。<span class="科">見介</span>稟爺。清真觀法師已喚過。請問老爺幾時起醮。<span class="科">生</span>且在外廂伺候。<span class="科">旦</span>相公為何要修設醮事。<span class="科">生笑介</span>如今瞞不得夫人了。待下官從頭說來。</p>
        
        <p class="曲"><span class="牌">獅子序</span>心中事實可傷。記當年尋春興狂。趁東風郊外。爛醉霞觴。<span class="夾白"><span class="科">旦</span>相公。你那一日不醉。說他怎的。<span class="科">生笑</span></span>提起那一日的浪蕩。見有個少年娘。似花芳。如玉朗。頻頻回望。<span class="夾白"><span class="科">旦</span>那時曾與他講句話兒不曾。<span class="科">生</span></span>卻不道兩情顧許。一盼心降。<span class="科">旦</span></p>
        
        <p class="白">他講的什麼話來。<span class="科">生</span></p>
        
        <p class="曲"><span class="牌">太平歌</span><span class="夾白">他</span>紓衷悃悄悄訴端詳。說道可喜春花還未放。東君有意來相訪。莫等待風雨來飄颺。<span class="夾白"><span class="科">旦</span>後來卻怎麼了。<span class="科">生</span>誰知道</span>武陵人去水茫茫。惆悵錦機傍。</p>
        
        <p class="白"><span class="科">旦</span>這風波從何而起。<span class="科">生</span>可恨那老虔婆呵。</p>
        
        <p class="曲"><span class="牌">賞宮花</span>終朝鬧嚷。逼效野鴛鴦。<span class="夾白"><span class="科">旦</span>他從也不從。<span class="科">生</span>他</span>立志堅如石。不作倚門妝。釁起投梭來折齒。教<span class="夾白">他</span>片帆空汎豫章艭。</p>
        
        <p class="白"><span class="科">旦</span>元來不肯接客。竟搬到豫章去住了。到得那邊卻怎麼。<span class="科">生</span></p>
        
        <p class="曲"><span class="牌">降黃龍</span><span class="夾白">他</span>惶惶。守志無移。拋卻琵琶。頓成絕響。眠思夢想。望長江。滴盡血淚千行。<span class="夾白">可恨老虔婆呵。</span>又多方。將伊逼強。跳不出冤家磨障。<span class="夾白"><span class="科">掩淚介</span>咳。</span>可憐因此上餧身魚鱉。漫隨波浪。</p>
        
        <p class="白"><span class="科">旦</span>這信兒相公那裡得來的。可是真的。<span class="科">生</span></p>
        
        <p class="曲"><span class="牌">大聖樂</span>當日在江口回翔。<span class="夾白">那虔婆正在那邊謀死一個客人。</span>恰相逢難隱藏。<span class="夾白">是他</span>口口親供向。<span class="夾白"><span class="科">旦</span>請問相公。那女子姓甚名誰。<span class="科">生</span></span>縹風氏骨猶香。<span class="夾白"><span class="科">旦</span>當元住在那裡。<span class="科">生</span></span>落星橋居止。與我相親傍。<span class="夾白"><span class="科">旦</span>相公。想為這緣故。要追薦他。<span class="科">生</span>我怎肯做</span>負義虧心薄倖郎。相將薦往。願他脫離海若。早上天堂。<span class="科">旦笑介</span></p>
        
        <p class="曲"><span class="牌">黃龍袞</span><span class="夾白">相公。你</span>休將雨淚滂。<span class="夾白">你</span>休將雨淚滂。休聽虛言誑。元氏縹風。且喜今無恙。<span class="夾白"><span class="科">生</span>夫人。休得作耍下官。<span class="科">旦</span></span>夫婿根前敢將言謊。<span class="夾白"><span class="科">生</span>有這等事。如今在那裡。<span class="科">旦</span></span>從匡山下便同來在江邊舫。</p>
        
        <p class="白"><span class="科">生</span>果有這事。喚左右。快到江口迎取王老爺太夫人又有一位小夫人進府來。<span class="科">雜應下生</span>夫人。且把相遇縹風的緣故。說與下官知道。<span class="科">旦</span>相公不知。匡山下有個伊尼大王。</p>
        
        <p class="曲"><span class="牌">前腔</span><span class="夾白">他</span>威靈鎮一鄉。<span class="夾白">他</span>威靈鎮一鄉。報賽從無爽。<span class="夾白">元來祭享的日子。要</span>尋覓嬌娃。送入銷金帳。<span class="夾白">那縹風</span>有幸得從釋放。<span class="夾白">因此我父親呵。</span>領回家付妾身同供養。<span class="科">生</span></p>
        
        <p class="白">有這等事。可喜可喜。<span class="科">外老旦貼同上雜隨上外</span></p>
        
        <p class="曲"><span class="牌">玩仙燈</span>大府崢嶸。看人士往來瞻仰。<span class="科">老旦</span>幸今朝同來相傍。<span class="科">貼</span>豈意死裡重生。慰從來懸想。<span class="夾白"><span class="科">雜</span>稟爺。已是府前了。<span class="科">作同進生旦出迎介合</span></span>玉潤冰清。喜今日重逢欣暢。</p>
        
        <p class="白"><span class="科">生揖介</span>岳父岳母。劣婿拜揖。<span class="科">外老旦</span>賢婿少禮。<span class="科">旦</span>縹風過來。拜見了相公。<span class="科">貼拜介</span>老爺。請受縹風一禮。<span class="科">生扶看笑介</span>果然是我縹風也。可喜可喜。夫人。卑人一家會合。縹風九死得生。實是人間盛事。宜整慶喜筵席。<span class="科">雜</span>筵席完備多時了。<span class="科">生</span>將酒過來。<span class="科">送酒介</span></p>
        
        <p class="曲"><span class="牌">畫眉序</span>捧雲漿。謾歌百福受天慶。喜江東新造。典午重昌。建殊功麟閣標名。受異寵雲臺圖像。<span class="科">合</span>自今追憶當年事。休笑酒徒無狀。<span class="科">貼送酒介</span></p>
        
        <p class="曲"><span class="牌">前腔</span>少婦鬱金香。玉醴斟來琥珀光。笑當年織錦。拂拭流黃。感一言結就鸞盟。歷九死終歸鴛幌。<span class="科">合前雜扮捧冊官上</span></p>
        
        <p class="曲"><span class="牌">出隊子</span>恩從天降。貞女良臣世少雙。一朝殊錫兩褒揚。青簡黃麻麗日彰。共羨恩波湛湛洋洋。</p>
        
        <p class="白"><span class="科">眾報詔書到外老旦生旦貼同出迎跪介官讀</span>聖旨已到。跪聽宣讀。皇帝詔曰。朕惟藎臣貞女。人紀攸關。不加褒異。何以示風。朕實不德。遭家不造。王敦錢鳳相繼而起。濁亂乾坤。傾危社稷。匪爾謝鯤忠誠貫日。先斬元兇。江左彈丸幾於不屋。是用特拜爾為太傅右丞相姑熟郡公。其所奏元氏女守節沈江一事。聞已幸免。鯤妻王氏收養不妒。並可嘉尚。王氏封姑熟郡夫人。元氏一品夫人。王鑑同妻羊氏。賜金幣以彰優老。有司仍歲給粟帛。周顗戴淵捐軀狥國。並贈太師。諡忠烈。還着有司築造墳塋。謝鯤焚黃奠祭。伊尼王陰兵助陣。極為奇異。特賜金五百兩。增修廟宇。改諡忠義大王。播告郡國。用知朕敦尚至意。欽哉。謝恩。<span class="科">眾山呼畢起生等</span>天使大人拜揖。請少坐待茶。<span class="科">官</span>聖上立等復命。不勞了。暫辭恩相去。來復至尊言。<span class="科">下生等走唱</span></p>
        
        <p class="曲"><span class="牌">雙聲子</span>歡聲唱。歡聲唱。和氣滿烏衣巷。恩無兩。恩無兩。特旨拜頭廳相。復建刱。復建刱。威百丈。威百丈。藉鷹揚豹變江左名將。</p>
        
        <p class="曲"><span class="牌">尾聲</span>而今應受恩綸寵。半壁東南莫大功。看來盡在區區一醉中。</p>
        
        <p class="落詩">笑傲當年莫與京。<br />浮雲功業一毛輕。<br />醉鄉日月如梭過。<br />斜對縹風聽曉鶯。</p>
        
    </body> 
</html>