<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/玉環記</title>
        <meta name="author" content="明　楊柔勝　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">玉環記</span></h1>

        <p class="作者">明　楊柔勝　著</p>
        
        <h2 id=ch1 class="chapter"><span class="齣題">第一齣　副末開場</span></h2>

        <p class="曲"><span class="牌">滿庭慶宣和</span><span class="科">末上</span>京兆韋皋。才兼文武。不第秋場。雙亡父母。買笑遇平康。拜謁張公延賞。夫人相留作東牀。因好藝結交克孝。禍起蕭牆。家童譖怨生上下。夫婦各殊方。投奔令公李晟。用協力擒賊雲光。加封誥西川節度。合破鏡重會鴛鴦。因赴宴偶逢玉簫。兩世效鸞凰。</p>
        
        <p class="落詩">富童兒偷寒送暖。<br />張延賞恃貴輕賢。<br />韋鳳翔百年風月。<br />玉簫女兩世姻緣。</p>
        
        <h2 id=ch2 class="chapter"><span class="齣題">第二齣　約友赴選</span></h2>
        
        <p class="曲"><span class="牌">珍珠簾</span><span class="科">生上</span>明星有爛。翺翔舉猶淹旅。敬慎咸遵禮。懷寶肯迷邦。値此密雲不雨。夙興兼夜寐。待養就侵雲翰羽。廟器豈凡庸。肯為蹉跎自棄。</p>
        
        <p class="白">落落襟懷度量寬。清時未遇鋏空彈。秋聲到枕琴書潤。劍氣沖霄星斗寒。氣吐虹霓迷宇宙。淚和煙月滿江山。傷心兩眼英雄淚。倚偏西風十二闌。小生姓韋。名皋。字鳳翔。京兆遠安縣人氏。公公受五經博士。父母隨任之京。先父存日。有同窗兩個朋友。李晟張延賞。與我父親十分契合。今此二人俱任大權。小生幾欲拜謁。自思學疎才淺。恐起達官之慢。歷遊湖海。問友尋師。到處雖有講辨。無出皋之所見。暗合經書。小生懷經天緯地之才。受此黃齏淡飯之苦。孫吳兵法。用舍行藏。孔孟經書。疑解惑辨。正是志不同釣月嚴陵。肯讓登壇韓信。小生近日寄居洛陽。相約幾位朋友。上京赴試。道猶未了。二位朋友早到。</p>
        
        <p class="曲"><span class="牌">窣地錦襠</span><span class="科">淨末上</span>槐黃秋早馬蹄忙。舉子相期入試場。才吞八斗氣軒昂。一躍龍門姓字香。</p>
        
        <p class="白"><span class="科">末</span>黃甲高標第一名。卻不是姓字香。<span class="科">淨</span>甚麼東西把我打這一下。<span class="科">末</span>大蒲鞭責罰人。這不是只打得一下。<span class="科">淨</span>這一下好似天上打將來。<span class="科">末</span>一聲霹靂從天響。卻不是天上打將來。<span class="科">淨</span>你不說響字。萬事全休。你若說響字。計個諢耍。<span class="科">末</span>如何說。<span class="科">淨</span>我要個地下響。<span class="科">末</span>三月氤氳水裡雷。這不是地下響。<span class="科">淨</span>我要個東邊響。<span class="科">末</span>八仙過海奏雲璈。這不是東邊響。<span class="科">淨</span>我要個西邊響。<span class="科">末</span>瑤池宴樂會群仙。這不是西邊響。<span class="科">淨</span>我要個南邊響。<span class="科">末</span>觀音出海水龍吟。這不是南邊響。<span class="科">淨</span>我要個北邊響。<span class="科">末</span>朔漠胡笳月下吹。這不是北邊響。<span class="科">淨</span>我要個口裡響。<span class="科">末</span>窗前時聽讀書聲。這不是口裡響。<span class="科">淨</span>我要個手裡響。<span class="科">末</span>夫子登壇謾撫琴。這不是手裡響。<span class="科">淨</span>我要個肚裡響。<span class="科">末</span>諢不過三。那裡有許多響。<span class="科">淨</span>你道沒有肚裡響。<span class="科">末</span>是沒有。<span class="科">淨</span>我在一家喫了些淡酒。我口嘲四句。<span class="科">末</span>願聞。<span class="科">淨</span>污耳。<span class="科">末</span>不敢。<span class="科">淨</span>降得詩魔與酒魔。終朝喫得醉顏酡。昨日鄰家酒酸淡。今朝肚裡似篩鑼。<span class="科">末</span>前面有一位朋友。近前相見。<span class="科">見介生</span>問友尋師講理明。<span class="科">末</span>琢磨成器待宸京。<span class="科">淨</span>十年窗下工夫到。<span class="科">合</span>黃榜高標第一名。列位請了。</p>
        
        <p class="曲"><span class="牌">甘州歌</span><span class="科">生</span>秋風太早。正槐黃於路。桂子香飄關河迢遞。樂遊原上青霄。秦樓夜月只似初。楚館秋容不奈嬌。驚物候。愁路遙。鄰砧不住為誰敲。<span class="科">合</span>同獻策。來聖朝。不知誰奪殿前袍。</p>
        
        <p class="曲"><span class="牌">前腔</span><span class="科">末</span>丹楓幾樹飄。見一行征雁。嘹嚦雲霄。岐亭雨霽。一望旅懷多少。寒枝揀盡鴉未棲。古渡將開潮正高。秋思爽。寒夜杳。誰家茅店寄今宵。<span class="科">合前</span></p>
        
        <p class="曲"><span class="牌">前腔</span><span class="科">淨</span>羊腸路逕遙。嘆披星帶月。霜凜風號。殘霞落日。秋思轉添縈惱。疎林倒影嬴馬倦。宿鳥投林行客焦。風漸急。月正高。照人離別恨無聊。<span class="科">合前</span></p>
        
        <p class="曲"><span class="牌">尾聲</span>轉溪橋。臨山島。解衣沽酒共論文。同向名園奪錦袍。</p>
        
        <p class="落詩">馬遲心急路途窮。<br />身似浮萍類轉蓬。<br />只有都門樓上月。<br />照人離恨各西東。</p>
        
        <h2 id=ch3 class="chapter"><span class="齣題">第三齣　延賞慶壽</span></h2>
        
        <p class="白"><span class="科">末上</span>紅入桃花嫩。青歸柳色新。年年初度日。齊祝壽長生。自家乃張節度府中院子是也。今日乃老爺壽旦。整理筵席。與夫人小姐祝壽。只得在此伺候。若說俺老爺。威鎮三邊。名揚四海。正王佐才。真宰相器。旌旗豎而煙塵遠遁。鐵馬嘶而草寇潛奔。正是德化西川無與並。心存北闕有誰同。道尤未了。老爺早到。</p>
        
        <p class="曲"><span class="牌">菊花新</span><span class="科">外上</span>秉節傳旌承聖寵。心存一點丹衷。民熙物阜歲時豐。三邊烽火息。四海受恩隆。</p>
        
        <p class="白">定國安邦美丈夫。心存正道氣吞胡。謨謀國事如家事。運用陰符合虎符。風雨順。盜奸除。文修武偃樂無虞。盡將兵器為農器。燈火千村犬吠無。下官西州節度使張延賞是也。奉命來守西蜀。且喜刑清政簡。盜息民安。賴吾皇之洪福。非老拙之才能。家眷百口。至親三人。夫人苗氏。秉希夷之藻鑑。小女瓊英。遵德耀之遺風。止因無子。他日招婿。以續后昆。今日乃吾初度。已曾分付院子安排筵席。完備未曾。院子那裡。<span class="科">末</span>有。<span class="科">外</span>分付你安排筵席。完備未曾。<span class="科">末</span>完備多時。<span class="科">外</span>與我請夫人小姐來。<span class="科">末</span>夫人小姐有請。<span class="科">旦</span>母親有請。<span class="科">旦丑同夫人上介</span></p>
        
        <p class="曲"><span class="牌">臨江仙</span><span class="科">老旦</span>流鶯睍睆雨晴初。新筍成竿。乳燕將雛。<span class="科">旦丑</span>年年初度切新蒲。紅瘦綠肥。無限歡娛。</p>
        
        <p class="白"><span class="科">相見介外</span>君恩似海浩無邊。但把丹心托上天。<span class="科">老旦</span>自嘆無兒承世業。喜今愛女正芳年。<span class="科">旦</span>逢壽日。啟華筵。人生富貴是前緣。<span class="科">丑</span>不如飲盡杯中酒。一滴何曾到九泉。<span class="科">外</span>夫人。孩兒及笄。未諧伉儷。以此罣心。<span class="科">旦</span>願爹爹母親壽年千歲。孩兒永侍親幃。侍奉甘旨。不須多慮。<span class="科">外</span>夫人。桌子上放着甚麼東西。<span class="科">老旦</span>老相公壽旦。妾身繡得一株松在此祝壽。但願相公松柏同年。<span class="科">外</span>多謝夫人。<span class="科">旦</span>孩兒繡得幾根竹。願爹爹清節堅剛。<span class="科">外</span>好好。孩兒。生受了。<span class="科">丑</span>老爺壽旦。小玉繡得一枝梅在此間。願老爺為國調羹。<span class="科">外</span>夫人。虧那小玉。好好。<span class="科">丑</span>老爺。這兩個也不為好。還有兩件好的。<span class="科">外</span>那兩件好的。<span class="科">丑</span>一隻鶴一個龜在此。<span class="科">外</span>龜鶴怎麼說。<span class="科">丑</span>願老爺千年珠頂鶴。萬歲老烏龜。<span class="科">外</span>萬歲綠毛龜。將酒過來。</p>
        
        <p class="曲"><span class="牌">山花子</span><span class="科">旦</span>凌空挺翠蒼蒼秀。長生屹立巖岫。歲寒姿風霜傲久。永喬榮願同親壽。<span class="科">合</span>大夫封秦王御手。年年此日同壽酒。蒼虯白鶴常廝守。松柏同榮。歲寒不朽。</p>
        
        <p class="曲"><span class="牌">前腔</span><span class="科">老旦</span>虛心勁節清名舊。平安日報無憂。九嶷山班班尚留。湘靈悲戛鳴玉球。<span class="科">合</span>翦狼班伶倫妙手。年年此日同壽酒。龍孫鳳侶常廝守。清節堅剛。歲寒不朽。</p>
        
        <p class="曲"><span class="牌">前腔</span><span class="科">丑</span>西湖疎影黃昏後。暗香浮動清幽。展丹心調羹大手。鼎鼐臣盡來祝賀。<span class="科">合</span>翦瓊花天孫妙手。年年此日同壽酒。羅浮姑射常廝守。為國調羹。歲寒不朽。</p>
        
        <p class="曲"><span class="牌">前腔</span><span class="科">外</span>葵心一點傾陽九。微軀此外何求。願皇圖千秋萬秋。永綿綿海屋添籌。<span class="科">合</span>絕狼煙干戈永休。年年此日同壽酒。松梅翠竹三益友。名節堅剛。歲寒不朽。</p>
        
        <p class="曲"><span class="牌">紅繡鞋</span><span class="科">眾</span>蒼松鬱鬱清幽。清幽。翠柏修竹忘憂。忘憂。梅花酒。泛金甌。祝親壽。比山丘。祝親壽。比山丘。</p>
        
        <p class="曲"><span class="牌">前腔</span>繁絃急管風流。風流。安邦定國良謀。良謀。烽火息。稻禾收。民樂業。盡優遊。民樂業。盡優遊。</p>
        
        <p class="曲"><span class="牌">尾聲</span>清風明月樽前酒。治國齊家曠世謀。但願年年同勸酬。</p>
        
        <p class="落詩">晝錦堂前慶有餘。<br />不歡不樂待何如。<br />僊龜瑞鶴年年現。<br />共祝長生屆壽眉。</p>
        
        <h2 id=ch4 class="chapter"><span class="齣題">第四齣　考試諸儒</span></h2>
        
        <p class="曲"><span class="牌">梨花兒</span><span class="科">丑扮試官末從上</span>風流試官寬肚皮。渴時吸盡三江水。多少魚龍藏在裡。到晚來肚裡相爭戲。</p>
        
        <p class="白"><span class="科">末</span>老爺為何只喫水。<span class="科">丑</span>做得清只喫水。<span class="科">末</span>怎麼喫得這許多。<span class="科">丑</span>宰相肚裡好撑船。<span class="科">末</span>難得三江水都喫在肚子裡罷。<span class="科">丑</span>不是三江水。怎養得這許多魚龍。<span class="科">末</span>好一位文墨老爺。<span class="科">丑</span>不信看我臉上都是墨。<span class="科">末</span>這是翰林秀氣。<span class="科">丑</span>會答應上司。<span class="科">末</span>不敢。左右。我今年試官。不比往年。必須與我搜檢得明白。方可放他入試。<span class="科">末</span>理會得。赴試的秀才走動。</p>
        
        <p class="曲"><span class="牌">稱人心</span><span class="科">生上</span>文修武偃。滿腹珠璣投獻。</p>
        
        <p class="白"><span class="科">生末相見介通報進見禮儀如常丑</span>秀才那裡人氏。姓甚名誰。<span class="科">生</span>姓韋。名皋。京兆遠安縣人氏。<span class="科">丑</span>手中甚麼書。<span class="科">生</span>孫吳兵法。<span class="科">丑</span>太平時節。要他何用。<span class="科">生</span>居安慮危。為儒不可不知。<span class="科">丑</span>將上來看。<span class="科">末接遞介丑</span>秀才你們起來。<span class="科">生起介丑看書介</span>我看這兵書。就如月暗觀天。那分東西南北。只是不用他便了。秀才過來。這兵書你可知否。<span class="科">生</span>略知其意。<span class="科">丑</span>既知道。我且問你這幾個陣勢。且如深林中藏兵。他那裡是熟路初到。又不知去向。怎生取勝。<span class="科">生</span>兵書云。征山多用斧。水戰多用船。行兵望生門。下營看黃道。立寨開道路。圖賊攻死門。平戰陣圖有八。<span class="科">丑</span>那八。<span class="科">生</span>有對敵奇正。將軍兵道百里者疲。減半者努力堅守。疾兵大勞。緩兵大驕。謨謀合縱。近交遠攻。智合天時。而將還用智信嚴勇仁為本。務在變通。不在執一。<span class="科">丑</span>你曉得用兵以智信嚴勇仁為本。如何取勝。<span class="科">生</span>此但為將之本。取勝還有別法。<span class="科">丑</span>且住。征山多用斧。用斧砍得木盡。不知賊人去了多少田地。吾聞古人云。百戰百勝。不如不戰。又道是加兵者不祥之兆。當初堯舜之時。不知看甚兵書。而得平治天下。<span class="科">生</span>今有堯舜之君。而無堯舜之民。故有此法。<span class="科">丑</span>那時還沒有。<span class="科">生</span>還是未有。<span class="科">丑</span>卻原是這廝胡說。要見強辨釋非。左右的。與我丫將出去。<span class="科">生</span>但得五湖明月在。不愁無處下金鉤。</p>
        
        <p class="落詩">天下英雄似水流。<br />人人爭欲占鰲頭。<br />一時空用文章試。<br />落第還鄉滿面羞。</p>
        
        <h2 id=ch5 class="chapter"><span class="齣題">第五齣　玉簫嘆懷</span></h2>
        
        <p class="曲"><span class="牌">虞美人</span><span class="科">貼上</span>舞裙歌扇。到惹得人輕賤。花羞月妒煞風流。卻做一天離恨帳中愁。</p>
        
        <p class="白">暮迎朝送何時了。往事傷多少。小樓昨夜又西風。怨雨愁雲錦帳中。雕鞍玉勒今何在。只盧朱顏改變。春兒問我幾多愁。卻是一江春水向東流。賤妾乃平康坊妓女玉簫是也。舞榭歌臺。做成門面。調脂弄粉。扮作生涯。恨生於此。不免倚門妝笑。以悲為樂。和光同塵。日雖如此。夜則焚香告天。願早早從良。不知甚時填滿琉璃井。那個收留煙月碑。賤妾身伴無人。止有一個春兒。頗知人事。不免叫他出來。閒話片時。卻不是好。春兒在那裡。</p>
        
        <p class="曲"><span class="牌">前腔</span><span class="科">丑上</span>迎新送舊。枉添得腰肢瘦。銀箏常抱過街頭。人人爭笑道笑道我風流。</p>
        
        <p class="白">姐姐萬福。<span class="科">貼</span>春兒。你出來了。春兒。明月春常在。碧桃花漸稀。何時遇蕭史。同跨彩鸞飛。<span class="科">丑</span>姐姐。春兒生得奇哉。模樣眼絆嘴歪。除卻金剛帽子。脫卻石人草鞋。三年接得個孤老。昨宵會合。今日分開。<span class="科">貼</span>春兒。怎麼這等情懷。<span class="科">丑</span>姐姐。怪那子弟不得。看了我這般嘴臉。怎麼打動他的情懷。<span class="科">貼</span>春兒。我與你雖說聰明伶俐。端的識重知輕。不幸為人迷戀於此。暮迎朝送。何時是了。<span class="科">丑</span>姐姐差了。我與你得一日。過一日。早上張風流。晚間李浪子。喫的是好酒好肉。穿的是好衣好服。夜夜不脫新郎。房中伴着情人共宿。有何不可。這般言語。你心上待要如何。<span class="科">貼</span>春兒。我心上只要從良。<span class="科">丑笑介</span>姐姐。那從良的有什麼好處。人家有三家公。六使頭。大的要湯。小的要水。那天殺的子弟。要取你時節。說得一團花錦。及取過門。又被大老婆喫醋撚酸。不記得隔壁王二姐從良去。被大老婆屎也都打出來了。<span class="科">貼</span>春兒。休得閒說。聽我說與你知道。</p>
        
        <p class="曲"><span class="牌">傍妝臺</span>捲簾吁。倚門獻笑落便宜。我羞把銀箏撥。嬾把玉簫吹。怕的是敲檀板。怕的是歌金縷。調脂弄粉。將人眼迷。荊榛枳棘。文鸞怎棲。幾時得齊眉舉案做了好人妻。</p>
        
        <p class="曲"><span class="牌">前腔</span><span class="科">丑</span>好心癡。<span class="夾白">我與你是門戶中呵。</span>誰似你衣豐食足口頭肥。<span class="夾白">我與你</span>帶的是金共寶。穿的是繡絨衣。伴的是風流客。到晚向牙牀睡。傳杯弄盞。知音品題。星前月下。青鸞共騎。好一似謫天仙子下瑤池。</p>
        
        <p class="曲"><span class="牌">前腔</span><span class="科">貼</span>心中展轉自思維。我有如花容貌雪為肌。怪脂粉污顏。嫌蜂蝶惹閒非。花香蕊嫩風流賞。月落秋殘玩客稀。調絃弄管。持觴舉杯。吟風詠月。朝東暮西。怎能勾真誠君子獻明珠。</p>
        
        <p class="曲"><span class="牌">前腔</span><span class="科">丑</span>你忠言不聽見偏迷。卻不道人生那有百年期。但朝歡暮樂隨時過。管甚麼夜去明來無了時。綠珠碧玉。芳名已非。三貞九烈。題他怎的。<span class="夾白">自古道</span>人世難逢開口笑。好花須插滿頭歸。</p>
        
        <p class="白"><span class="科">貼</span>春兒。分付你。今后但有志誠端重的子弟。着他進來。有那等不識輕重的來。回卻他罷。</p>
        
        <p class="落詩">玉貌欺花賽月。<br />遭逢命蹇時乖。<br />若得塵囂脫去。<br />猶如枯木花開。</p>
        
        <h2 id=ch6 class="chapter"><span class="齣題">第六齣　韋皋嫖院</span></h2>
        
        <p class="曲"><span class="牌">菊花新</span><span class="科">生上</span>十年窗下苦埋頭。玉石難分滿面羞。涇渭一同流。空咄咄氣沖牛斗。</p>
        
        <p class="白">蛟龍豈是池中物。未遇風雲昇不得。書生斂手自成呆。問道風雲幾時來。</p>
        
        <p class="曲"><span class="牌">漁家傲</span>儒冠豈誤身。不遇皆緣命。論賢才版築耕莘。從古有人危困。只恨父母亡離鄉井。舉目無親惟隻影。幾時得身上明廷。儘輸忠無人提掇生靈。</p>
        
        <p class="白"><span class="科">淨上</span>藝在鴻門且蕩遊。滿身贏得破儒裘。弟兄個個皆誇我。年去年來分子頭。自家不是別人。包知水是也。我一生詩書嬾讀。專一打哄出些分子。喫些無錢酒。捱過歲月。念學生。入儒林。賴讀書。怕作文。寫的字。上大人。讀的書。千字文。遮門戶。靠頭巾。輪歲考。央別人。若喫酒。占席尊。包分子。頗曾聞。近日手中乏錢。口內欠酒。幸得有個京兆朋友韋鳳翔。只為秋場不第。悶悶在寓。此人乃是個風月好人。我這兩日無酒喫。不免哄他到院子裡耍一耍。圖個醉飽。多少是好。轉灣抹角。這裡就是他寓所。不免咳嗽他一聲。<span class="科">生</span>是誰。<span class="科">淨</span>是學生。<span class="科">生</span>原來是包先生。請裡面坐。<span class="科">淨</span>先生請。<span class="科">生</span>學生小寓。先生請。<span class="科">淨</span>韋先生拜揖。<span class="科">生</span>包先生拜揖。<span class="科">淨</span>韋兄一向少會。為何在此自言自語。嘆嗟甚麼。<span class="科">生</span>小生為因秋場不第。在此嗟嘆。<span class="科">淨</span>我只道為着什麼。韋兄。功名之事。乃前生分定。愁他怎麼。只怕不得秀才。但入黌門。定然大小有一個官做。你若不信。只聽我說。也不要讀書。喫些齋。延些壽。活得八九十歲。朝廷不許你衣錦食祿。壽官也有一個。<span class="科">生</span>又來取笑。<span class="科">淨</span>雖然如此說。還自要主張。<span class="科">生</span>為此心下不樂。<span class="科">淨</span>韋兄。我和你俱是異鄉人。又沒個親戚在面前。倘然為功名二字。愁悶成病。千金之軀。何人伏事。不免到院子裡或勾闌裡去樂一樂。消遣情懷。卻不是好。<span class="科">生</span>花酒之市。乃君子不由。<span class="科">淨</span>呀。韋兄差矣。自古道詩酒且圖今日樂。功名休問幾時成。那些妓者。動不動吹彈歌舞。唱的唱。奉的奉。亦可消愁解悶。學生當陪。<span class="科">生</span>既如此。煩老兄帶挈同去。<span class="科">淨</span>當得待陪。老兄。又一件。那妓者每能欺弱怕強。可將儒衣換了小衣卻又好。他見穿儒衣的不似嫖客。喫他看喬了。<span class="科">生</span>是。謹領謹領。又一件。在那裡來相會先生。<span class="科">淨</span>韋兄。期在演樂廳相會。<span class="科">生</span>領命。<span class="科">下淨</span>這是一個老實人。則被我哄得他心花繚亂。情熱如火。此行正中吾之計。且落他幾文錢。喫他幾杯酒。多少是好。又一件。須要尋一個愜意的粉頭奉承他纔好。此間平康巷雖有幾家。必是口手相應者纔可。這裡有個海二姐。他是鎮河人。那海二姐能有本事。來的孤老。一夜弄到天明。不肯放過。中庸尚且說振河海而不洩。我雖然如此說。那韋兄被他纏倒了。乃我之過。不好。這個乃是劉二姐家。他是臨清搬來的。能會吟詩作賦。陶淵明尚且說他臨清流而賦詩。我這秀才怎麼對得他過。只是罷了。此間是蕭媽媽家。我舊相交的。不免作成他。蕭媽媽在家麼。<span class="科">丑內應介</span>是那一個。<span class="科">淨</span>是你心上人。<span class="科">丑</span>我心上人多。不知是那一個。<span class="科">淨</span>是你二十年死生交的。</p>
        
        <p class="曲"><span class="牌">梨花兒</span><span class="科">丑上</span>嬴奸賣俏妝扮嬌。迷魂陣裡連珠砲。一個來時一個倒。<span class="夾白">嗏。</span>陶朱公下網圈得他醮。</p>
        
        <p class="白"><span class="科">相見介淨</span>媽媽。多時不見。<span class="科">丑</span>包官人。一向一向。賊。你這多時在那裡去了。想殺我。想殺我。<span class="科">淨</span>言之不盡。只為功名。在京走一遭。<span class="科">丑</span>敢是高中了。<span class="科">淨</span>我到京占龜問卜。都說守舊。這等只是照舊。<span class="科">丑</span>敢是不中。<span class="科">淨</span>然也。<span class="科">丑</span>你一向也想着我麼。<span class="科">淨</span>我若不想你。天厭之。天厭之。前者為想你。茶葉一日喫了二斤。<span class="科">丑</span>怎麼想我喫茶葉。<span class="科">淨</span>想着你惡心起來。喫些茶葉解吐。<span class="科">丑</span>遭瘟的。我想你是端的是想。<span class="科">淨</span>怎麼是想。<span class="科">丑</span>我想你一頓喫了六七碗飯。纔知你是個鴟兒狗骨頭。<span class="科">淨</span>方纔進到平康巷。不知總甲為何要動你一個呈子。<span class="科">丑</span>我又不曾沖撞他。為何要呈我。<span class="科">淨</span>他也直說你腳大。侵占他的地方。<span class="科">丑</span>狗骨頭。你纔知老娘的腳色。<span class="科">淨</span>休要閒說。我且問你。簫兒成了人麼。<span class="科">丑</span>我女兒成人兩年了。<span class="科">淨</span>好好。長長短短。知道了萬萬千千。<span class="科">丑</span>休要取笑。<span class="科">淨</span>也罷。叫他出來見我。<span class="科">丑</span>包官人。你好輕人。我女兒麗春園逼邪氣鶯鶯花賽壓眾芳。美嬌嬌活艷艷的觀世音菩薩。等閒不便出來。你說不得一個請字。你到說叫他出來。<span class="科">淨</span>肏你娘的怪。我在江湖上見了多少。似你女兒的。車載斗量。好似你那女兒的。看了千千萬萬。你在我面前賣嘴。<span class="科">丑</span>包官人。你休胡說。那曾見你使錢。我家女兒。賽過巫山仙女。欺壓月裡嫦娥。子弟見了。魂不附體。常人見了。曉夜不眠。官員見了。錯斷公事。秀才見了。咬折牙籤。財主到此一見。捨了山田水田。客商見了。留下茶船米船。莊家人見了。賣了南園北園。和尚見了。便把袈裟當典。<span class="科">淨</span>罷罷。和尚也相交他。<span class="科">丑</span>怎麼不相交。<span class="科">淨</span>他是個光棍。<span class="科">丑</span>他是個佛主。道士見了。嬾去朝玄。<span class="科">淨</span>道士一發不好接他了。<span class="科">丑</span>道士怎麼不好。<span class="科">淨</span>他是醮鬼。<span class="科">丑</span>你一發不知。那道士正是個妙人。前日鄭元和在此耍了四五個月。整整造化了七八十年。<span class="科">淨</span>堪笑菜瓜䘕院。到說我每不見。那曾廳上迎賓。專一打諢酒店。手似統臂黑猿。面如活鬼出現。搽着一臉粉。好似灰瓶。拿着一管簫。好似鬼判。背着一面琵琶。就似金剛直殿。本是燒火的粉頭。到說我們不見。若還奉酒三杯。急急還家許願。<span class="科">丑</span>為何奉酒三杯。你到還家許願。<span class="科">淨</span>青天白日。被你迷了。怎麼不要去許願。<span class="科">丑</span>那賊狗骨頭。氣死我也。天那。<span class="科">打淨介淨</span>不要打。<span class="科">丑</span>牽情賣俏。到此莫非作成我家。<span class="科">淨</span>正是正是。我特送一個孤老與你簫姐。<span class="科">丑</span>端的是什麼樣人。<span class="科">淨</span>是個秀才。為因功名不遂。我請他到此作耍。此人最好風月的。只要奉承得好。錢財再不計較。<span class="科">丑</span>這等作成作成。<span class="科">淨</span>待我去請他來。呀。怎麼還不見來。<span class="科">生上</span>相逢不飲空歸去。洞口桃花也笑人。包先生。人人說你幹空頭。果然有些。我學生在此候久了。<span class="科">淨</span>拋撇拋撇。學生久已不到平康巷內。遇着幾個舊表子。<span class="科">生</span>先生尊翠太多。<span class="科">淨</span>便是。適纔兩家。把我衣服都扯破了。<span class="科">生</span>先生就進去飲幾杯。免被他扯破衣服。<span class="科">淨</span>韋兄。不要錯會了意。是他扯我出來。不是他扯我進去。<span class="科">生</span>先生也不見着人。<span class="科">淨</span>我特為先生來尋。無一個可意的尊翠奉承。<span class="科">生</span>如今可曾尋否。<span class="科">淨</span>有了。請裡面相見。<span class="科">生</span>多謝。<span class="科">相見介丑轉介生</span>包兄。你眠在花街。臥在柳巷。這妓者就說是好的。<span class="科">淨</span>先生不要性急。這是我的對頭。他有一個好女兒在裡面。<span class="科">生</span>罷了。看這嘴臉。也不見好處。<span class="科">淨</span>他那女兒是雜種別種生的。比他改樣。<span class="科">生</span>也罷。待他出來一見。好便在此間。如不遂意。別往。<span class="科">生丑相見介生</span>上姓。<span class="科">丑</span>姓蕭。<span class="科">生</span>有幾位大姐。<span class="科">丑</span>只有一個小女。待我叫他出來。女兒。有客在此。</p>
        
        <p class="曲"><span class="牌">風馬兒</span><span class="科">貼上</span>簾外娘催不住聲。倚闌無力夢初醒。強妝待月迎風態。那得尤雲殢雨情。</p>
        
        <p class="白"><span class="科">丑</span>我兒。有客在此。<span class="科">貼</span>是那一個。<span class="科">丑</span>就是前者與我相交的包舅舅在此。<span class="科">貼</span>包舅舅萬福。<span class="科">淨</span>簫姐姐。一向一向。<span class="科">貼</span>我娘常想你。緣何再不來望我娘一遭。<span class="科">淨</span>我只為功名。在京去了。<span class="科">貼</span>敢是坐監。<span class="科">淨</span>正是。我當時與你娘相交。你那時只有六七寸長。<span class="科">貼</span>敢是六七歲。<span class="科">淨</span>這半邊是我做的。<span class="科">貼</span>休要取笑。<span class="科">淨</span>今日特來作成你。<span class="科">貼</span>作成我甚麼。<span class="科">淨</span>作成你一個使錢可意的孤老。<span class="科">貼</span>甚麼可意。<span class="科">淨</span>姓韋。肯使錢。號做韋一撮。他用銀子。也不用等子。只一撮。你若奉承他快活。他就和你多撮一撮。<span class="科">貼</span>呸。休要取笑。請來相見。<span class="科">淨</span>韋兄。大姐出來了。<span class="科">貼</span>相公萬福。<span class="科">生</span>大姐久慕。話不虛傳。<span class="科">淨</span>韋兄有七步之才。立着讚他幾句。<span class="科">生</span>小生就有了。<span class="科">淨</span>你兩個面也不曾會就有了。<span class="科">生</span>休要取笑。看他月眉星眼人間少。花貌春容天下奇。瑤圃巫山仙會集。謫來塵世了私期。<span class="科">丑</span>謝佳作了。<span class="科">淨</span>此乃狀元之才。不可廢了。可買一個軸子來寫起。掛在率賓堂中。<span class="科">丑</span>我家沒有個率賓堂。<span class="科">淨</span>率賓歸王。<span class="科">丑</span>專要討便宜。老鴟兒看茶來喫。<span class="科">末上</span>兩腳走奔波。老鴟笑呵呵。不知來何姓。到稱新姐夫。包舅舅在此。一向一向。<span class="科">淨</span>你在此幾年了。<span class="科">末</span>在此十年了。<span class="科">淨</span>成精了。身上怎麼還不出綠毛。<span class="科">末</span>怎的出綠毛。<span class="科">淨</span>綠毛烏龜。<span class="科">末</span>舅舅作成。<span class="科">貼</span>相公尚姓。<span class="科">生</span>在下姓韋。<span class="科">淨</span>韋相公乃黌門傑士。<span class="科">貼</span>韋相公既是黌門傑士。敢問治何經。<span class="科">生</span>小生頗通五經。<span class="科">丑</span>包相公。我女兒小捱不得。<span class="科">淨</span>你怎麼說。<span class="科">丑</span>韋相公要動到五更。<span class="科">淨</span>通五經書。<span class="科">貼</span>不問五經大義。敢問孔子之道如何說。<span class="科">生</span>夫子之道忠恕而已矣。<span class="科">貼</span>孟子之道。將何豎立。<span class="科">生</span>孟子之道。養浩然之氣。在孔子只說仁。孟子便說出許多來。<span class="科">貼</span>那許多。<span class="科">生</span>配義與道。皆開發人之善心。非矜己誇能。<span class="科">貼</span>班門弄斧。娘。這是上等飽學之士。不要慢他。可敬可敬。<span class="科">生</span>包兄。他是個妓家。能如此。可羨可羨。<span class="科">淨</span>韋兄。他是個女流之輩。到來盤問你許多故事。你何不掇他一掇。<span class="科">生</span>答他一答。<span class="科">淨</span>正是正是。<span class="科">生</span>大姐。本司生長。在外生長。<span class="科">貼</span>本司生長。<span class="科">生</span>既是本司生長。敢問大姐記得多少雜劇院本。<span class="科">貼</span>妾亦廣博。文武雜劇也曉得五六十本。<span class="科">生</span>請大姐明數一數。<span class="科">貼</span>不中聽。<span class="科">生</span>久慕。<span class="科">淨</span>不要別樣彈唱。只是清唱罷。<span class="科">貼</span>污耳了。</p>
        
        <p class="曲"><span class="牌">後庭花</span>我記得東牆人月圓。<span class="夾白"><span class="科">生</span>包兄。東牆人月圓的故事。知道麼。<span class="科">淨</span>我前日記得。今日忘了。<span class="科">生</span>此乃是八月十五。董秀英約馬君卿的故事。<span class="科">淨</span>正是董秀英的故事。方纔想得起來了。<span class="科">貼</span></span>我記得湘陵西子篇。<span class="夾白"><span class="科">生</span>包兄。這個故事你曉得麼。<span class="科">淨</span>敢是董秀英的故事。<span class="科">生</span>先生好快記。又是董秀英。是別的了。<span class="科">淨</span>是甚麼。<span class="科">生</span>是湘陵鼓瑟詩。<span class="科">淨</span>我正要說出來。又被你說去了。<span class="科">貼</span></span>我記得出塞昭君怨。<span class="夾白"><span class="科">生</span>明妃故事。<span class="科">淨</span>是明妃。<span class="科">貼</span></span>我記得誠心令女賢。<span class="夾白"><span class="科">生</span>烈女傳。<span class="科">貼</span></span>我記得竇娥冤。<span class="夾白"><span class="科">淨</span>雪洲方表竇娥冤。<span class="科">生</span>這個纔是。<span class="科">淨</span>我那一個故事不曉得。<span class="科">生</span>又來說嘴了。<span class="科">貼</span></span>我記得金山金山題怨。<span class="夾白"><span class="科">淨</span>我曉得這個是松江過去的那金山。<span class="科">生</span>不是。不是。蘇小卿的故事。你知道麼。<span class="科">貼</span></span>啞觀音參啞禪。李夫人哭杜鵑。別虞姬拆錦鴛。杜韋娘捨翠鈿。<span class="夾白">呀。</span>有個沒興的荊娘。荊娘愁怨。柳青娘。仗錦箋。莫愁吟。蘇蕙編。迴文詩。帶意傳。薛濤恥。紅袖臉。斷腸吟。鴻鳥編。斷腸吟。鴻鳥編。</p>
        
        <p class="白"><span class="科">生</span>好好。包兄。此間大姐。委實妙哉。<span class="科">貼</span>休笑休笑。<span class="科">淨</span>難道就去。<span class="科">生</span>我學生作一小東。<span class="科">淨</span>學生作東纔是。只是不曾帶得銀子。<span class="科">生</span>學生有。只是不多。剛剛一兩五錢。先奉整酒。<span class="科">淨</span>我在他家走了多年。不曾出這許多銀子。他纔到。就出這許多。引慣了他。待我留下一塊。媽媽。韋相公說。勞動了大姐一回。難說就去。奉過一兩銀子。在此間整酒。宿錢都在內。你只管奉承他。后來就肯使大錢。<span class="科">丑</span>也不見得使大錢。我兒。待我去賣他一賣。韋相公。老身自家整酒。不勞見賜。一兩銀子多了。<span class="科">生</span>小生一時不曾多帶得些來。先奉過一兩五錢整酒。<span class="科">淨</span>罷了。一缸好酒弄酸了。<span class="科">丑</span>我說有些蹺蹊。包官人你來。方纔韋相公說。一兩五錢俱是整酒的。想宿錢還要另送。你怎麼只與我一兩。<span class="科">淨</span>是一兩五錢。<span class="科">丑</span>只得一兩。<span class="科">淨</span>敢是大姐拿了。<span class="科">丑</span>我家大姐是這樣人。<span class="科">淨</span>敢是後生拿了。<span class="科">末</span>干我甚事。拿的就是亡八。<span class="科">淨</span>到是假的。你又不拿。他又不拿。說來說去。到是我拿了。待我袖兒裡看一看。還好。落在袖兒裡。落在外面也沒有了。<span class="科">丑</span>怎麼剛剛落在袖兒裡。敢是走了爐。<span class="科">淨</span>你不曉得。自古道死金活銀。銀子包兒是破的。走了這一塊出來。<span class="科">丑</span>全虧你這張嘴。<span class="科">淨</span>我若沒有這張嘴。餓死了。<span class="科">丑</span>將酒過來。<span class="科">生</span>我這酒先遞媽媽。<span class="科">丑</span>不勞。<span class="科">生送酒介丑</span>多承厚愛了。</p>
        
        <p class="曲"><span class="牌">駐雲飛</span><span class="科">生</span>舉止從容。壓盡勾欄。壓盡勾欄占上風。行動香風送。頻使人欽重。<span class="夾白">嗏。</span>玉玷污泥中。豈比凡容。一曲清商。滿座皆驚動。何似今生有幸逢。肯似襄王一夢中。</p>
        
        <p class="曲"><span class="牌">前腔</span><span class="科">貼</span>酒捧金鍾。賢士從來。賢士從來不易逢。名譽如山重。才德真梁棟。<span class="夾白">嗏。</span>鸚鵡被樊籠。懷恨胸中。便欲脫去塵囂。永效鸞和鳳。<span class="夾白">韋相公。你相交須要放長情些。</span>只恐花無酒色紅。請看文君哀賦中。</p>
        
        <p class="曲"><span class="牌">前腔</span><span class="科">丑</span>帳冷芙蓉。琴瑟慵調。琴瑟慵調妝鏡朦。老去成何用。那個來和哄。<span class="夾白">嗏。</span>一枕雨雲空。有誰與共。送舊迎新。往事如春夢。冷落巫山十二峰。欹枕愁聽鄰寺鐘。</p>
        
        <p class="曲"><span class="牌">前腔</span><span class="科">淨</span>詐啞佯聾。<span class="夾白">這個就是一兩五錢銀子東道。</span>你要取錢財。要取錢財莫恨窮。子弟每忻承奉。聊放些兒空。<span class="夾白">嗏。你做這老鴇的。</span>慣會使牢籠。將人調弄。勸你休使榔頭。打得十分重。<span class="夾白">那是一人傳兩。兩人傳十。不上你的門來呵。</span>眉鎖春山臉褪紅。門掩梨花怨曉風。</p>
        
        <p class="落詩">酒闌時月掛銀鉤。<br />喜知音魚水相逢。<br />說不盡山盟海誓。<br />願雙雙永效綢繆。</p>
        
        <h2 id=ch7 class="chapter"><span class="齣題">第七齣　賞妻訓女</span></h2>
        
        <p class="曲"><span class="牌">七娘子</span><span class="科">旦上</span>一身生長簪纓裔。幸天然嬌媚。暮讀詩書。晨行孝義。豈碌碌與尋常比。</p>
        
        <p class="白">念瓊英玉骨冰肌。蘭姿蕙質。夙叨深閨之愛。虛躭傾國之名。冰雪襟懷。溫柔性格。觀書覽史。已知蔡琰之賢。博古通今。卻慕羅敷之節。正是平生心事無人識。只有穿窗皓月知。妾身乃西川節度使張延賞之女。小字瓊英。年方及笄。未諧伉儷。正是靈犀一點應無價。等待劉郎探假真。今早侍爹爹已畢。不免請母親出來講書。多少是好。母親有請。</p>
        
        <p class="曲"><span class="牌">傳言玉女</span><span class="科">老旦上</span>景入桑楡。因無子嗣。時將愛女教經史。<span class="科">丑上</span>小玉雖處卑微。論奢華世間無比。</p>
        
        <p class="白"><span class="科">旦</span>母親萬福。<span class="科">老旦</span>孩兒到來。<span class="科">丑</span>奶奶萬福。小姐萬福。<span class="科">老旦</span>吾年十八侍張君。刺繡桑麻苦立身。今日夫榮沾寸祿。無兒撫女欲招姻。<span class="科">旦</span>母親。就濕推乾苦萬千。父生母養德如天。長成只合供朝夕。永戀親幃奉暮年。<span class="科">老旦</span>孩兒請我出來。有何事幹。<span class="科">旦</span>孩兒請母親出來。教道女工。講習書史。<span class="科">老旦</span>今日當講何書。<span class="科">旦</span>今日當講孟子。<span class="科">老旦</span>該講那一章。<span class="科">旦</span>男女授受不親何如講。<span class="科">老旦</span>此章在離婁章句上。淳于髡辨士。以男女授受不親之句。與孟子辨。孟子曰。男女授受不親。禮也。嫂溺援之以手者。權也。此章分別男女之大義。<span class="科">旦</span>烈女傳上有貞烈之名。怎麼分別。<span class="科">老旦</span>女子未從人。不幸此身臨難。不以命為重。以名為重。此決然自保。無玷污者。謂之貞。女子委身從人。亦遇大難。視死如歸。有大丈夫之志。此所謂烈。<span class="科">旦</span>母親。孩兒當學何人。<span class="科">老旦</span>孩兒不必學別人。學做娘的便是。那貞烈之名。不得已而行之。乃不幸中之有幸。你母親生太平之世。享安寧之福。在上不驕。在下不亂。內外頗稱賢淑。此乃有幸中之有幸。你只學做娘的就是了。<span class="科">旦</span>多謝母親教道了。</p>
        
        <p class="曲"><span class="牌">一封書</span><span class="科">老旦</span>為女子有則。守三從遵四德。親箕箒紡績。謹慎持身無縱逸。夜秉燭行無燭止。莫出閨門須守德。<span class="科">合</span>勿驕奢。戒無益。往行前言勤講習。</p>
        
        <p class="曲"><span class="牌">前腔</span><span class="科">旦</span>蒙慈訓論講。句句分明道理常。當佩服義方。蹈矩循規立紀綱。女處深閨如守職。貞靜幽閒當自強。<span class="科">合</span>拜穹蒼。願親康。膝下承歡怎敢忘。</p>
        
        <p class="曲"><span class="牌">皂羅袍</span><span class="科">老旦</span>把意馬勞拴休放。論為女子。當效共姜。花開花謝是天常。月圓月缺常消長。芝蘭無種。春來自香。三貞九烈。為人自強。<span class="夾白">今后務要成人。</span>從今莫把心飄蕩。</p>
        
        <p class="曲"><span class="牌">前腔</span><span class="科">丑</span>且休論貞烈消長。稱天晴日暖。鬭草尋芳。蝶蜂枝上恁飛揚。孤鸞鏡裡空惆悵。深閨寂寞。難禁夜長。春光如海。遊人玩賞。鞦韆冷落無心向。</p>
        
        <p class="落詩">三貞九烈為人儆。<br />嚴親慈訓兒當領。<br />不知相講幾多時。<br />隔牆已動鞦韆影。</p>
        
        <h2 id=ch8 class="chapter"><span class="齣題">第八齣　趕逐韋皋</span></h2>
        
        <p class="曲"><span class="牌">天下樂</span><span class="科">生上</span>鸞交鳳友恩情厚。時相守。況契合天長地久。<span class="科">貼上</span>瀟灑更風流。肯落他人之後。</p>
        
        <p class="白"><span class="科">生</span>花褪殘紅青杏小。燕子來時。枝上鶯聲巧。恩酬義結。曉夜思量切。<span class="科">貼</span>奴如花下偷香蝶。欲向東風飛上侵明月。含笑問花花不語。紅嬌綠艷。能有幾多時節。<span class="科">生</span>大姐。我和你魚水相投。恁般情況。但只恐錢缺情疎。<span class="科">貼</span>韋相公。你說那裡話。妾身得侍君子。滿擬終身之望。妾豈敢別抱琵琶。若不從願。願相逢於地下。決無他意。<span class="科">生</span>如此足感大姐厚意。我且與你賞玩片時。多少是好。</p>
        
        <p class="曲"><span class="牌">望吾鄉</span><span class="科">生</span>花壓重簷。沈檀嫋繡簾。春嬌無力遊蜂倦。雨濃花艷春如酒。月皎風和夜正酣。情相契。心意堅。好似玉簫時並畫樓前。</p>
        
        <p class="曲"><span class="牌">傍妝臺</span><span class="科">貼</span>月初圓。我與你恩山義海效鶼鶼。心匪石。應難轉。恩與愛。重如山。奴是含香秋冷東籬菊。只恐東君不愛憐。他要分開鴛侶。拆散錦鸞。忍下得好姻緣番作惡姻緣。</p>
        
        <p class="曲"><span class="牌">不是路</span><span class="科">外丑將盒酒上介</span>小設離筵。特送韋郎赴上苑。<span class="夾白"><span class="科">見介</span>韋相公。聞知你上京赴試。聊具一杯淡酒。與姐夫餞行。特送五分低銀。奉與作盤費。<span class="科">丑</span>姐夫。我也有三十銅錢。請姐夫收下。</span>休嫌鮮。明年專望錦衣旋。<span class="夾白"><span class="科">貼</span>韋相公。你不曾說去。<span class="科">生</span>我不曾說。<span class="科">貼</span>爹娘又來囉唣了。</span>免熬煎。韋郎學問應非淺。<span class="夾白"><span class="科">丑</span>當得錢使麼。<span class="科">貼</span>娘。</span>你莫為無錢便反面。<span class="夾白">爹自要主張。他許多錢鈔。都在我家中用盡了。</span>當容緩。金銀使盡未經年。<span class="科">外</span>勿多言。家中朝暮誰承管。<span class="夾白">我兒。開門有幾件事。</span>柴米油鹽醬醋茶難支遣。身衣口食俱不免。<span class="夾白">撚了這光棍出去。</span>再勻粉面。再勻粉面。</p>
        
        <p class="曲"><span class="牌">掉角兒</span><span class="科">生</span>爇爐香設誓告天。告天天與人行方便。願此去一舉狀元。好姻緣再重留戀。結新盟。諧舊好。花月重圓。燈前月下雙雙並肩。那時節風情月思。恩債償填。</p>
        
        <p class="曲"><span class="牌">前腔</span><span class="科">貼</span>我爹娘心執見偏。別知音幾時重見。恨妾身緣薄分慳。剖菱花甚時重圓。為功名。分鳳侶。無計留連。穹蒼禱告乞誰憐。好姻緣他年契合。再續絲絃。</p>
        
        <p class="曲"><span class="牌">尾聲</span><span class="科">外丑</span>擁雕鞍頻頻勸。明年專望錦衣還。<span class="夾白"><span class="科">貼</span>韋相公。</span>莫戀豪家美少年。</p>
        
        <p class="白"><span class="科">外丑</span>臨岐美酒送多才。<span class="科">貼</span>專望明年登相臺。<span class="科">生</span>執袂牽衣心若醉。<span class="科">合</span>相逢不忍別離開。<span class="科">外</span>韋相公。不是小娘兒情薄。只是我一家人只靠着他一個人養活。你若有錢。又得來耍。<span class="科">生</span>我就去了。<span class="科">外</span>媽媽就要他出門去。<span class="科">丑</span>且慢。待他說幾句話。自古道。相隨百步。尚且有徘徊之意。<span class="科">外</span>原來都是你這老歪貨留他在家。取棍來打這老賤才。<span class="科">打介外丑下生弔場云</span>大姐請回罷。不必遠送。歸遲恐你爹娘見責。<span class="科">貼</span>韋相公。說那裡話。妾身雖墮煙花。頗知倫理。君子去後。妾身洗乾紅粉。守節待君。父母不從。惟有死而已。豈可再捲簾以開笑。重勻粉以調情。妾之死生。尚且不顧。豈慮見責。<span class="科">生</span>韋皋有何德能。有勞大姐見愛。請回去罷。<span class="科">貼</span>韋相公。你得官不得官。須早寄音書與我。休使妾身倚門而望。若得身榮。妾願鋪牀疊被。做個偏房。脫卻風塵之軀。仰見舊愛。<span class="科">生</span>韋皋若忘大姐深恩。前程永遠不吉。<span class="科">貼</span>韋相公不要說此言。你今日是秀才。明年富貴可期了。</p>
        
        <p class="曲"><span class="牌">紅衲襖</span><span class="科">貼</span>渭河邊倚畫船。明日呵洛陽城聞杜鵑。世間何似相思苦。甚物高如離恨天。鎖春愁楊柳煙。捲東風桃杏臉。<span class="夾白">相公。須是早寄音書呵。</span>休教愁老鶯花也。燕子來時期信傳。</p>
        
        <p class="曲"><span class="牌">前腔</span><span class="科">生</span>勸多嬌莫淚漣。取功名半載間。休教界破殘妝面。獨倚秦樓免掛牽。耐心情還自遣。<span class="夾白">小生呵。</span>掛荷衣即便轉。<span class="夾白">那時取了大姐。</span>管教脫去塵囂也。永雙雙時並肩。</p>
        
        <p class="白">送君千里。終須一別。大姐回去罷。<span class="科">貼</span>韋相公。此行切莫忘舊。有天地日月作證。妾有紫金魚扇墜一個。贈君佩之。此行應佩金魚之兆。異日見此。莫忘舊情。再有白銀二兩。以為路費。<span class="科">生</span>多謝賢姐。小生亦有玉環一對。彼此各留一枚。存記后日相見之表照。韋皋此去。放不下你如花似玉模樣。賢姐怎生畫得一軸春容。與小生路上一看。就如見賢姐一般。<span class="科">貼</span>相公請行。休因小節。忘了前程大事。異日妾當畫一軸。着人寄來與相公散悶。<span class="科">生</span>如此。小生就此拜別了。</p>
        
        <p class="曲"><span class="牌">香柳娘</span>論相逢有緣。論相逢有緣。如何離間。琉璃易脆雲易散。我愁懷萬千。我愁懷萬千。終夜竟不眠。鎮日情難遣。<span class="科">合</span>恁心專意專。恁心專意專。牢收玉環。留作後期相見。</p>
        
        <p class="曲"><span class="牌">前腔</span><span class="科">貼</span>奴家有一言。奴家有一言。你英雄必顯。后來切莫忘貧賤。再叮嚀少年。再叮嚀少年。莫惜錦雲箋。頻頻寄魚雁。<span class="科">合前生</span></p>
        
        <p class="白">賢姐。小生就此告別。<span class="科">悲介</span></p>
        
        <p class="曲"><span class="牌">哭相思</span>渭水滔滔只向東。丈夫含淚背東風。可憐無限相思苦。番做襄王一夢中。<span class="科">生先下貼悲介</span></p>
        
        <p class="曲"><span class="牌">前腔</span>心太急。意匆匆。含悲無語暗啼紅。佳人薄命從來有。只恐恩情一旦空。<span class="科">下</span></p>
        
        <h2 id=ch9 class="chapter"><span class="齣題">第九齣　韋皋思憶</span></h2>
        
        <p class="曲"><span class="牌">緱山月</span><span class="科">生上</span>日月有盈虧。人事如番掌。青天問不應。搔首空勞攘。</p>
        
        <p class="白">道消道長天地數。花謝花開各有時。非病非貧天困甚。自慚一字不充飢。韋皋自別玉簫。來此應舉。不想時乖命蹇。差過黃榜限期。試官不容入試。教我無可奈何。欲待回歸故里。奈自覺羞顏。欲待再探玉簫。難免無錢之恥。前者玉簫父母。將趕出門。今若見我不第又去。一發顯我沒志氣。又累玉簫受氣。欲赴黃河而死。又負燈窗十載之苦。不得一日榮顯。<span class="科">想介</span>記得父親存日。有同窗朋友李晟張延賞二人。俱任大權。不免徑往西川。投奔張延賞。覓些錢鈔。央他舉薦一個書館。度到來科應舉。多少是好。</p>
        
        <p class="曲"><span class="牌">步步嬌</span>窮途遊子悲春晚。陌上花飛遍。傷情滿目關山遠。天空旅情羈絆。可意乍相離。無奈心難拚。</p>
        
        <p class="落詩">紛紛柳絮點春衣。<br />不忍黃鸝雨後啼。<br />應是多情心悒怏。<br />倚門終日盼歸期。</p>
        
        <h2 id=ch10 class="chapter"><span class="齣題">第十齣　皋謁延賞</span></h2>
        
        <p class="曲"><span class="牌">菊花新</span><span class="科">外上</span>槐陰重障日初長。窗下葵榴鬭艷妝。<span class="科">老旦上</span>風番翠蓋瀉清香。<span class="科">旦丑上</span>金盆初試罷蘭湯。</p>
        
        <p class="白"><span class="科">旦</span>爹娘萬福。<span class="科">外老旦</span>孩兒到來。<span class="科">外</span>細灑庭前梅雨。輕翻沼上荷風。<span class="科">老旦</span>雙雙紫燕入簾籠。方覺松陰午夢。<span class="科">旦</span>才子肌如香雪。佳人袖捲絲紅。<span class="科">丑</span>綠階隔斷火雲峰。一曲瑤琴三弄。<span class="科">外</span>夫人。當此夏景。芰荷正開。昨日已曾分付院子。整理筵席。在涼亭上納涼避暑。不知可完備了不曾。院子那裡。<span class="科">末上</span>閒掀簾幕看飛燕。靜坐階前數落花。覆老爹。酒席俱已完備了。<span class="科">外</span>既已完備。將酒過來。</p>
        
        <p class="曲"><span class="牌">梁州序</span><span class="科">外把盞介</span>青陽初盡。朱明析長。殿角南薰薦爽。燕居閒暇。人人苦晝偏長。<span class="夾白">我和你</span>相攜素手。去避炎威。行樂蓮池上。水晶簾捲起。飲霞觴。一架薔薇滿院香。<span class="科">合</span>清世界。賽蓬閬。又何須妙舞兼歌唱。追勝事。果堪賞。</p>
        
        <p class="曲"><span class="牌">前腔</span><span class="科">老旦</span>梅黃金重。槐濃綠障。且喜紅塵絕鞅。未搖紈扇。輕羅衣袂先涼。儘稱我彈絲品竹。沈李浮瓜。此處當追賞。小蓮初出水。遍池塘。陣陣風來陣陣香。<span class="科">合前</span></p>
        
        <p class="曲"><span class="牌">前腔</span><span class="科">旦</span>解新篁萬竹篔簹。更幽徑多招豪放。拂薰風生處。影搖青幌。只見那龍舟競渡。鼉鼓爭撾。此際人擾攘。嬌娥初睡起。浴蘭湯。清透冰肌玉骨香。<span class="科">合前</span></p>
        
        <p class="曲"><span class="牌">前腔</span><span class="科">末丑</span>笑紅塵着甚奔忙。觸炎蒸長途來往。為微名受此。許多磨障。誰似此調羹翠釜。酒吸碧筒。避暑涼亭上。開懷拚劇飲。醉紅妝。笑語時聞膩粉香。<span class="科">合前</span></p>
        
        <p class="曲"><span class="牌">節節高</span><span class="科">眾</span>殘霞映夕陽。水雲鄉。採蓮歌聯歸舫。敲蘭槳。鴛夢醒。魚驚浪。銀蟾浴動秋波漾。玉山自倒青紗帳。<span class="科">合</span>分付韶光莫相催。少年且盡風流況。</p>
        
        <p class="曲"><span class="牌">前腔</span>賡歌興轉狂。漫徜徉。座間人似花模樣。休謙讓。入醉鄉。欣無恙。賞心樂事休虛放。良辰美景心舒暢。<span class="科">合前</span></p>
        
        <p class="曲"><span class="牌">尾聲</span>一門歡慶隨時賞。吾願足心無他想。<span class="夾白"><span class="科">外</span>夫人。酒已完了。院子收去罷。且待來</span>朝再舉觴。</p>
        
        <p class="曲"><span class="牌">行香子</span><span class="科">生上</span>涉盡山程又水程。連雲棧那曾經。自憐薄命輕如紙。贏得身如水上萍。</p>
        
        <p class="白">燈窗辛苦十餘年。刺股囊螢自勉旃。不意龍門空點額。謁干父執到西川。這是張相公府門首。無人在此。不免向前去看。<span class="科">生末相見介生</span>小生要見你老爺。<span class="科">末</span>先生。今日俺老爺家宴。已曾分付。一應使客來相訪。俱是不接。止收下帖子。先生要見。明日再來。<span class="科">生</span>小生京兆至此。特來見你老爺。有一個腳色手本在此。敢勞與小生一遞。<span class="科">末</span>先生既然遠來。要見俺老爺。在此少待。我與你通報。稟老爺。外面有一個秀才。乃京兆遠安縣人氏。姓韋名皋。有一個腳色手本在此。<span class="科">外</span>將上來看。<span class="科">末遞介外看介</span>京兆遠安縣韋皋拜見。<span class="科">老旦</span>韋皋是什麼人。<span class="科">外</span>夫人。這個人。他的公公做五經博士。他的父親同我隨父在任。那時皆是舍人。與我十分契合。此人若存。已登廊廟了。如今他的兒子韋皋來見。我想是干索甚麼東西。夫人。見他也好。不見他也好。<span class="科">老旦</span>相公。故人之子。即己之子。他遠遠來投。如何不見他。快請進來。<span class="科">外</span>夫人言之有理。小玉隨了小姐進去。有客來也。<span class="科">丑</span>請小姐進繡房中去。<span class="科">旦</span>磨穿鐵硯非吾事。繡折金針卻有功。<span class="科">旦下外</span>院子。他有幾個人來。<span class="科">末</span>他只是一身在。<span class="科">外</span>你去說老爺請相見。<span class="科">末</span>韋先生。老爺有請。<span class="科">生</span>叔父拜揖。<span class="科">外</span>賢姪。一向不見。好好過來見了嬸娘。<span class="科">生</span>嬸娘拜揖。<span class="科">老旦</span>賢姪到來。<span class="科">外</span>一向在何處。為何這般模樣。<span class="科">生</span>叔父嬸娘請上。待韋皋參拜。<span class="科">外</span>不必拜了。</p>
        
        <p class="曲"><span class="牌">鎖南枝</span><span class="科">生</span>說將起珠淚漣。<span class="夾白"><span class="科">外</span>父母故了幾年。<span class="科">生</span></span>雙親棄世十八年。囊篋盡蕭然。<span class="夾白"><span class="科">外</span>賢姪曾讀書麼。<span class="科">生</span></span>詩書頗觀看。功名分淺。點額空回。教人哀怨。望叔父乞見憐。念先父舊交面。</p>
        
        <p class="曲"><span class="牌">前腔</span><span class="科">外</span>看他衣藍縷容貌蹇。千山萬水來路遠。<span class="夾白">賢姪。我做叔叔的</span>薄宦在窮邊。刑寬薄稅斂。清白自全。汝父須亡。吾長思念。喜賢姪學富才多。異日身榮顯。權守困莫怨天。<span class="夾白">待下科</span>赴春闈再鏖戰。</p>
        
        <p class="白"><span class="科">外</span>賢姪請坐了。<span class="科">生</span>不敢。<span class="科">外</span>夫人。你平昔相法最高。你相此人后來如何。<span class="科">老旦</span>正是。<span class="科">外</span>你嬸娘會相。你起來站着。待嬸娘相你一番。<span class="科">生</span>不敢勞動嬸娘。</p>
        
        <p class="曲"><span class="牌">前腔</span><span class="科">老旦</span>看他眉過眼腰背員。豐隆鼻準地角寬。異日授皇宣。目今暫乖蹇。<span class="夾白"><span class="科">背云</span>相公。</span>孩兒妙年。門戶高低。未諧姻眷。若還配與斯人。擬定身榮貴顯。妾見淺敢自專。料相公有高見。</p>
        
        <p class="白"><span class="科">外</span>我有一個道理。院子。先分付安排飯喫。賢姪敢是不曾喫飯。<span class="科">生</span>不勞賜飯。<span class="科">外</span>你說那裡話。請入書房中喫些飯兒充飢。待老夫自陪。<span class="科">生</span>多謝叔父。<span class="科">下老旦</span>相公。妾見此人。頂平額寬。虎背龍腰。日后定為國家梁棟。決非以下之人。我孩兒年方及笄。未諧伉儷。不惟門戶相對。抑且女婿賢良。配與斯人。斷然不差。請相公裁處。<span class="科">外</span>此人外貌雖可。但不知他學問如何。未可輕許。待我試他則個。左右。韋官人喫了飯。請他出來。<span class="科">末</span>韋官人有請。<span class="科">生</span>多謝叔父嬸娘賜飯。<span class="科">外</span>何足言謝。賢姪。數年少會。不知你所學何如。日昨是老夫賤降之辰。敢求做一首安邊兼壽的詩我看一看。<span class="科">生</span>只怕做來不中看。原來日昨是叔父的壽旦。小姪不知。帕兒不曾買得一方來作賀。慚愧慚愧。<span class="科">外</span>不勞介意。左右。取筆硯過來。<span class="科">末</span>紙筆在此。<span class="科">生作寫詩介</span>皎皎南星現碧空。相門稱賀勝王公。三邊仰德如山重。四海沾恩沐惠風。驪火不驚邊草綠。狼煙無警瑞桃紅。主人福壽瞿塘水。一任滔滔永不窮。<span class="科">外看介生</span>句俗詞粗。煩叔父筆削<span class="科">外笑介</span>果然好學問。<span class="科">老旦</span>妾身之相。決然不錯。<span class="科">外</span>賢姪曾娶妻否。<span class="科">生</span>還未娶妻。<span class="科">外</span>是個姻緣。吾年五十餘歲。況無子嗣。止有一女。未曾許配他人。你千山萬水而來。況你父親分上。若不棄嫌。做窮叔叔一個女婿。意下何如。<span class="科">生</span>叔父嬸娘在上。容韋皋告稟。念小生父母俱亡。家業凋零。飄流湖海。況功名未遂。小姐是瑤臺閬苑之瓊姬。小姪乃浪裡風邊之萍梗。若配與韋皋。豈不折了小姪薄命。<span class="科">外</span>休要謙遜。你家世代儒流。暫時未遇。且說你年月日時來。我還要課算。若兩命無妨。就此可成。倘若不是姻緣。多贈盤纏。與賢姪去罷。<span class="科">生</span>此親決然不敢。<span class="科">外</span>不必過謙。且說你的八字來。<span class="科">生</span>韋皋賤造生於乙卯年丙戌月丁未日乙丑時。<span class="科">外</span>此八字難得。夫人。<span class="科">老旦</span>如何說。<span class="科">外</span>自古道天上三奇甲戊庚。地下三奇乙丙丁。到是個三奇之命。待我明日請課算先生課算。若是兩下無礙。便可成親。院子。且請韋官人到書房中去。<span class="科">末</span>理會得。<span class="科">外</span>夫人。老夫明日就去講命了。<span class="科">老旦</span>言之有理。</p>
        
        <p class="落詩">曾記楊公汲義漿。<br />雲英宿世配裴航。<br />須知萬事皆前定。<br />只笑浮生空自忙。</p>
        
        <h2 id=ch11 class="chapter"><span class="齣題">第十一齣　玉簫寄真</span></h2>
        
        <p class="曲"><span class="牌">一翦梅</span><span class="科">貼上</span>鴇母頻催貼翠鈿。花也慵拈。酒也慵沾。此情誰肯再移天。<span class="科">丑上</span>暫且調絃。休擲金錢。</p>
        
        <p class="白"><span class="科">貼</span>舉頭一望五雲端。腸斷傷心翠黛攢。祝告一聲腸欲斷。此生無分適文鸞。<span class="科">丑</span>姐姐。情思嬾。且盤桓。休因離別轉心酸。<span class="科">貼</span>自憐弱質風中絮。欲寄音書遠問安春兒。韋相公那日分別時節。分付我畫一軸春容寄與他。就如見我一般。<span class="科">丑</span>正是。那癡心婦人負心漢。姐姐。你終朝記念他。他並不思想你。那男子漢猶如三月春光。一日一樣。你只管想他。他既想你。緣何書也不寄一封來與你。<span class="科">貼</span>春兒。你不知道。他是個真誠君子。想他不是負義之人。多因又是不第科場。羞寄音書。定不忘我。<span class="科">丑</span>姐姐。你是有病之人。不宜久坐。且請睡罷。<span class="科">貼</span>正是。<span class="科">睡介丑</span>你看那姐姐好癡。那韋皋馬上喫豬蹄。骨頭不知在那裡。只管想他。<span class="科">貼作驚醒介</span>春兒。我正睡着。夢見與韋相公相會。是什麼東西。將我好夢驚覺了。<span class="科">丑</span>姐姐。這是日高花弄影。啼鳥喚春歸。</p>
        
        <p class="曲"><span class="牌">集賢賓</span><span class="科">貼</span>隔紗窗日高花弄影。聽何處流鶯。虛飄飄乍驚幽夢醒。亂紛紛花撲窗櫺。閒倚畫屏。恍忽自精神不定。常嘆數聲。<span class="夾白">韋相公呵。<span class="科">丑</span>姐姐。是春兒。<span class="科">貼</span></span>對人前幾錯呼名。</p>
        
        <p class="曲"><span class="牌">前腔</span><span class="科">丑</span>風亭月榭無限景。<span class="夾白">姐姐。你到</span>不去遣興怡情。一片心隨千里行。想喬才別戀娉婷。重諧眷姻。關河遠山盟無證。<span class="夾白">姐姐。你一向不曾接客。</span>香消被冷。憔悴了月貌花神。</p>
        
        <p class="白">姐姐。韋姐夫有甚麼好處。你只管想他。<span class="科">貼</span>春兒。你不知道。韋相公呵。</p>
        
        <p class="曲"><span class="牌">前腔</span>他入門畫堂春自生。真個是識重知輕。軟款溫存一俊英。並香肩月下同行。風流可欽堪敬。夫婦永同歡慶。叫天不應。沒下稍誤我前程。</p>
        
        <p class="曲"><span class="牌">前腔</span><span class="科">丑</span>香消玉減枉了用心勤。徒自玉潔冰清。<span class="夾白">韋姐夫別時說道。</span>燕子來時離帝京。到如今花已凋零。歸期欠誠。眼見得虧心薄倖。心自驚。拚殘生似風裡孤燈。</p>
        
        <p class="曲"><span class="牌">貓兒墜</span><span class="科">貼</span>他豐標態度。瀟灑更聰明。翦水裁雲骨格清。花前酬和二三更。惺惺。則被他引惹香魂。</p>
        
        <p class="曲"><span class="牌">前腔</span><span class="科">丑</span>閃得人憔悴。鬢亂與釵橫。沒信行相如不志誠。落花流水兩無情。聰明。有誰共羅幃。並肩交頸。</p>
        
        <p class="白"><span class="科">貼</span>春兒。我病十分不濟事了。你與我取過前日描畫的春容過來。待我寫一首詩在上面。寄與韋姐夫去。<span class="科">丑</span>春容在此。<span class="科">貼</span>春兒。取筆硯過來。<span class="科">丑</span>筆硯在此。<span class="科">貼寫介</span>淚眼描來易。愁腸寫出難。恐君渾忘卻。聊寄別時顏。春兒。你與我叫王小二出來。<span class="科">丑</span>王小二。大姐叫你。<span class="科">淨上</span>小二生得古古怪怪。專在柳陌花街。投買投賣。不管剩碟殘羹。只得一飽。落個自在。姐姐叫我做甚麼。<span class="科">貼</span>我着你去韋姐夫那裡走一遭。<span class="科">淨</span>我去不得。知道他無下落的光棍。在那裡去了。姐姐。我去不得。<span class="科">貼</span>你若去時。我有盤纏與你。<span class="科">淨</span>什麼做盤纏。<span class="科">貼</span>我有一隻金釵。與你路上作使用。若討得回書。還要重重賞你。<span class="科">淨</span>這等小人就去。只不知道他在那些所在。<span class="科">貼</span>他在京中摘星橋邊。王婆店內。如不見。問店主人。定知下落。春兒。把那春容與王小二收了。<span class="科">丑</span>王小二。春容在此。<span class="科">淨</span>這個到像姐姐的面貌一般。<span class="科">丑</span>就是姐姐的春容。<span class="科">淨</span>傍邊這個是誰。<span class="科">丑</span>是我。<span class="科">淨</span>你不在話下。也在畫上。<span class="科">丑</span>我也上話了。<span class="科">淨</span>這個春容拿去掛在東廳上。<span class="科">丑</span>你說要掛在那些所在。<span class="科">淨</span>過后思君子。<span class="科">貼</span>王小二聽我說。</p>
        
        <p class="曲"><span class="牌">黃鶯兒</span>傳與我多情。<span class="夾白">你說姐夫別后。</span>那一日不淚零。為相思害得伶仃病。<span class="夾白">這病呵。</span>何曾慣經。多死少生。<span class="夾白">上覆韋姐夫。</span>教他休忘海誓山盟證。淚珠傾。料今生難會。因此上寄丹青。</p>
        
        <p class="白"><span class="科">丑</span>那薄倖的韋姐夫。把我姐姐誤得這般模樣。你信也不肯寄一個來與姐姐。</p>
        
        <p class="曲"><span class="牌">貓兒墜</span><span class="夾白">你</span>舉頭三尺。須信有神明。<span class="夾白">為甚麼</span>辜負文君一片情。<span class="夾白">小二哥。你只怕未到京時。我姐姐先死了。</span>他一靈先到洛陽城。丹青。奈哽咽傷情巧畫無成。</p>
        
        <p class="白"><span class="科">淨</span>姐姐不知有何貴恙。說與我知道。待小人好對韋姐夫說。</p>
        
        <p class="曲"><span class="牌">前腔</span><span class="科">貼</span>惡寒發熱。心痛與頭疼。瘦損腰肢力不勝。懨懨氣絕不重生。須聽。傳與我風流負心薄倖。</p>
        
        <p class="曲"><span class="牌">尾聲</span>雲期雨約全無准。斜倚薰籠坐到明。專聽春雷第一聲。</p>
        
        <p class="詩"><span class="牌">詩曰</span><br />臨書哽咽淚痕封。和淚和愁寄便鴻。<br />去約燕來重再會。如今花謝不相逢。</p>
        
        <p class="白">春兒。你將荷包內韋姐夫臨行的玉環將來我看。<span class="科">丑</span>玉環在此。姐姐你看。<span class="科">貼拿玉環看介</span>我那韋相公呵。<span class="科">丑</span>不好了。姐姐。<span class="科">扶下</span></p>
        
        <h2 id=ch12 class="chapter"><span class="齣題">第十二齣　延賞贅皋</span></h2>
        
        <p class="曲"><span class="牌">似娘兒</span><span class="科">外上</span>配合盡人倫。吾愛女今日成姻。韋皋有福諧秦晉。儒生奮志。終當顯吾門。<span class="科">老旦上</span>無子鬢先斑。鎮日空悽慘。愛女正笄年。今喜諧姻眷。</p>
        
        <p class="白"><span class="科">外</span>天與姻緣天上來。天南天北盡和諧。天交配合憑天數。天鑑無兒天作媒。<span class="科">老旦</span>相公。昨日與韋皋課命如何。<span class="科">外</span>老夫昨日與韋皋課算已吉。只是初年未遂。心性不定。后來必至三公之位也。<span class="科">老旦</span>相公。妾之相不差。不知何時與他成親。<span class="科">外</span>今日乃黃道吉辰。不免就今日成親到好。院子何在。<span class="科">末上</span>屏開金孔雀。褥隱繡芙蓉。稟老爺。有何分付。<span class="科">外</span>你與我整理大筵席。叫下掌禮并樂官來。<span class="科">末</span>理會得。賓相有請。<span class="科">淨應上</span></p>
        
        <p class="曲"><span class="牌">賞宮花</span>賓相是我。成就人間好事多。花簪幾朵掛紅羅。棗栗滿盤來撒帳。袖些回去養家婆。</p>
        
        <p class="白"><span class="科">末</span>賓相上姓。<span class="科">淨</span>自家乳名姓載。名滿京都內外。只因根腳淺薄。逢人便通三代。公公曾做編脩。伯伯人頭放債。父親通判蘇州。叔叔又好代。禮喝拜。<span class="科">末</span>都是你家本等。<span class="科">淨</span>后來生下區區。手段高強無賽。前日張家請我做親。真個十分款待。低錢約五包。菓子將有四袋。昨日一家又好。<span class="科">末</span>怎麼又好。<span class="科">淨</span>一日三餐。到喫了二十七樣下飯。<span class="科">末</span>那二十七樣。<span class="科">淨</span>三餐都是韭菜。<span class="科">末</span>三九二十七。你到會算。<span class="科">淨</span>不算也暈了。你是那家。請我做甚麼。<span class="科">末</span>我是張相公府中。小姐今日成親。請你喝拜。<span class="科">淨</span>通報老爺。<span class="科">末報介淨見外介外</span>小姐今日成親。特央你贊禮。請二位先拜天地祖宗。然后拜我夫婦二人。<span class="科">淨</span>理會得。<span class="科">淨請生上</span></p>
        
        <p class="曲"><span class="牌">花心動</span><span class="科">生</span>雲斂巫峰。想襄王何幸。誤入仙洞。<span class="科">淨請旦上</span>宿世願酬。今世相逢。慚無德配英雄。</p>
        
        <p class="白"><span class="科">淨喝拜天地介轉身拜外老旦介生</span>韋皋不第。羞歸故里。飄流湖海。荷蒙招贅。有玷名門。<span class="科">外</span>賢婿才貌兼全。終須顯達。<span class="科">老旦</span>小女醜陋。望乞包容。<span class="科">淨贊禮畢生把酒盞介</span></p>
        
        <p class="曲"><span class="牌">畫眉序</span><span class="科">生</span>恩德浩無邊。<span class="夾白"><span class="科">外</span>我與你先人契交。何必稱謝。<span class="科">生</span></span>父母重逢感非淺。幸終身托倚。又與姻緣。風雲際異日飛騰。鸞鳳配今諧繾綣。<span class="科">合</span>料應夫婦非今世。前生玉種藍田。</p>
        
        <p class="曲"><span class="牌">前腔</span><span class="科">旦</span>弱質始笄年。父母深恩浩如天。報無由愧赧。此心縈牽。鴛鴦配深沐親恩。箕箒婦願夫榮顯。<span class="科">合前</span></p>
        
        <p class="曲"><span class="牌">前腔</span><span class="科">外</span>花壓帽簷偏。繫足紅絲兩相願。望賢才一舉。耀后光前。金花誥蔭子封妻。虎符節光生門面。<span class="科">合前</span></p>
        
        <p class="曲"><span class="牌">前腔</span><span class="科">老旦</span>嬌女配英賢。婦睦夫和永鶼鶼。願相同百世。瓜瓞綿綿。男經史窗下精攻。女針線燈前勤儉。<span class="科">合前</span></p>
        
        <p class="曲"><span class="牌">鮑老催</span><span class="科">生</span>想應是三生有幸見憐。論夫婦一事豈是偶然。相府合留貧賤。他年。佐廟廊門闌赫炫。方報今朝恩德萬千。</p>
        
        <p class="曲"><span class="牌">雙聲子</span>春夜懨。春夜懨。夫婦真堪羨。月乍圓。月乍圓。此夜同歡宴。郎少年。郎少年。女艷妍。女艷妍。從今夫和婦睦。永遠團圓。</p>
        
        <p class="曲"><span class="牌">尾聲</span>仙姬得遂劉郎願。富貴休誇兜率天。永效于飛到百年。</p>
        
        <p class="落詩">堪誇女貌與郎才。<br />天合姻緣禮所該。<br />十二巫山雲雨會。<br />襄王今夜上陽臺。</p>
        
        <h2 id=ch13 class="chapter"><span class="齣題">第十三齣　玉簫女亡</span></h2>
        
        <p class="白"><span class="科">丑上</span>世無百歲人。枉作千年事。我大姐千般嬌態。百種風流。為想韋皋。害成相思病。昨夜三更時候。分付拿玉環。連叫韋皋幾聲。哽咽而亡。我今好苦。那姐姐呵。</p>
        
        <p class="曲"><span class="牌">步步嬌</span>落雁沈魚嬌無比。一旦成虛廢。梨花帶雨飛。帳冷香消。怨雲愁雨。塵鎖鏡奩妝。蛛網鴛鴦被。</p>
        
        <p class="落詩">天不行方便。<br />如花似玉亡。<br />烏龜雙腳跌。<br />老鴇哭悽惶。</p>
        
        <h2 id=ch14 class="chapter"><span class="齣題">第十四齣　韋皋延賓</span></h2>
        
        <p class="曲"><span class="牌">一翦梅</span><span class="科">生上</span>天台邂逅遇神仙。無意姻緣。反就姻緣。劉郎一旦別桃源。常憶盟言。反背盟言。</p>
        
        <p class="白">天上碧桃。月中丹桂。靈根自不同凡草。仙花含蕊未逢時。凡胎俗眼偏輕覷。一日三秋。寸心千里。憑闌極目人何處。紅絲係阻歸期。玉環何日重相會。小生自與玉簫相別。屈指又經三月。與他臨別時。他有紫金扇墜贈我。我有白玉耳環與他。可惜前情未遂。后會無期。好感懷呵。</p>
        
        <p class="曲"><span class="牌">解三酲</span>記當年與那人初見。只指望郵亭一夜姻緣。誰想他風情月思深留戀。安甜靜樂幽閒。又可喜反邪歸正心不變。潔己從良志獨堅。真堪羨。與吾有死生諧老共枕盟言。</p>
        
        <p class="曲"><span class="牌">前腔</span>從良心始終不變。迨貞潔堪愛堪憐。墮煙花怎被煙花玷。似污泥擁出紅蓮。追歡買笑人爭占。他心厭繁華獨不然。真堪羨。又豈肯輕抱琵琶過別船。</p>
        
        <p class="白">小生自那日不第。來謁張相公。不意夫人遂留作東牀。享用富貴。已無可報。尚圖進身報大恩。小生今年虛度二十七歲。百無一成。徒存憐貧恤寡之心。又有取友親賢之志。雖難學好客的孟嘗君。亦近似好結義劉玄德。正是騎馬出門三月節。放鷹歸去半駝顏。院子何在。<span class="科">末上</span>專在書堂供灑掃。不聞黃閣使東西。覆官人。有何分付。<span class="科">生</span>院子。我享岳丈餘蔭。莫非外人有議論我些不是。你不可隱瞞。<span class="科">末</span>官人名雖半子。老相公待如親生。外面人說官人有五湖四海之補懷。經天緯地之才略。乃淺水之蛟龍。實鹽車之騏驥。青霄得路。終須奮迅。官人自當保沖霄之翰羽。休教自負平生之志氣。<span class="科">生</span>我有何德能。敢當此虛譽。又一件。我前日已曾分付。有懷才抱德之人。遠來投我。須當招接。以禮相待。不可有慢。以孤來意。<span class="科">末</span>這兩日無人來。<span class="科">生</span>你去門首看着。倘有來的。急與通報。<span class="科">末</span>理會得。</p>
        
        <p class="曲"><span class="牌">水底魚兒</span><span class="科">丑上</span>一對精拳。強如百畝田。江湖行遍。道咱每能撰錢。因貪快樂。花街柳巷眠。囊金散盡。衣裳不得穿。衣裳不得穿。</p>
        
        <p class="白"><span class="科">末</span>你只圖出身。<span class="科">丑</span>我做教師真罕有。江湖遠近馳名久。雙拳打下如槌鎮。兩腳入來如飛走。南北二京打類臺。東西兩廣無敵手。分明是個鐵嘴釘。自家本事何曾有。小木棍只好打田雞。刋家拳嚇小狗。撞對頭不敢啐一聲。沒人處專會誇大口。騙得銅錢放不牢。一心要折章臺柳。虧了東京張大哥。留我在家為契友。醮生醬喫了半林蔥。捲春餅喫了兩林韭。小子自來生得饞。寅時喫酒喫到酉。牙齒疼把來挫一挫。肚子脹將來紐一紐。充飢喫了三斗米飯。點心喫了一大缸酒。虧了此人未得酬。來世做隻看家狗。若有賊來掘地洞。把他陰囊咬一口。<span class="科">末</span>怎麼咬他的陰囊。<span class="科">丑</span>見我的狗意。大哥拜揖。<span class="科">末</span>客官拜揖。<span class="科">丑</span>此間莫不是韋長者門首。<span class="科">末</span>便是。<span class="科">丑</span>我在下是教師。聞韋長者招賢納士。特來叩謁。煩乞通報。<span class="科">末</span>少待。覆官人。外面有一教師。要來見官人。<span class="科">生</span>着他進來。<span class="科">末</span>教師有請。<span class="科">相見介生</span>執事有何本事。<span class="科">丑</span>拈弓欄靠。躲閃舞鎗。三十六般器械。四十八樣跌打。無所不通。無所不曉。天地間總教師。江湖上老把識。聞知官人好事。特來投見。<span class="科">生</span>上姓。<span class="科">丑</span>在下姓張名緯。是個教師。<span class="科">生</span>有名在何處。<span class="科">丑</span>有名曾立大言碑。天下為尊打類臺。前日只一打。被一腳踢下來。<span class="科">末</span>這等足見了。</p>
        
        <p class="曲"><span class="牌">菊花新</span><span class="科">外上</span>胸藏壯氣吐長虹。未濟空憐途路窮。蹤跡任西東。謾自懷忠奮勇。</p>
        
        <p class="白">豪氣沖霄貫斗牛。萍蹤梗跡嘆淹留。奇才大用知何日。李廣誰憐不拜侯。小生姓范。字克孝。徐州沛縣人氏。念我七尺身軀。百般武藝。爭奈時乖運蹇。全無用處。近聞得此間有一個韋長者。十分好賢。不免進謁則個。呀。大哥拜揖。<span class="科">末</span>客官少禮。<span class="科">外</span>韋長者在家否。<span class="科">末</span>足下何處。到此何幹。<span class="科">外</span>小人是徐州沛縣人氏。乃是個勇士。特來求見韋長者。煩乞通報。<span class="科">末</span>少待。覆官人。外面有一個勇士。要見官人。<span class="科">生</span>張教師。外面有一勇士到來。<span class="科">丑</span>是我的徒弟。<span class="科">生</span>怎麼就知道是你的徒弟。<span class="科">丑</span>我的徒弟。沒一個不好勇的。<span class="科">生</span>你去看。<span class="科">丑</span>若是我的徒弟。他必聞我在此。特來尋我。我去領他來拜見。若不是我頑徒。他則見了我便走了。<span class="科">生</span>好好。<span class="科">丑</span>天殺的。我坐也不曾得坐。又有勇士到。自古道豬多肉賤。待我出去看。哄他一哄。打他一個存身不得。<span class="科">末</span>看他到是個漢子。不要看喬了他。<span class="科">丑</span>不是砍你娘驢嘴說。天下只有我勇。還有誰勇。是那一個敢與我對敵。<span class="科">外打跌丑介末</span>好好。天下只有你勇。怎麼出來就被他跌了這一跌。<span class="科">丑</span>他與我作景。<span class="科">外</span>這個甚麼人。出來就這等無禮。<span class="科">末</span>他是教師。<span class="科">外</span>既是個類家。你就應該引薦朋友。合在長者面前讚言讚言纔是。怎麼出門來就打。<span class="科">丑</span>我只道到我手不得。原來也可。自古道。若要佛法興。除非僧讚僧。<span class="科">外</span>煩乞薦舉薦舉。<span class="科">丑</span>那韋長者專聽我說。我要留就留。我要不留就不留。你說勇過孟賁。也只是徒然。斷不留你。<span class="科">外</span>如此。全仗足下扶持。<span class="科">丑</span>我與你說。韋長者要我與你比試。你須讓我些。我就教他留了你。<span class="科">外</span>知道了。<span class="科">進見介生</span>尊兄上姓。那裡人氏。<span class="科">外</span>長者請坐。待小生拜見。<span class="科">生</span>尊兄遠來。不勞下拜。</p>
        
        <p class="曲"><span class="牌">好姐姐</span><span class="科">外</span>祖居徐州沛里。百無成時乖未遇。椿萱早損。家無擔石儲。徒生世。<span class="夾白"><span class="科">生</span>你有何本事。<span class="科">外</span></span>十八般武藝為生計。<span class="夾白"><span class="科">生</span>曾有大名在何處。<span class="科">外</span>小人曾在穎陽山獨搏一虎。</span>打虎人稱子路師。</p>
        
        <p class="白"><span class="科">生</span>此番卻從何處來。</p>
        
        <p class="曲"><span class="牌">前腔</span><span class="科">外</span>近日山東寓居。遭兵火數年狼狽。萍蹤浪跡。此生無所依。幸相遇。鷦鷯無樹堪棲止。願向高林寄一枝。</p>
        
        <p class="曲"><span class="牌">前腔</span><span class="科">生</span>念吾幼失怙恃。張節度招為門婿。平昔好賢。所求皆賴庇。如不棄。陳蕃榻上延徐孺。饑奉三餐寒解衣。</p>
        
        <p class="白"><span class="科">外</span>若將收留。感恩不淺。何敢望外。<span class="科">生</span>多蒙二位遠來投我。只是小生家中有失奉待。休怪休怪。院子。二位敢是不曾喫飯。與我整理些見成飯在書房中。<span class="科">末</span>理會得。已分付廚下了。<span class="科">生</span>二位請書房中。小生晚間奉陪。<span class="科">外丑</span>正是一葉浮萍歸大海。人生何處不相逢。<span class="科">外丑並下生</span>院子。我看起范克孝一貌堂堂。身才挺挺。終非落后之人。況有一身本事。我意欲與他結為兄弟。不知他意下如何。<span class="科">末</span>此事甚好。韋官人既有好意。料彼決不推辭。<span class="科">生</span>你去請范教師出來。<span class="科">末</span>范教師有請。<span class="科">外</span>食人之食。當事人之事。多謝長者留飯。<span class="科">生</span>有慢有慢。范勇士。我問你多少年紀。<span class="科">外</span>小人癡長二十有五。<span class="科">生</span>你年二十五歲。我年二十七歲。欲與足下結為兄弟。不知尊意何如。<span class="科">外</span>長者在上。小生只合執鞭墜凳。尤恐無福。焉敢當此。<span class="科">生</span>不必推遜。院子。今日后相見。不可稱教師。只稱范官人。你與我取兩套衣服過來。與二位換了。請張教師出來。<span class="科">末</span>張教師有請。<span class="科">丑</span>休戀故鄉生處好。受恩深處便為家。適間多謝長者賜飯。<span class="科">生</span>不敢。今后我與兄弟相稱。院子將酒過來。<span class="科">末</span>酒在此。<span class="科">生</span>尊兄酒到。<span class="科">外丑</span>不敢。</p>
        
        <p class="曲"><span class="牌">駐馬聽</span><span class="科">生</span>志覓封侯。孑立難謀不自由。何幸相逢萍水。飛舃遙臨。光賁遐陬。陳雷膠漆永相投。歲寒松柏長相守。<span class="科">合</span>倘為國謀猷。同心合志。願效桃園三友。</p>
        
        <p class="曲"><span class="牌">前腔</span><span class="科">外</span>世乏青眸。三載謀生似拙鳩。自恨徒生天地。枉做男兒。虛度春秋。孤身萬里遠來投。深蒙收錄情何厚。<span class="科">合</span>此德當酬。銘心刻骨。效取歲寒三友。</p>
        
        <p class="曲"><span class="牌">前腔</span><span class="科">丑</span>深感容留。荷德如山當報酬。自愧疎愚卑陋。身若飄蓬。性似虛舟。分金不捨豈朋儔。綈袍心變非良友。<span class="科">合</span>且泛金甌。死生共處。天長地久。</p>
        
        <p class="曲"><span class="牌">前腔</span><span class="科">末</span>兩意相投。捲翼潛鱗且暫留。記取今朝結義。刎頸同心。永效綢繆。功名准擬動神州。聲聞肯落他人後。<span class="科">合</span>德業同修。他時得志。早顯擎天之手。</p>
        
        <p class="白"><span class="科">生</span>院子。這是什麼時候。<span class="科">末</span>纔是晌午。天色尚早。不免帶些鷹犬。出獵何如。<span class="科">丑</span>府上有鷹犬。<span class="科">生</span>是有。<span class="科">丑</span>既有。去耍一耍回來。<span class="科">末</span>山上有虎。不可去。<span class="科">外</span>有虎都在小弟身上。<span class="科">生</span>如此。拿些器械。架鷹放犬出來。換了衣服就去。未遇英雄豈不才。<span class="科">外</span>明珠淵裡暫沈埋。<span class="科">丑</span>問君頭角何時變。<span class="科">末</span>只待禹門三月雷。<span class="科">同持器械上介</span></p>
        
        <p class="曲"><span class="牌">縷縷金</span><span class="科">眾</span>驅鷹犬。出西郊。楓林黃葉落。景堪描。仗劍持弓矢。諠譁鬧炒。傍人誰敢犯秋毫。高聲且喝道。</p>
        
        <p class="白"><span class="科">生</span>今日出獵。都要向前。不可落后。</p>
        
        <p class="曲"><span class="牌">窣地錦襠</span>秋高雲冷景蕭條。草淨塵空萬木凋。你看那弓藏兔走鳥飛高。滿地縱橫獫歇驕。</p>
        
        <p class="曲"><span class="牌">哭岐婆</span>長空渺渺。浮雲靜移。荒郊杳杳。風塵不擾。撫鞍覆手挽烏號。驚雙鵰落九霄。</p>
        
        <p class="曲"><span class="牌">前腔</span>明眸皓齒。二十三年少。長歌浩笑。錦衣繡襖。胡鷹雙合飛如飈。狐兔盡藏荒草。<span class="科">虎上介</span></p>
        
        <p class="曲"><span class="牌">紅繡鞋</span>負嵎猛虎咆哮。咆哮。牙張尾掉頭搖。頭搖。持寶劍。躍金刀。霎時裡命難逃。霎時裡命難逃。</p>
        
        <p class="白"><span class="科">外打虎介生</span>這虎是誰打死的。<span class="科">外</span>是小弟打死的。<span class="科">生</span>你打在那裡。就死了。<span class="科">外</span>被小弟一拳打在膈脊上。就死了。<span class="科">丑</span>是小弟打死的。<span class="科">末</span>打在那裡。<span class="科">丑</span>打在他口裡。拿住他舌頭。就惡心死了。<span class="科">生</span>克孝賢弟好勇。曾聞子路搏虎。賢弟不在子路之下。<span class="科">外</span>多承哥哥過奬了。</p>
        
        <p class="落詩">獲禽得獸滿肩挑。<br />猛虎逢吾命怎逃。<br />清平慢說文章好。<br />今日方知武藝高。</p>
        
        <h2 id=ch15 class="chapter"><span class="齣題">第十五齣　富童譖非</span></h2>
        
        <p class="曲"><span class="牌">風入松</span><span class="科">外上</span>催人歲月去如梭。奈老景蹉跎。功名兩字都瞧破。誰肯去胡行亂做。懊恨韋皋見左。不務本學無徒。</p>
        
        <p class="白">一道西風下九天。威名赫赫播西川。赤繩錯繫亡家子。老去箕裘誰與傳。老夫一時見錯。聽信夫人之言。招了這不才韋皋為婿。近日放鷹逐犬。有玷我清名。只是風聞。不知真偽。不免叫院子出來。問他則個。院子那裡。<span class="科">末上</span>滿案公文積。終朝撥未開。也曾仗貴客。出入上臺階。覆老爺。有何使令。<span class="科">外</span>院子。我自到任以來。不知政治得失。外人怎麼說。<span class="科">末</span>老爺手握重兵。威鎮雄藩。官階五轉。位列三臺。攘夷狄立周召之勛。撫黎庶際唐虞之世。省刑薄稅。庭無冤訟。雨順風調。獄無屈囚。麥秀兩岐。民歌五袴。銷兵足食。休誇柳公綽賞罰嚴明。法舉令行。豈讓周亞夫軍威肅整。乃王室之腹心。真國家之柱石。正是萬里月明無犬吠。千村歲稔有童謠。若非相公之德化。那見他人之政聲。<span class="科">外</span>感謝天地聖主之福蔭。老拙有何德能。我又問你。這兩日見韋皋那不才的畜生。在那裡行走。<span class="科">末</span>不曾那裡行走。<span class="科">外</span>你到說不曾。聞知那韋皋專一放鷹逐犬。擾害鄉民。我的政聲。被他壞了。你不直說。<span class="科">末</span>相公息怒。韋官人就有此事也不妨。<span class="科">外</span>怎麼不妨。<span class="科">末</span>畋獵之事。古者有之。秋冬順殺氣。春夏保田苗。驅豺狼而殪虎豹。免商旅之憂驚。殺狡兔而淨狐狸。除農夫之擾害。故文侯不廢虞人之期。司馬特獻長揚之獵。周文王不遊渭水。怎得呂望以為師。漢武帝不射上林。安知蘇卿猶在虜。盛世將軍。因斯奮勇。太平天子。以此嬉遊。所以帝王或因畋獵而會諸侯。或因巡狩而逐畋獵。皆欲奮武事以敵王愾。況韋官人恤民愛士。有江湖之襟懷。題柱當車。有安邦之志氣。慕宗確之長風。有陳平之儀表。明當奮跡於鳳池。暫且潛身於潭府。真個氣概凌人英俊美丈夫。眾以為公相得人。不必過慮。畋獵之事。論理亦無妨礙。<span class="科">外</span>呀。少康一犯禽荒之戒。遂以喪邦。看起來。你也是一類之人。着實打上一頓便好。快去。<span class="科">末</span>閉口深藏舌。安身處處牢。<span class="科">末下外叫介</span>童兒那裡。<span class="科">淨內應上介</span></p>
        
        <p class="曲"><span class="牌">梨花兒</span>咱是童兒稱總領。本官寵任多聽信。花言巧語妝陷人。<span class="夾白">嗏。</span>劍腹蜜口畜生性。</p>
        
        <p class="白">我住府中多年矣。終朝出入衙門裡。狐假虎威處外人。鼠張貓勢騙家主。天生三寸快舌頭。又兼一味無廉恥。人人叫我是非頭。真個虧了這張嘴。自家不是別的。張相公府中富童兒是也。且喜近來老爹擡舉。上下人都稱我做管家官兒。真個多少快活。多少受用。前日爹爹跟前。只有我一個。如今不知那裡來這個人。叫做韋皋。來相謁我爹爹。都是我奶奶相得他後來有好處。我老爹就信憑我奶奶說。把一個小姐招他為婿。我當時叫他一聲姐夫。他並不曾叫我一聲舅子。只叫我富童兒。如今爹爹叫我。不問起韋皋便罷了。若是說在他身上去。我就架他娘一個大謊。多少是好。<span class="科">外</span>富童兒。你這兩日在那裡。叫你纔來。<span class="科">淨</span>爹爹莊上租米。都在小的身上。<span class="科">外</span>正是這個須要上緊催。我且問你。這幾日你見韋姐夫與誰為伴。終日在那裡遊玩。<span class="科">淨</span>爹爹得問便問。不得問不要提起他罷。<span class="科">外</span>怎麼說。<span class="科">淨</span>我不知道。<span class="科">外</span>院子。取板子過來打這廝。<span class="科">淨</span>爹爹不要打。我就說。<span class="科">外</span>他有不是處。就在我面前直說。不可隱瞞。<span class="科">淨</span>爹爹。只怕說起來。奶奶又怪。<span class="科">外</span>快說不妨。有我在此。<span class="科">淨</span>爹爹今日問童兒。童兒纔敢說。說將起來。只道童兒在爹爹跟前般是非。<span class="科">外</span>不妨。你說與我知道。<span class="科">淨</span>爹爹前日招韋姐夫之時。外面人都道張爺爺招得好個女婿。自半年之後。詩書不看。招得幾個來路不明的無徒漢。專一使鎗弄棍。一個叫做張教師。一個叫范克孝。那張教師打死人不償命的。那范克孝好勇的漢子。前日同韋姐夫架着一拳鷹。帶着幾隻狗。引一夥人。到南莊那一路出獵放狗。趕出一隻大猛虎。竟撲將出來。被范克孝一拳就打死了。<span class="科">外</span>有這本事。好好。<span class="科">淨</span>爹爹。一個虎尚且打死了。若是我與你。被他一捻。捻得個希爛。這也不打緊。<span class="科">外</span>還有什麼。<span class="科">淨</span>還有一件。一日見他帶領二三十人。拿十數根竹梢。跑來跑去。趕起一樣花班班拿的鴨出來。<span class="科">外</span>敢是野雞。<span class="科">淨</span>正是。那鷹見這野雞。逕撲將去。這些人要在韋姐夫面前逞功。也不管人家禾稻都踏壞了。<span class="科">外</span>不知害了多少百姓。<span class="科">淨</span>還有一件。這一起人。從早上喫了餐飯。直到午后。肚裡又飢。口裡又渴。把人家飯食雞鵝。都搶喫了。那百姓每都要來告訴。又說是老爺的女婿。恐怕護短。只得含忍。怨聲滿道。當初不曾招韋姐夫之時。爹爹清似水。白如麵。如今招了此人不打緊。爹爹的清白聲名。都被他壞盡了。奶奶那裡知道有這樣事情。<span class="科">外</span>正是。你不說。我和奶奶那裡知道。罷罷。我當初說不要招他。都是奶奶相得他好。就要招他。我一時聽信婦人言語。招了這不才的畜生為婿。與我請夫人小姐出來。你且迴避。<span class="科">淨</span>奶奶說起。就要護短。爹爹自要主張。<span class="科">外</span>我曉得。<span class="科">淨</span>只叫你明鎗容易躲。暗箭實難防。<span class="科">淨下老旦旦同上</span></p>
        
        <p class="曲"><span class="牌">賀新郎</span><span class="科">老旦</span>甲第連雲起。恍疑身在洞天福地。<span class="科">旦</span>畫戟朱門清晝永。急管繁絃聲韻美。</p>
        
        <p class="白"><span class="科">老旦</span>百年光景莫蹉跎。須信人間能幾何。萬貫黃金未為貴。一家安樂値錢多。<span class="科">外</span>甚麼値錢多。<span class="科">老旦</span>相公。你官居相位。位列尊階。為何不樂。莫非國家有事。<span class="科">外</span>那裡是國家有事。<span class="科">老旦</span>莫非同僚不和。<span class="科">外</span>同僚有甚不和。<span class="科">老旦</span>有事可對妾身說知。<span class="科">外</span>可惡可惡。<span class="科">老旦</span>相公怒誰。<span class="科">外</span>怒那韋皋畜生。<span class="科">老旦</span>怎麼怒韋皋。<span class="科">外</span>我當初不肯招他為婿。皆是你相他後來有三公之位。此非落后之人。一時間沒見識。聽信你婦人之言。招了那不成才的畜生。這廝不守本分。專一放鷹逐犬。害擾鄉民。把百姓的禾苗都踏壞了。雞鵝都搶喫了。那百姓都怨着我。把我的政聲都壞了。止有一個女兒。招他為婿。防我暮年。誰想他糾合一夥無徒為伴。每日遊戲。壞了我的政聲。誤了我的孩兒。孩兒。你休怨別人。皆是你的薄命。<span class="科">老旦</span>相公。是妾之罪。且請息怒。孩兒。你與他夫婦之情。當勸他由行義路。出入禮門。莫作無益。休為嬉戲。皆因你不勸他。致使爹爹喫惱。<span class="科">旦</span>告爹爹母親知道。孩兒賴父母之深恩。我從來不出閨門。那裡知道他在外面生事。<span class="科">老旦</span>相公。他在外面生事。有誰來說。<span class="科">外</span>別的人說。我也不信。就是富童兒來說。百姓每都怨着我。<span class="科">老旦</span>若是別人說可信。富童兒之言。慣會無風起浪。如何聽得。<span class="科">外</span>你看。纔說着就要來護短麼。</p>
        
        <p class="曲"><span class="牌">催拍</span>他帶刀鎗心惡意兇。過村莊百姓每怕恐。<span class="夾白"><span class="科">老旦</span>相公。那後生家呵。</span>誰不戲哄。誰不戲哄。<span class="夾白"><span class="科">外</span>戲哄是這般模樣。<span class="科">老旦</span></span>不比尋常不孝不忠。不啞不聾怎做得阿家翁。<span class="科">合</span>難說道德量寬弘。只一婿不相容。</p>
        
        <p class="曲"><span class="牌">前腔</span><span class="科">外</span>他跨雕鞍恣性縱橫。帶無徒挾強恃雄。忘卻困窮。忘卻困窮。不記當初梗跡萍蹤。纔得提攜便弄顛風。<span class="科">合前</span></p>
        
        <p class="曲"><span class="牌">刮地風</span><span class="科">旦</span>出獵文王遇太公。吉兆起飛熊。清風高古人稱頌。<span class="科">外</span>不似他每逞英雄。沽名弔譽。試劍躍驄。不思映雪與囊螢。心機枉空用。<span class="科">合</span>無徒所為。應知沒始終。惱人腸不可容。</p>
        
        <p class="曲"><span class="牌">前腔</span><span class="科">老旦</span>可諫他芸窗苦用功。期早晚步蟾宮。一朝貴顯人欽重。肯老林泉守困窮。<span class="科">外</span>他擎鷹放犬。朝西暮東。<span class="科">老旦</span>窮通算來各有時。將相本無種。<span class="科">合前</span></p>
        
        <p class="曲"><span class="牌">前腔</span><span class="科">旦</span>只為晨昏缺侍奉。惹談論不相重。修身可為家邦用。那得閒非到耳中。爹忒怨懟。娘煞過寵。博不得門闌多喜氣。女婿近乘龍。<span class="科">合前</span></p>
        
        <p class="曲"><span class="牌">前腔</span><span class="科">外</span>一味顛狂心好勇。誤你平生望。難送我老年終。弄玉簫史。乘鸞跨鳳。休想夫婦永雙雙。管教他折散各西東。<span class="科">合前</span></p>
        
        <p class="曲"><span class="牌">尾聲</span>文諳武練終為用。塞久當知定有通。未必男兒終困窮。</p>
        
        <p class="落詩">放鷹逐犬擾村莊。<br />驀地災殃怎抵當。<br />大風吹倒梧桐樹。<br />自有傍人說短長。</p>
        
        <h2 id=ch16 class="chapter"><span class="齣題">第十六齣　范張別皋</span></h2>
        
        <p class="白"><span class="科">淨上</span>自家心險又奸詐。將沒做有會說話。我是溫元帥手內七星搥。有些楞角人纔怕。我老爹全無主張。止生得一個女兒。將來配與韋皋了。一塊好羊肉。到落狗口裡。可惜可惜。昨日老爹問我。童兒。你見韋皋在外做甚麼勾當。我待直說。他一定不信。喫我假意推調再三。務要我說。那時被我虛空架一個大謊。說了一遍。爹爹深信了。且待我慢着功夫。今日添一個箍。明日添一個箍。他是至親骨肉。料箍他不倒。只教他一個不好過。正是暗中設羅網。雛鳥怎生識。忽然撞入來。教他進得出不得。奶奶和姐姐出來了。我且迴避。<span class="科">老旦旦同上</span></p>
        
        <p class="曲"><span class="牌">醉落魄</span><span class="科">老旦</span>門婿不肯事詩書。惟躭出獵貪遊戲。<span class="科">旦</span>終朝苦諫不相從。徒逞少年豪氣。</p>
        
        <p class="白">母親萬福。<span class="科">老旦</span>孩兒到來。我兒。你丈夫鷹犬流連。風流浪蕩。心中為汝。以添惆悵。<span class="科">旦</span>只誇不聽牝雞鳴。自慚枉與同鴛帳。<span class="科">老旦</span>不聽良言。徒招譖謗。<span class="科">旦</span>莫言災禍起蕭牆。無風水面難為浪。只為丈夫不才。有累母親受氣。<span class="科">老旦</span>孩兒。不是你丈夫不才。只是他後生家好閒耍。我看他河目海口。燕頷鳳眉。虎背熊腰。必然兵權萬里。但此時未濟。異日定得身榮。不知他怎生一到我家來。就把詩書丟了。所以你爹爹見責。<span class="科">旦</span>多謝母親善言相勸。只是爹爹言語上欠些方員。<span class="科">老旦</span>孩兒。你爹爹聽信童兒一面之言。怒髮沖冠。怎不順他幾句。<span class="科">旦</span>望乞母親勸解。</p>
        
        <p class="曲"><span class="牌">大聖樂</span><span class="科">老旦</span>我被他搶白。閒氣閒非。我甘心做小伏低。<span class="夾白">如今外人呵。</span>說將來行動不成器。怪不得人有言有語。他若是埋頭窗下攻書史。怎見得傍人講是非。<span class="科">合</span>相遮庇。無非是惜樹憐枝。</p>
        
        <p class="曲"><span class="牌">前腔</span><span class="科">旦</span>平白地惹禍招非。感娘行勸解扶持。爹爹怒髮沖冠起。使孩兒措身無地。<span class="夾白">丈夫呵。</span>只為你心猿意馬難拴繫。閃得人彩鳳文鸞兩處飛。<span class="科">合前</span></p>
        
        <p class="曲"><span class="牌">解三酲</span><span class="科">老旦</span>但知道夫唱婦隨。出門時少諫言語。知過必改方為貴。所為事肯差池。<span class="夾白">人都道你是個</span>不撑達懦弱嬌怯女。<span class="夾白">你丈夫</span>是不守分猖狂浪蕩兒。<span class="科">合</span>思量起。那些個家有賢妻。</p>
        
        <p class="曲"><span class="牌">前腔</span><span class="科">旦</span>他氣昂昂束髮男兒。怎被閨門妻子拘。鴛幃須盡夫妻禮。女學士怎生為。<span class="夾白">韋皋是個大丈夫。</span>他怎肯裙釵手下求針指。玉鏡臺前聽指揮。<span class="科">合前</span></p>
        
        <p class="曲"><span class="牌">尾聲</span><span class="科">生上</span>解雕鞍。歸私第。倚窗旭日影輝輝。<span class="夾白">呀。岳母娘子俱在此。</span>整頓衣冠問起居。</p>
        
        <p class="白">岳母拜揖。<span class="科">老旦</span>我看你一貌堂堂。雙眸炯炯。珠璣滿腹。你本是個暫屈鯤魚。今做了墜林凡鳥。男子漢何不苦志青燈。期登黃甲。終日放鷹逐犬。與一夥無徒為伴。不時擾害鄉民。將你岳父聲名玷污。壞了你平生之志。連及你妻子受氣。只如此不改。難膳我夫妻之暮年。有墮你祖宗之清名。非癡非呆。不啞不聾。今當改過卓立。<span class="科">生</span>告岳母知道。韋皋並不曾擾害鄉民。是誰來說。<span class="科">旦</span>官人不須強辨飾非。你與一夥無徒。一個叫做范克孝。一個叫做張教師。專一在外放鷹逐犬。踏傷田禾。擾害鄉民。昨日爹爹知道。發怒生嗔。罵我不諫你。多虧母親勸解方息。你是男子漢。自當成器方好。<span class="科">生</span>是誰來說。<span class="科">旦</span>富童兒來說。爹爹都知道了。<span class="科">生</span>我去問那狗才。<span class="科">旦</span>官人差了。不省自己之非。反與小人爭辨。只依着母親言語。打發那一夥回去。留心窗下攻書。那時風息樹穩。強似分辨。<span class="科">生</span>謹依岳母娘子之命。<span class="科">老旦</span>遣回來歷不明之人。莫似前番擾害民。<span class="科">生</span>樹正何愁移月影。<span class="科">合</span>根深那怕大風搖。<span class="科">老旦旦下生弔場</span>結義勝關張。豈期中道絕。情深不可拋。無言淚成血。方纔岳母娘子之言。深為有理。怪不得岳丈發怒。放鷹逐犬。果非君子之道。只一件。范克孝與我契結金蘭。情投膠漆。此人有一身本事。真曠世之英雄也。他終身靠托我。如何啟齒。也罷。事出無奈。只得分別。異日進身。又去取他來。未為遲也。院子何在。<span class="科">末</span>頻聽呼院子。連忙應一聲。覆官人。有何使令。<span class="科">生</span>院子。你去書房請范張二位官人出來。<span class="科">末</span>范張二位官人有請。<span class="科">外丑同上介</span></p>
        
        <p class="曲"><span class="牌">菊花新</span><span class="科">外</span>十年凋弊一狐裘。館穀恩深未得酬。征雁過南樓。又早暮秋時候。</p>
        
        <p class="白"><span class="科">外</span>托跡情何厚。<span class="科">生</span>論交義益深。<span class="科">丑</span>此來無補報。銘刻在吾心。<span class="科">外</span>入門休問榮枯事。觀見容顏便得知。哥哥。你為何愁容可掬。<span class="科">生</span>二位賢弟。你不知道。我自有不樂之處。<span class="科">丑</span>莫非我二人在此相擾府上已久。因此心中不樂。<span class="科">生</span>不是。<span class="科">外</span>仁兄並無此意。敢是嫂嫂心中不足。<span class="科">末</span>二位官人。亦非此言。昨日富童兒在俺老爺面前。背了一場是非。道官人收集來歷不明之人。放鷹逐犬。擾害鄉民。老相公十分大怒。夫人小姐意欲打發二位起身。我官人難捨。為此心中不樂。<span class="科">丑</span>是那個在老相公面前說擾害鄉民。<span class="科">末</span>是富童兒。<span class="科">丑</span>待我去問他。就打這廝。<span class="科">外</span>你若要與富童兒面證。老相公面上傷了和氣。只索拜辭便了。<span class="科">丑</span>范哥哥。你到有一身本事。有去處。我沒去處。<span class="科">外</span>四海之內。愁無去處。<span class="科">丑</span>我捨不得。<span class="科">生</span>敢是捨小弟不得。<span class="科">丑</span>也不是。<span class="科">末</span>你捨不得甚麼。<span class="科">丑</span>捨不得你家好酒。<span class="科">生</span>二位要去。我不敢相留。院子。去取白銀二十兩。奉二位做路費。綿衣二套。路上禦寒。<span class="科">末奉介生</span>賢弟請收了。<span class="科">外丑受介生</span>賢弟。異日我若進身。我提挈你。你若進身。你提攜我。兄弟。此去酒要少喫。事要多謀。勝如韋皋的。終身靠他。與韋皋一般的。再休想親近他。院子。將酒過來。<span class="科">末</span>酒在此。</p>
        
        <p class="曲"><span class="牌">嬾畫眉</span><span class="科">生</span>臨岐執袂淚漣漣。恨殺童兒使譖言。未知重會是何年。人生聚散如蓬轉。莫為分襟苦掛牽。</p>
        
        <p class="曲"><span class="牌">前腔</span><span class="科">外</span>蕭蕭隻影到西川。晉謁蒙留禮甚虔。遽然拆散更堪憐。何時結草報銜環。沒齒難忘感二天。</p>
        
        <p class="曲"><span class="牌">前腔</span><span class="科">丑</span>解衣推食甚週全。海闊山高恩萬千。終身滿擬侍英賢。霎時謗訕分鴻雁。合浦珠還是甚年。</p>
        
        <p class="曲"><span class="牌">前腔</span><span class="科">末</span>能文能武兩兼全。未獻明珠久在淵。男兒壯志氣沖天。願此去雲蒸豹變。再續交情莫棄捐。</p>
        
        <p class="落詩">風波平地起蕭牆。<br />義重恩深不可忘。<br />雪擁藍關應有會。<br />三星暫且作參商。</p>
        
        <h2 id=ch17 class="chapter"><span class="齣題">第十七齣　韋皋別妻</span></h2>
        
        <p class="曲"><span class="牌">秋夜月</span><span class="科">淨上</span>田舍翁住在山圪落。恃老無端多兇惡。我每反被相辱沒。欺善怕惡。欺善怕惡。</p>
        
        <p class="白">天眼恢恢。疎而不漏。前日韋姐夫被我在爹爹面前背了一場是非。將信將疑。我到去叫那鄉間百姓。來爹爹手內告韋皋。那鄉民說。你家一個姐夫。告他做甚麼。險些兒被那鄉民打了一頓。如今思量一計在此。把自家頭髮都打亂了。只說與鄉民廝打。爹爹必然出來。再妝成一套瞞天大謊。叫韋皋在此無容身之地。<span class="科">淨做哭介</span>打壞了。不好了。</p>
        
        <p class="曲"><span class="牌">薄眉令</span><span class="科">外上</span>畫堂深杳。疑在蓬萊三島。見獸爐沈香繚遶。</p>
        
        <p class="白">童兒怎麼。<span class="科">淨</span>爹爹。不好了。<span class="科">外</span>為何。與誰廝打。<span class="科">淨</span>被鄉民打壞了。<span class="科">外</span>鄉民怎麼打你。<span class="科">淨</span>都是韋姐夫。<span class="科">外</span>怎麼都是韋姐夫。敢是他打你。<span class="科">淨</span>不是韋姐夫打。<span class="科">外</span>韋皋叫鄉民打你。<span class="科">淨</span>也不是。鄉民被韋姐夫打攪了。今日都來告與爹爹知道。我在門前。卻去勸他。我說爹爹正睡。你們不要嚷。去了罷。我家姐夫不是這樣人。說尤未了。他道我是黨中人。不由分說。揪番便打我。將頭髮都打死了。<span class="科">外</span>敢是撒了。<span class="科">淨</span>正是撒了。<span class="科">外</span>那鄉民都在那裡去了。<span class="科">淨</span>他打一頓。便走了。難道又在這裡。<span class="科">外</span>我的人誰敢就打。<span class="科">淨</span>爹爹。打主看狗面。<span class="科">外</span>打狗看主面。<span class="科">淨</span>正是。<span class="科">外</span>請夫人小姐出來。<span class="科">淨</span>夫人小姐有請。<span class="科">老旦旦同上</span></p>
        
        <p class="曲"><span class="牌">前腔</span><span class="科">老旦</span>天香五株。丹桂今生應少。<span class="科">旦</span>無奈椿萱衰老。</p>
        
        <p class="白"><span class="科">外</span>夫人。你看你看。<span class="科">老旦</span>富童兒。你為何這般模樣。<span class="科">外</span>都是韋皋畜生。<span class="科">老旦</span>怎麼又是韋皋。<span class="科">外</span>富童兒。你說與奶奶知道。<span class="科">淨</span>韋姐夫領了這一夥無徒。在鄉間放鷹逐犬。把鄉民的禾稻都踏壞了。把人家雞鵝都搶喫了。今日鄉民來告與爹爹知道。我好意勸他。他說我也是黨中人。把我着着實實打了一頓。他自去了。<span class="科">老旦</span>我曾分付。打發這一夥去了。你又來說謊。<span class="科">淨</span>爹爹奶奶。正是打發了他每。一發不惜行止。倚着姐夫名目。只管在人家去搶。<span class="科">外</span>我的聲名。都被那畜生壞了。怎麼是好。也罷。我今日就要這窮狗骨頭出去。定不干休。<span class="科">老旦</span>童兒少說。我若打聽出來。把你這奴才打死。<span class="科">外</span>未曾說。便來護短。遮在面前。你好不賢。<span class="科">旦</span>此乃妾身之罪。望爹爹寬恕則個。<span class="科">外</span>你看。把我的人打得這般樣。是何道理。</p>
        
        <p class="曲"><span class="牌">紅衫兒</span>自恨前日不思料。招着韋皋。<span class="夾白">只為那不才的畜生。把我童兒打得這般模樣。<span class="科">老旦</span>敢是妝成模樣。</span>是他說謊自造。<span class="夾白">相公。童兒與韋皋呵。</span>他兩個覿面冤仇。<span class="夾白"><span class="科">淨</span>奶奶。韋姐夫也喫爹爹的飯。我童兒也喫爹爹的飯。兩下有甚冤仇。<span class="科">老旦</span></span>積恨尚未消。鬭莊家虛揑圈套。生出禍苗。</p>
        
        <p class="白"><span class="科">外</span>童兒你直說。</p>
        
        <p class="曲"><span class="牌">前腔</span><span class="夾白"><span class="科">淨</span>奶奶。韋姐夫呵。</span>與童兒無爭較。本當不敢道。奈民間盡成謠。將此情上達皇朝。禍來侵不小。<span class="科">外</span>萬一官裡知道。那災來怎逃。<span class="科">淨</span>鎮西川有十載功勞。一旦都廢了。<span class="夾白"><span class="科">老旦</span>那些不累着你。<span class="科">外</span>你還開口。都是你誤了我的女孩兒了。<span class="科">旦</span>爹爹媽媽。請息雷霆之怒。</span>只為他不肖。父母牽懷抱。撲簌簌淚珠拋。<span class="夾白">爹爹。</span>你須據理推詳。休聽一面詭道。<span class="夾白">童兒。那被害之人呵。</span>是那鄉都甚堡。<span class="夾白"><span class="科">淨</span>姐姐。人多。記也記不得這許多。<span class="科">旦</span></span>記一個明白根苗。<span class="夾白">那時</span>叱韋皋便好。</p>
        
        <p class="白"><span class="科">外</span>童兒。你直說與你姐姐知道。</p>
        
        <p class="曲"><span class="牌">前腔</span><span class="科">淨</span>眾埋怨應不小。<span class="夾白"><span class="科">老旦</span>怎麼不見人來告他。<span class="科">淨</span></span>人非不欲來入告。奈府堂寬恁深杳。又道是張府東牀。恐怕護短焦懆。<span class="夾白">那被害之人呵。</span>盡吞聲受了。<span class="科">老旦</span>你葫蘆提倒。舵隨風一味自惱。</p>
        
        <p class="曲"><span class="牌">不是路</span><span class="科">外</span>絮絮叨叨。分辨不容空自惱。須知道士夫清議動皇朝。<span class="科">生上</span>忙來到。不知因甚相爭鬧。<span class="夾白">岳父岳母拜揖。<span class="科">外</span></span>不成才。害百姓。忒妝喬。<span class="科">老旦</span>禍根苗。為你支分躭氣惱。那里無風先動草。<span class="科">外</span>人口似碑。<span class="夾白">韋皋。你在鄉間幹得好事。<span class="科">生</span>韋皋並不曾壞事。<span class="科">外</span></span>是你掠雞鵝。害百姓。渾如盜。使人焦。<span class="夾白"><span class="科">生</span>是誰人來說。<span class="科">旦</span>是富童兒來說的。<span class="科">生打淨介</span></span>我被你這無端使見識。行奸狡。岳翁切勿聽他道。<span class="夾白"><span class="科">外</span>打得好。打得好。只打富童兒。打不得張延賞麼。<span class="科">生</span></span>尚容訪。何勞求疵與吹毛。<span class="科">外</span>小兒曹。我意無非為汝好。出言抵撞真粗糙。外觀不好。</p>
        
        <p class="白">我看你不成才的畜生。我今日就要你出去。</p>
        
        <p class="曲"><span class="牌">紅芍藥</span>輕身好勇行兇暴。我不望你榮耀。<span class="夾白">快出去。快出去。<span class="科">生</span></span>大丈夫志氣在青霄。效題橋。高車駟馬榮歸道。不信衡門空自老。怕只怕無福穿着紫羅袍。難消受五花官誥。<span class="科">外</span>當今天子重英豪。謾自有才調。無數登庸總俊髦。少你一個佐廊廟。<span class="科">老旦</span>男兒未遇休說誚。莫把芝蘭當作草。<span class="夾白"><span class="科">外</span>夫人。</span>你尚兀自東掩與西遮。他那是個傳家寶。</p>
        
        <p class="曲"><span class="牌">尾聲</span>須信分離在此遭。棲枝不穩如窮鳥。乞食沿門捧破瓢。</p>
        
        <p class="白"><span class="科">外</span>女兒過來。你那不成才的畜生。無福承當我家財產。誤了你終身之望。本欲雙雙連你趕將出去。非干你事。着你的窮酸乞丐。即日出門。萬事全休。若是延捱。依律發遣。今朝定要他出門去。<span class="科">旦</span>爹爹暫息雷霆且寬恕。<span class="科">生</span>常言此處不留人。須知更有留人處。<span class="科">外老旦並下生旦弔場生</span>罷罷。聽小人之言。到把我來作賤。娘子。只得在此告別了。<span class="科">旦</span>官人。童兒正在爹爹面前說你逢人就打。果然又在爹爹面前打他。一發顯得你真個粗糙了。<span class="科">生</span>不要閒說。我就此去了罷。<span class="科">旦</span>官人休要性急。人有三父八母。爹爹一時之忿。我母親又不輕慢你。妾身又不薄待君。雖不以蒲柳之姿為介。乞念我母親重賢之厚意。再留幾日。<span class="科">生</span>斷然不住了。<span class="科">旦</span>官人。你父母俱亡。那裡是你家鄉。<span class="科">生</span>呸。不枉了你父親這般心性。終不然孟嘗君就是你家做了。<span class="科">旦</span>官人休要見左。我與你夫婦之情。豈有輕棄之禮。你是讀書君子。如何見之淺乎。爹爹縱使不是。何不請母親出來相別。逕自去了。越顯得你是無義之人。<span class="科">生</span>娘子言之有理。請你母親出來拜別。<span class="科">旦</span>母親有請。<span class="科">老旦</span>門婿因頑劣。夫君性執迷。霎時風浪起。吹散渡頭船。<span class="科">生</span>岳母。適間有累。韋皋就此拜別。<span class="科">老旦</span>賢婿。便是你岳父有些發怒。看老身分上。再住幾日。<span class="科">生</span>深謝岳母之恩。沒齒不忘。韋皋斷然不住了。就拜辭罷。<span class="科">老旦</span>男子漢不激不發。俺婿非是落寞之人。自當以功名為念。休得要墮誤了志氣。今有白銀二十兩。與你路上做盤費。家資放着。有老身在此。誰人要得你的去。得官不得官。早寄音書。免吾罣念。<span class="科">旦</span>官人。奴家有金釵一對。白銀一十兩。以作路費。<span class="科">生</span>足見岳母娘子之情。這金釵銀子。分文不敢受。<span class="科">旦</span>官人。你不受。敢是嫌少。<span class="科">生</span>非此說。韋皋此去。他日得了功名。你爹爹只說是將金銀賄賂。只為你父親是個見小之人。男子漢自當赤手成名。實不敢要。<span class="科">旦</span>官人。你所見差矣。又一件。但不知你應赴科舉。不知還投奔那一個相知。莫使妾有白頭之嘆。實是幾時回來。<span class="科">生</span>娘子。我此去端的前往代州。投奔李令公。此人大丈夫。寬仁厚義。相應留我。下科應舉。若得一官半職。即便回來。我豈肯做負心的劉文龍。忘舊好的魯秋胡。<span class="科">旦</span>官人。劉文龍之妻須丈夫見甚偏。其妻能自保守無玷。魯秋胡自是不仁。非干妻子之事。妾身願官人此去。早早成名。夫妻重會。<span class="科">生</span>娘子。就此拜別。廬山巔。燕山巔。兩岸山巔雲斷連。難遮離恨天。<span class="科">旦</span>君淚漣。妾淚漣。兩處相思各一天。相逢知幾年。<span class="科">老旦</span>你夫意堅。妻意堅。衣錦應須及早還。毋令眼望穿。<span class="科">生拜介</span></p>
        
        <p class="曲"><span class="牌">五更轉</span><span class="科">生</span>寶鏡分。文鸞散。溋溋淚暗彈。容留半子。半子恩無限。一旦分離。番做了失群孤雁。<span class="夾白"><span class="科">旦</span>官人。不知此去要投甚麼人。<span class="科">生</span></span>李令公鎮代州為官顯。<span class="夾白"><span class="科">旦</span>他是你甚麼人。<span class="科">生</span></span>他與我家尊契合。擬定垂青盼。<span class="夾白"><span class="科">旦</span>官人此去。得官即便回程。<span class="科">生</span></span>稍得身榮。怎肯將伊拋賺。</p>
        
        <p class="曲"><span class="牌">前腔</span><span class="科">旦</span>去意忙。嗟難挽。把恩情作等閒。霎時割愛。割愛輕分散。風雨淒然。愁你路途誰慣。<span class="夾白">官人。</span>你是個君子人暫時窮天應鑑。不比尋常萍梗隨風颭。須念結髮情深。休使閒花羈絆。</p>
        
        <p class="曲"><span class="牌">前腔</span><span class="科">老旦</span>吾年老。兼多患。無兒鬢已斑。將伊倚依。倚依親相看。禍起須臾。頃刻恩傾一旦。<span class="夾白">賢婿此去。到代州時節。</span>況値道路長連雲棧。風霜自保休教慢。大展雄才。效取劉侯翼漢。</p>
        
        <p class="白"><span class="科">生</span>岳母娘子請回。韋皋就此行了。</p>
        
        <p class="曲"><span class="牌">哭相思</span>分散鸞凰玉鏡空。霎時割愛各西東。一江月色牽行色。萬里音書托便鴻。</p>
        
        <p class="白"><span class="科">老旦下生旦弔場生行介旦扯生衣介</span>官人那裡去。再住幾日去罷。<span class="科">生</span>多感娘子盛意。小生一日也不住了。請回罷。</p>
        
        <p class="曲"><span class="牌">尾犯序</span><span class="科">旦悲介</span>最苦是生離。那況情濃。不覺淒其。野店深閨。嘆兩地相思。君去。奴不慮千山萬水。只慮你隻影自馳驅。</p>
        
        <p class="曲"><span class="牌">前腔</span><span class="科">生</span>自盟結髮到期頤。平地風波。一旦暌違。交頸鴛鴦。可憐各自飛。吾也不慮孤身萬里。也不慮登山涉水。吾只慮青燈夜雨。坐想與眠思。</p>
        
        <p class="曲"><span class="牌">前腔</span><span class="夾白"><span class="科">旦</span>我</span>執手問歸期。一語未終。兩淚先垂。后夜相思。千里月明何處。君去莫忘我糟糠舊妻。休戀着花柳艷姬。當記得伏雌烹煮。曾把扊扅炊。</p>
        
        <p class="曲"><span class="牌">前腔</span><span class="科">生</span>蕭牆禍起在須臾。惱恨童兒生謗非。都笑碩輔名公反受欺。吾去不唾手步蟾宮折桂枝。須奮身金戈鐵騎。豈肯學負心吳起。得志便休妻。</p>
        
        <p class="白"><span class="科">旦</span>官人。你須及早回來。好歹要寄一封音信回來。<span class="科">生</span>不須娘子囑付。卑人就此別了。</p>
        
        <p class="曲"><span class="牌">哭相思</span>愁傍春山鎖翠眉。風塵從此染征衣。你歸繡閣勞清夢。我向邊城謁故知。<span class="科">下</span></p>
        
        <p class="曲"><span class="牌">前腔</span><span class="科">旦</span>愁萬斛淚雙垂。送君不忍與君違。香閨野店相懸隔。一日相思十二時。</p>
        
        <h2 id=ch18 class="chapter"><span class="齣題">第十八齣　克孝剽掠</span></h2>
        
        <p class="曲"><span class="牌">玩仙燈</span><span class="科">外上</span>嘯聚山林。不怕官軍止禁。</p>
        
        <p class="白">峻嶺高崗立寨門。嘍囉都帶茜紅巾。不圖拜將封侯貴。且作衣豐食足人。自家范克孝是也。前日結義哥哥韋皋。多謝他身衣口食周濟。深擬終身之望。不意童兒搬鬭是非。無奈別了恩人。一向不知下落。意欲回歸故里。爭奈路途迢遞。近逢敢死落草之輩。扶我為逋逃之主。立下營寨。剽掠行旅。以給日用。不免叫嘍囉每出來。嘍囉每那裡。</p>
        
        <p class="曲"><span class="牌">水底魚兒</span><span class="科">丑淨上</span>擊鼓鳴鑼。殺人并放火。倚山為寨。號為攔路虎。金銀財寶刼來如糞土。無錢買路。霸王也難過。霸王也難過。</p>
        
        <p class="白">手執一條紅悶棍。腰橫三尺殺人刀。劫得財來沽美酒。醉扶歸去月兒高。主帥升廳。近前相見。覆主帥。眾嘍囉叩頭。<span class="科">外</span>眾嘍囉每。我與你在此間十分幽僻。喜無官軍攪擾。汝等各逞本事。操演一番。卻不是好。<span class="科">眾演科外</span>聞有白額虎在山中為害。我這裡正少一虎皮墊坐。汝等各帶器械。同去打虎。虎肉賞汝。虎皮與我墊坐。可不是好也。</p>
        
        <p class="曲"><span class="牌">包子令</span><span class="科">眾</span>山前山後尋虎窩。尋虎窩。不須布網與張羅。與張羅。大蟲該死來攔路。剝皮取骨賞嘍囉。賞嘍囉。<span class="科">合</span>齊聲吶喊下山坡。</p>
        
        <p class="曲"><span class="牌">前腔</span><span class="科">丑淨</span>覓跡尋蹤險處過。險處過。教他性命見閻羅。見閻羅。弓開箭中大蟲倒。獻來寨主請功多。請功多。<span class="科">合前</span></p>
        
        <p class="落詩">赤幟紅旗布滿山。<br />行商經過盡心寒。<br />帳中稍有閒時節。<br />便把陰符仔細看。</p>
        
        <h2 id=ch19 class="chapter"><span class="齣題">第十九齣　韋遇克孝</span></h2>
        
        <p class="曲"><span class="牌">金焦葉</span><span class="科">生上</span>路途跋涉。這柔腸頓成萬結。自那日一別離割捨。只得偷彈淚血。</p>
        
        <p class="白">北風烈烈薦嚴寒。裸洗征人進欲難。莫道馮唐嗟未遇。誰人肯念布衣單。韋皋椿萱凋謝。場屋淹留。投奔張延賞。深感留作門婿。只為童兒搬鬭是非。決意要我分散。良可傷懷。又想我結義兄弟范克孝。自從那日別了。更不知何處安身。何日再會。愈加淒楚。吾今欲往代州。投奔李令公。在路兩月。盤纏將盡。如何是好。你看道路崎嶇。人煙絕跡。不免趲行幾步。再作區處。</p>
        
        <p class="曲"><span class="牌">朝元歌</span>人離人合。離合天之數。月圓月缺。圓缺天之度。月豈常缺。人豈常孤。曾記得淮陰寄食。莘野耕鋤。包羞忍辱真丈夫。瘦馬倦長途。清霜啼鷓鴣。豺狼滿地。豺狼滿地。幾時得見代州親故。見代州親故。</p>
        
        <p class="白">正行之間。不覺山銜落日。倦鳥投林。前後無人家可奔。如何是好。不免向前山巖屈曲之處。權歇一宵。明日又行。正是路苦方為苦。家貧未是貧。好苦呵。</p>
        
        <p class="曲"><span class="牌">夜行船</span><span class="科">外末上</span>月黑雲迷人靜悄。忽聽得猛虎咆哮。趲步趨前。一鎗刺倒。<span class="夾白"><span class="科">外跌介</span>呀。怪哉。</span>又早閃我一交。</p>
        
        <p class="白"><span class="科">生</span>身伴曾無十萬錢。胸中經史有千篇。道傍一夜權棲息。當救韋皋一少年。<span class="科">外</span>好怪好怪。適間猛虎咆哮。一鎗刺去。閃我一跌。驚將起來。又道我結義哥哥名字。想起我那哥哥。如何來到此間。天下多有同名同姓的。待我且問他一問。那漢子何方人氏。<span class="科">生</span>念韋皋京兆遠安縣人氏。贅與張延賞家為婿。因童兒誹謗。岳父聽讒。忿氣來投李令公。不意偶觸虎威。望將軍放生。<span class="科">外</span>你是我哥哥。請起請起。<span class="科">生</span>不敢不敢。將軍你休要錯認了。<span class="科">外</span>哥哥。我就是范克孝兄弟。<span class="科">生</span>卻原來是賢弟。</p>
        
        <p class="曲"><span class="牌">哭相思</span><span class="科">眾</span>那日分違情戀眷。今宵不意重相見。</p>
        
        <p class="白"><span class="科">外</span>哥哥。適間沖撞。恕罪恕罪。<span class="科">生</span>賢弟怎麼這等打扮。一定做下些歹事。<span class="科">外</span>哥哥一言難盡。請到前面小寨中。備陳其故。<span class="科">生</span>只待天明。就要行路。不及造拜。<span class="科">外</span>此處不好歇宿。還到寨中去。<span class="科">生</span>夜色將闌。不須睡了。<span class="科">外</span>小弟在宅。深蒙解衣推食。受此大恩。今日哥哥在此。寧無一罇。以表寸心。<span class="科">生</span>你知我平昔不飲酒。<span class="科">外</span>既如此。嘍囉每。你去寨中安排酒饌送來。<span class="科">生</span>這也不須送來。送來我亦不用。你且把前後衷情。說與我知道。</p>
        
        <p class="曲"><span class="牌">蠻牌令</span><span class="科">外</span>恩兄且聽告。一別兩相拋。我孤身無倚靠。立寨傍山島。豢養恩天高海深。欲走報奈路遠山遙。誰承望再遇故交。何妨效犬馬之勞。</p>
        
        <p class="曲"><span class="牌">前腔</span><span class="科">生</span>你身着錦征袍。手執點鋼刀。茜紅巾頭上帶。恃勇逞英豪。逆天罪造下不小。總恩赦不得相饒。好收拾須宜及早。如貪戀定然不好。</p>
        
        <p class="曲"><span class="牌">前腔</span><span class="科">外</span>仁兄你量忒小。小弟氣英豪。請君同落草。與弟共逍遙。白玉帶日圍虎腰。象牙牀夜伴多嬌。須強似窮途餓莩。請同樂不須推調。</p>
        
        <p class="曲"><span class="牌">前腔</span><span class="科">生</span>你說話太顛倒。做作忒蹊蹺。<span class="夾白">兄弟。你說英雄。我就把幾個勇的比你。</span>綠林徒空勇猛。赤眉輩枉英雄。辜負你三略六韜。臭名兒青史高標。那曾見榮華到老。勸伊家改過為高。</p>
        
        <p class="白"><span class="科">外</span>告哥哥知道。小弟自別恩人。有一身武藝。誰肯留我在家。出於無奈。只得收集幾個無徒。剽掠為計。今因缺少一虎皮墊坐。下山打虎。不想驚起哥哥。萬望恕小弟之罪。哥哥。小弟手下見有五百嘍囉。今唐末陵夷。群盜並起。不若哥哥做一個寨主。小弟扶助。以圖大事。多少是好。<span class="科">生</span>兄弟差矣。豈不聞義理之勇不可無。血氣之勇不可有。這等斷然不可。就此告別。不及盡情。<span class="科">外</span>哥哥。你飄然逕去。茫然無情。敢問日前何愛我之深。今日何拒我之甚。<span class="科">生</span>與善人交。如入芝蘭之室。與惡人交。如入鮑魚之肆。你前日一身武藝。滿腹陰符。我故朝暮相親。你今綱常掃地。罪惡彌天。我故匆匆相拒。不過為此。非有他故。<span class="科">外</span>哥哥。路已行差。事已幹錯。小弟悔之無及。<span class="科">生</span>兄弟。你說那裡話。人孰無過。改之為貴。如今聲息未顯。還好改過。以后事跡昭彰。不可轉移。<span class="科">外</span>望哥哥指教。<span class="科">生</span>方今社稷陵夷。國家多難。當捨了山寨。散了嘍囉。同我前去代州。投奔李令公。以求進用。此人操國重權。寬仁好士。他必留我和你。那時與國家出力。尋一個進身。如此轉禍為福。反邪歸正。卻不是好。你到教我做這般勾當。實非報我之恩。反陷我在不義之地也。<span class="科">外</span>哥哥言之有理。即今放火。焚了山寨。散了嘍囉。收拾些盤纏。隨哥哥就行。<span class="科">生</span>如此甚好。<span class="科">外</span>眾嘍囉聽着。與我放火燒了山寨。各自歸家去。務農生理。今後不可為非。<span class="科">眾</span>領鈞旨。</p>
        
        <p class="落詩">火焚山寨散嘍囉。<br />再不山前布網羅。<br />歸正棄邪凶化吉。<br />從今商旅任經過。</p>
        
        <h2 id=ch20 class="chapter"><span class="齣題">第二十齣　朱泚侵唐</span></h2>
        
        <p class="曲"><span class="牌">玩仙燈</span><span class="科">丑上</span>風高月黑鎮嵯峨。雄據中原笑楚歌。天地若容呵。直把中原收復。</p>
        
        <p class="白">劍光燁燁吐冰花。人傑山雄起暮笳。可笑唐朝尸位相。等閒端坐飲流霞。自家朱泚是也。功稱五霸。雄據三關。百發百中。望風而戰者魂消。七縱七擒。聞姓而歸者下拜。常笑子弟八千而兵敗。呂布三姓以無成。正是男兒要展擎天手。莫作畏刀避劍人。趁此秋高馬肥。不免喚手下頭目出來計議。復取前仇。多少是好。眾頭目向前。<span class="科">末同眾上</span>天翻地覆取中原。虎鬭龍爭未息肩。慣戰多謀天助順。勢無兩立不同天。元帥有何使令。<span class="科">丑</span>眾頭目們聽吾道來。即今唐天子失政。有功不賞。有罪不誅。赤心者遠貶嶺南。讒佞者安居廊廟。三邊七關無糧。八位五侯肥俸。非我故要如此。其實受氣不過。前者分付你辦下衣甲。可完備了不曾。<span class="科">末</span>俱完備了。<span class="科">丑</span>眾頭目聽吾號令。月黑休渡河。馬瘦莫前進。臨陣不可退畏。下營務要吉利。鼓鳴而進。金鳴而退。旗開取勝。馬到擒人。分付尤雲光。先領五千人馬進發。我隨後領兵接應。<span class="科">末</span>領鈞旨。</p>
        
        <p class="曲"><span class="牌">清江引</span><span class="科">丑</span>風高月朗秋氣清。正好相征進。雌雄頃刻分。成敗須臾定。據中原安如磐石穩。</p>
        
        <p class="曲"><span class="牌">前腔</span><span class="科">末</span>兵勇馬肥器械精。帳下旌旗整。箭離絃奏功。刀動傾人命。直殺得鬼哭神嚎天地暝。</p>
        
        <p class="曲"><span class="牌">前腔</span><span class="科">淨</span>主兵軍法嚴又明。號令風霆迅。速征盡伏從。遠近皆歸順。望軍中果然威凜凜。</p>
        
        <p class="落詩">馬鞍山前草微黃。<br />正好交兵作戰場。<br />得失榮枯皆由命。<br />死生難脫利名韁。</p>
        
        <h2 id=ch21 class="chapter"><span class="齣題">第二十一齣　李晟招賢</span></h2>
        
        <p class="曲"><span class="牌">玩仙燈</span><span class="科">末上</span>寶劍擁重裘。玉鞭馳駿。心抱廟堂憂。腰佩封侯印。</p>
        
        <p class="白">四方盜起如屯蜂。狼煙烈焰薰天紅。將軍一怒天下息。腥羶掃盡夷從風。公爾忘私願已久。此身許國不知有。金戈挽日酬戰征。麒麟圖畫功為首。雁門關外秋風烈。鐵衣披戍臥寒月。汗馬心勤二十年。羸卻斑斑鬢如雪。天子明見萬里餘。幾番勞勣來旌書。肘懸金印大如斗。無負堂堂七尺軀。下官乃代州令公李晟是也。舊居文職。新列武班。得專生殺。威鎮西川。暫退食公衙。偷閒私宅。恐有懷才抱藝之人。遠來投謁。若不將進。是謂失人。周公握髮吐哺。正此謂也。左右那裡。<span class="科">丑</span>細柳營前聽號令。大轅門外看馳驅。覆元帥。有何使令。<span class="科">末</span>左右的。即今四方擾攘。賊盜並起。正是用人之際。朝廷有旨。着我招集賢士。凡有往來參謁之人。其中多有高明之士。如遠來的。急與通報。不可隱漏。須請進以禮相留。以備國家之用。如不與他通報。罪及汝等。<span class="科">丑</span>領鈞旨。</p>
        
        <p class="曲"><span class="牌">步步嬌</span><span class="科">生外同上</span>仕路崎嶇雲程阻。宦海舟難渡。關山片月孤。霜冷風寒。怎禁淒楚。彈鋏嘆無魚。漸近長安路。</p>
        
        <p class="白"><span class="科">生</span>寒儒元是簪纓裔。怒氣沖冠時不利。<span class="科">外</span>鹽車騏驥豈終淹。十載狐裘竟凋弊。<span class="科">生</span>兄弟。這裡就是元帥府門。<span class="科">見丑介</span>大哥拜揖。<span class="科">丑</span>官人那裡。<span class="科">生</span>小生是京兆遠安縣韋皋。來拜你老爺。煩乞通報。<span class="科">丑</span>先生少待。稟元帥。外面有一個韋皋來見。<span class="科">末</span>韋皋是我故人之子。快請進來。<span class="科">丑</span>先生。元帥有請。<span class="科">生</span>兄弟少待稟過元帥。方可進見。<span class="科">外</span>哥哥先進。<span class="科">生見介</span>叔父拜揖。韋皋托在父執。敢此逕造。冒犯威顏。不勝戰慄。<span class="科">末</span>幼年曾接豐標。及壯未曾經識。不意一貌堂堂。可喜可喜。又聞入贅張相公府中。如何得投至此。<span class="科">生</span>蒙叔父罣心。果贅在彼府內。進見之初。未敢備陳。小姪有一個義弟范克孝。在外未敢擅進。<span class="科">末</span>既是賢姪金蘭契友。何不早說。左右的快請進來。<span class="科">丑</span>官人。元帥有請。<span class="科">外見介</span>元帥請坐。待范克孝參拜。<span class="科">末</span>不須下禮。賢姪幾年不見。不知你學問如何。<span class="科">外</span>啟知元帥。韋兄有經濟之才。真廟廊之器。奈何時運未通。功名不遂。<span class="科">末</span>賢姪。六韜三略。曾檢閱否。<span class="科">生</span>小姪略知一二。<span class="科">末</span>汝義弟有何高藝。<span class="科">生</span>稟叔父知道。此人有萬夫不當之勇。十八般武藝。件件皆能。曾在潁陽山徒搏一虎。纔過山西。又打死一虎。<span class="科">末</span>偉然一軀。斷非久淹之人。<span class="科">生</span>叔父跟前。豈敢一言虛誇。<span class="科">末</span>賢姪既諳文通武。范克孝又雄力絕人。如今正是用人之際。三月前聖旨到來。說道不拘功臣庶士。見任退休。一應敢勇之人。能知兵法。或有當身武藝者。即將府庫錢糧收養賢士。以需國家之用。二位來得正好。待下官申奏朝廷。聽候取用。<span class="科">生</span>多謝叔父。<span class="科">末</span>近聞得聖駕親征。已曾差人去打探聲息。不知何如。想目下定有回報。左右的。天道寒冷。且置酒來。<span class="科">生</span>不勞賜酒。<span class="科">末</span>一來與二位接風。二來與二位暖寒。<span class="科">丑</span>稟元帥。酒在此。</p>
        
        <p class="曲"><span class="牌">好事近</span><span class="科">末把盞介</span>豐采久暌違。老懷抑鬱追思。一杯蔬酒。聊慰遠來佳意。<span class="夾白">克孝。你</span>堂堂貌偉。梁棟材定作邦家器。我當保舉賢能。<span class="夾白">二位</span>管教都衣錦歸。</p>
        
        <p class="曲"><span class="牌">前腔</span><span class="科">生</span>念家尊交誼乞提攜。<span class="夾白">叔父有</span>善兼天下名譽。不辜來意。足感厚情之至。<span class="夾白">小姪呵</span>才疎德匪。我從今朝夕聽垂誨。望叔父薦拔寒微。辦赤心報答明主。</p>
        
        <p class="曲"><span class="牌">前腔</span><span class="科">外</span>徐州沛縣是鄉閭。念克孝粗知武藝。雙親早逝。與仁兄偶然為結義。<span class="夾白">他令岳張相公呵。</span>聽童兒是非。霎時禍起蕭牆內。<span class="夾白">因此我仁兄忿氣。</span>故不憚千里來投。真個是太山之倚。</p>
        
        <p class="曲"><span class="牌">太平令</span><span class="科">淨上</span>疾走如飛。戍鼓連天狼煙起。胡笳徹夜西風裡。龍爭虎鬭辨雄雌。<span class="夾白"><span class="科">末</span>探事的且喘息定。</span>事何如。御駕親征勝與輸。<span class="科">淨</span>奉天聖駕都圍住。滿城不日豎降旗。</p>
        
        <p class="白">告將軍知道。邊塞上十分緊急。<span class="科">末</span>怎見得。<span class="科">淨</span>但只見煙生紫塞。日蔽黃沙。風豕長蛇。互相吞併。龍爭虎鬭。各自爭強。紅旗赤幟。布滿四方。女哭男啼。驚惶萬戶。雄兵猛將。一似聚蟻屯蜂。短劍長鎗。好似森林密竹。東有李希烈軍馬犯邊。西有尤雲光戳戰。聖駕圍住奉天縣裡。內無糧草。外絕救兵。將軍急當救駕。不可遲緩。<span class="科">末</span>既如此。二位少留舍下。待老夫統兵救駕。<span class="科">生</span>告叔父得知。我二人雖無謀略。願隨叔父助陣。<span class="科">末</span>好好。賢姪你雖知兵法。未曾遇敵。須當用意小心。今撥五千人馬。與二位作為先鋒。開山洗路。老夫親率大兵。下營督戰便了。<span class="科">淨</span>告將軍。兵書云。多算則勝。少算則不勝。恐將軍救駕心急。不備後兵。敵人勢大。不可輕視。<span class="科">末</span>你曉得甚麼。吾聞兵書云。疾進緩退。將之謀也。聖駕被圍。事若燒眉。度日如年。孟子云。雖有智慧。不如乘勢。敵人得志心驕。料無援兵后至。吾將大兵。從中突出。賊人以為從天而下。必斬將搴旗。大功可收。聖駕可奪矣。賢姪。</p>
        
        <p class="曲"><span class="牌">撲燈蛾</span>汝當率雄師。登山與渡水。賞罰無偏向。士卒用心無怨也。<span class="夾白">克孝。</span>你施威仗勇。辦赤心保駕扶主。若還是功成捷報。管腰金衣紫富貴在須臾。</p>
        
        <p class="曲"><span class="牌">前腔</span><span class="科">生</span>忠誠臣子心。汗馬男兒事。義膽與忠肝。摧鋒冒險不避也。龍蟠虎踞。敢當鋒決個輸贏。管叛亡授首。肯教中國諉蠻夷。</p>
        
        <p class="曲"><span class="牌">前腔</span><span class="科">外</span>矢石吾敢當。生死我不懼。破虜反掌間。不須在心縈繫也。封侯萬里。那其間纔是男兒。方顯英雄武藝。把蠻煙盡掃定無遺。</p>
        
        <p class="曲"><span class="牌">尾聲</span>旗開得勝英雄事。馬到功成智士機。管取君恩拜紫泥。</p>
        
        <p class="落詩">躍馬揚鞭立大功。<br />一朝疾掃虜塵空。<br />三邊夜警無傳箭。<br />願取天山早掛弓。</p>
        
        <h2 id=ch22 class="chapter"><span class="齣題">第二十二齣　祝香保父</span></h2>
        
        <p class="白"><span class="科">淨上</span>人無遠慮。必有近憂。前日韋姐夫被我背了一場是非。爹爹一時趕出去了。小姐恨入骨髓。他是親生的女兒。爹爹倘若回心轉意。教我如何是好。如今一不做。二不休。我見小姐為因爹爹身體不安。每日到祠堂中祈保。方纔又拿香紙去了。待我將機就計。只說道小姐咒罵爹爹。不免哄爹爹到祠堂中去。撞着小姐。我便當他面前叫破了。就後有話說。不過只是報冤。妙計妙計。計就月中擒玉兔。謀成日裡捉金烏。<span class="科">下</span></p>
        
        <p class="曲"><span class="牌">天下樂</span><span class="科">旦上</span>罷舞離鸞鏡掩塵。那堪風雨老靈椿。</p>
        
        <p class="白">徐步出階庭。西林近日斜。對天通意旨。鑑取妾身誠。奴家思想着。父母養育妾身長大。多少劬勞。今享此富貴。皆是父母福庇。近日爹爹身體不安。無可報答。不免到神前立下玄疏。減妾身二十年陽壽。添爹爹二十年遐齡。多少是好。</p>
        
        <p class="曲"><span class="牌">石榴花</span>心香一炷。稽首告穹蒼。嚴父病在膏肓。恩罔極。未曾償。願減妾身年添父齡長。願霎時體康。百年強健常無恙。望天心乞賜周全。庶表我為女衷腸。</p>
        
        <p class="曲"><span class="牌">石竹花</span><span class="科">淨外上</span>病臥房幃。屈指又經數月。面貌萎黃。力衰體怯。</p>
        
        <p class="白"><span class="科">淨</span>爹爹。你久病臥牀。我扶着你走動一走動。<span class="科">外</span>這等到好。<span class="科">扶走介</span>你看這廳上。也無人打掃。几案都是塵垢。<span class="科">淨</span>爹爹。你休要閒管。請自保養精神。祠堂門到開了。爹爹進去禱祈神力保佑。這病就好。<span class="科">外</span>到也說得是。<span class="科">行介</span>呀。誰燒紙錢在此。<span class="科">淨</span>姐姐在這裡。問姐姐便是。<span class="科">外</span>我兒。誰在此燒紙錢。<span class="科">旦背云</span>欲說真情。又道沽名。欲待不說。又難回話。事處兩難。怎生是好。<span class="科">淨</span>爹爹。今日童兒不說。更待何時。姐姐因你前日趕了姐夫出去。每日自言自語。切齒怨恨。如今對天咒罵爹爹早死早滅。待他夫妻完聚。因此上在此燒紙。<span class="科">外</span>你咒得我好。養得你這等長大。你忍下得這等毒手。<span class="科">旦</span>童兒休得無禮。怎麼在爹爹面前無中生有。架空說這一場。我為爹爹久病。減壽立疏。祈保身體。那有這話。</p>
        
        <p class="曲"><span class="牌">一封書</span><span class="科">外打介</span>自生你似掌珠。教拈針及讀書。寒時節與衣。飽肥甘尤慮饑。及至夫妻成匹配。反背深恩咒咀吾。對神祗。惡言詞。女害親爹甚所為。</p>
        
        <p class="曲"><span class="牌">前腔</span><span class="科">老旦上</span>紗廚裡睡起。悶無聊倚翠幃。無人問起居。隔花陰鳥自啼。忽聽得堂前人競語。斂衽忙將蓮步移。父和兒。事何如。兩兩諠譁辨是非。</p>
        
        <p class="白"><span class="科">外</span>你養得好女兒。對天咒我早死早滅。童兒取大棍來。<span class="科">老旦</span>相公。孩兒是你的女。料無大事。便有些差池。亦當饒恕。況孩兒知今博古。豈肯為此不孝。<span class="科">外</span>又來護短了。我身體方纔好些。又對天咒罵我。<span class="科">老旦</span>是誰見。<span class="科">外</span>是童兒見。<span class="科">老旦</span>孩兒。此事有無。何不與他辨說。<span class="科">旦</span>爹爹母親在上。天地神明鑑察。孩兒因爹爹身子不安。燒香立疏。保佑霎時健康。減妾二十年陽壽。添爹爹二十年遐齡。不料爹爹與童兒到來。急遽之間。不及告訴。欲說祈禱。又道沽名。所以不好回答。豈料童兒在爹爹面前謗言。道奴家對天燒紙。咒罵爹爹早死早滅。爹爹不察情由。將孩兒打倒在此。<span class="科">老旦</span>卻原來。相公。孩兒見你身體不安。他在神前立疏保佑。減己陽壽。添汝遐齡。何反聽此謗言。將他責打。<span class="科">外</span>夫人不要聽他。既有此心。何不早說。見我要打便胡說。<span class="科">老旦</span>孩兒過來。是非說與你爹爹聽着。</p>
        
        <p class="曲"><span class="牌">山坡羊</span><span class="科">旦</span>爹爹休嗔休怪。孩兒叨承鍾愛。<span class="夾白">為爹爹有病。</span>終朝廢食。終夜衣不解。惡禍胎。無端降下來。把迷天大罪。大罪將奴害。誰想爹爹反忌猜。<span class="科">合</span>哀哉。思之淚滿腮。哀哉。思之淚滿腮。</p>
        
        <p class="曲"><span class="牌">前腔</span><span class="科">老旦</span>聽妾一言寬解。父子人倫之大。三綱五典。五典曾諳解。休致猜。把雷霆怒且撥開。易云愆忿。愆忿君當戒。只怕父子相殘天降災。<span class="科">合前</span></p>
        
        <p class="曲"><span class="牌">前腔</span><span class="科">外</span>你好蹊蹺作怪。動不動為他來遮蓋。誰人似你。似你禽犢愛。你口莫開。牝雞鳴禍便來。我胸中自有。自有分明在。自恨親生女不才。<span class="科">合前</span></p>
        
        <p class="落詩">孩兒怎敢逆爹娘。<br />怎奈爹行不忖量。<br />耕牛為主遭鞭打。<br />啞婦傾杯惹禍殃。</p>
        
        <h2 id=ch23 class="chapter"><span class="齣題">第二十三齣　韋皋領兵</span></h2>
        
        <p class="曲"><span class="牌">宴陳平</span><span class="科">生上</span>脫卻舊儒衣。便望封侯。<span class="科">外</span>雄兵百萬須授首。不斬渠魁誓不休。</p>
        
        <p class="白"><span class="科">生</span>黃河豈常濁。澄清亦有時。功名仗三箭。不用萬言書。韋皋乃白面書生。多蒙叔父李令公。着我領五千人馬。同賢弟前去開山洗路。就此起程。不免叫軍校過來。分付他則個。軍校每何在。<span class="科">末同眾上</span>用箭須用長。挽弓須挽強。射人先射馬。擒賊先擒王。覆先鋒。有何鈞旨。<span class="科">生</span>軍士每近前聽吾號令。一不許逡巡畏縮。二不許輕易揚威。三不許亂鳴金鼓。四不許泄漏軍情。五不許移前易後。六不許慢令致期。七不許忤違軍令。八不許隊伍參差。九不許拾遺竊取。十不許信地擅離。有違軍令者斬。虛報軍情者斬。擄掠財物者斬。自相爭競者斬。務要同心協力。以收大功。分付前軍。離城十里。掘下陷坑。仍將草茅來遮蓋。臨陣之時。詐敗佯輸。從側路奔走。<span class="科">外</span>哥哥為何詐敗。<span class="科">生</span>你不知道。那賊人見淺。一徑大路趕來。必墮吾計中。賊可擒矣。</p>
        
        <p class="曲"><span class="牌">窣地錦襠</span>旌旗蔽日滿天紅。蹀躞霜蹄馬似龍。三軍一鼓便擒戎。頃刻胡塵一掃空。</p>
        
        <p class="曲"><span class="牌">前腔</span><span class="科">淨引眾上</span>衝天殺氣黑漫漫。壯士聞風心膽寒。鳴鑼擊鼓徹雲端。莫作尋常一例看。</p>
        
        <p class="白"><span class="科">淨</span>來將何人。怎敢領兵對陣。<span class="科">生</span>吾乃李令公帳下副將韋皋。先鋒范克孝是也。汝是何人。<span class="科">淨</span>吾乃朱太尉手下副將尤雲光是也。<span class="科">生</span>你這逆賊。好好開了城門。獻出駕來。萬事俱休。稍有遲違。殺得你片甲不存。悔之晚矣。<span class="科">淨</span>無名小將。休得亂言。排開陣勢。與你廝戰。</p>
        
        <p class="曲"><span class="牌">雙勸酒</span><span class="科">生淨殺介</span>鼓鳴金進。弓開絃響。眾軍用心。論功陞賞。區區小將有何強。敢與相持胡鬭莽。</p>
        
        <p class="曲"><span class="牌">窣地錦襠</span><span class="科">淨眾</span>連年得勝駕都圍。不料韋皋會使機。空坑陷馬怎施為。只得投降聽指揮。</p>
        
        <p class="白"><span class="科">生</span>尤雲光已擒。餘兵星散。不必窮追。且將尤雲光綁在軍前。將士每傳令休息。先以牛酒犒勞。然後論功陞賞。眾軍奏凱回陣。<span class="科">眾</span>得令。</p>
        
        <p class="曲"><span class="牌">水底魚</span><span class="科">末領眾上</span>戰鼓如雷。旌旗獵獵飛。鞭敲金凳。人唱凱歌回。</p>
        
        <p class="曲"><span class="牌">前腔</span>鎗刀擺列。軍容煞整齊。到韋將軍營寨。遠聞得勝歸。</p>
        
        <p class="白">快傳令太尉。領兵來策應。<span class="科">相見介生</span>多蒙叔父掛心。<span class="科">末</span>賢姪。可喜可喜。<span class="科">生</span>告叔父得知。賊首已擒。餘兵星散。李希烈不戰自潰。聖圍已解。但無人保駕。併解賊首上京。<span class="科">末</span>老夫恐二位不諳戰征。難退希烈雲光。故親率大兵。前來策應。且喜功成。范克孝。今日方見你勇猛。賢姪保駕。克孝解賊。二位一同上京。聽候陞賞。<span class="科">生</span>還請叔父保駕。<span class="科">末</span>老夫信地不可擅離。二位還去。我這裡一壁廂將功申奏朝廷。定有陞賞。<span class="科">外</span>如此多謝叔父了。</p>
        
        <p class="落詩">三箭定天山。<br />長歌入漢關。<br />功因多難立。<br />身為太平閒。</p>
        
        <h2 id=ch24 class="chapter"><span class="齣題">第二十四齣　提領央媒</span></h2>
        
        <p class="曲"><span class="牌">梨花兒</span><span class="科">丑上</span>風流提領家富豪。風流慣使風流鈔。只為風流折了腰。<span class="夾白">嗏。</span>風流落在風流套。</p>
        
        <p class="白">我是個風流提領。慣要遊山玩景。只因沒了夫人。怎捱得冬天腳冷。夜來叫屈連天。恨不得臨渴掘井。使了千錢萬錢。不得親事完整。自家王提領是也。只因喪了夫人。打探得張相公府中有一小姐。十分標致。吾欲娶之。未知姻緣若何。不免叫院子出來商議則個。院子那裡。<span class="科">末</span>一聲呼院子。兩腳走東西。覆相公。有何分付。<span class="科">丑</span>我欲要取張相公的小姐為妻。<span class="科">末</span>相公差矣。那小姐是有丈夫的。使不得。<span class="科">丑</span>院子。你不知道。他丈夫不成器。被張相公趕出去了。只是無人做媒。<span class="科">末</span>既然如此。張相公府中有個富童。老相公十分愛他。若得他主婚。此親事便成。<span class="科">丑</span>快去請來。<span class="科">末</span>富管家有請。<span class="科">內應</span>是誰請我。<span class="科">末</span>王提領相請。<span class="科">淨</span>就來了。</p>
        
        <p class="曲"><span class="牌">前腔</span>門外是誰稱管家。喬妝喬扮滿面麻。擺擺搖搖自奬誇。<span class="夾白">嗏。</span>東嶽廟裡神靈怕。</p>
        
        <p class="白"><span class="科">末</span>只好驚鬼。<span class="科">淨</span>不驚鬼何人怕我。王相公拜揖。<span class="科">丑</span>尊舅拜揖。<span class="科">淨</span>王相公。不來親者強來親。今日呼喚。有何鈞旨。<span class="科">丑跪介</span>有一事。望乞作成作成。<span class="科">淨</span>請起請起。有事但說。<span class="科">丑</span>聞得府上小姐寡居日久。下官意欲求為妻室。欲煩管家主張。若得成全此事。重重相謝。<span class="科">淨</span>道是甚麼事。原來如此。這等何難。既蒙擡舉。都在小人身上。<span class="科">丑</span>多謝多謝。若得應承。萬望回報。</p>
        
        <p class="曲"><span class="牌">胡笳令</span>只為夫妻中路離。空抱鼓盆悲。若還成就姻緣事。定應宿世繫紅絲。</p>
        
        <p class="曲"><span class="牌">前腔</span><span class="科">淨</span>下禮行茶都莫提。我自有施為。但請童兒喫一醉。管教成就做夫妻。</p>
        
        <p class="曲"><span class="牌">前腔</span>浪語閒言都是虛。<span class="夾白">媒妁</span>你要用心機。藍橋若得春消息。好花折取一枝歸。</p>
        
        <p class="落詩">兩邊好歹我都包。<br />女渡銀河駕鵲橋。<br />今世夫妻前世事。<br />冰人不必絮叨叨。</p>
        
        <h2 id=ch25 class="chapter"><span class="齣題">第二十五齣　韋皋得真</span></h2>
        
        <p class="曲"><span class="牌">菊花新</span><span class="科">生上</span>關山夜月照矛戈。轉日回天功績多。天意果如何。未見皇恩及我。</p>
        
        <p class="白">壯士長驅氣若虹。萬人誰敢當吾風。凱歌齊唱入朝去。山呼拜舞承明宮。丹心一點似葵側。臣子堅剛如鐵石。聖朝公道日月明。照耀古今誰與匹。小生只因父母雙亡。又兼連科不第。干謁張相公。得諧夫婦之好。奈岳父聽讒。特來投奔李令公。又蒙令公言聽計用。遂成大功。今者因解尤雲光赴京。即在會同館聽候聖旨。不免解下戎衣。少息勞苦。已令范克孝朝門外打聽聖旨。未知何如。小生自從那日別了娘子。未知安否何如。又未知岳父岳母處如何。仔細思量起來。不覺澘然淚下。</p>
        
        <p class="曲"><span class="牌">啄木兒</span>分鸞鳳已數年。未審月貌花容可似前。記臨岐手執叮嚀。得功名早歸庭院。喜別來已得身榮顯。勳名震動功不淺。候聖旨褒封衣錦旋。</p>
        
        <p class="曲"><span class="牌">三段兒</span>童兒譖言。這冤仇不共戴天。岳母見憐。願早還鄉伏罪愆。三牲五鼎為供膳。顯夫人選恩非淺。夫婦同歡續斷絃。</p>
        
        <p class="曲"><span class="牌">歸朝歡</span><span class="科">外</span>朝門外。朝門外拱候旨傳。<span class="夾白"><span class="科">生</span>你回來了。事體何如。<span class="科">外</span></span>未見皇言下九天。忽相見。忽相見店主寄言。<span class="夾白"><span class="科">生</span>他姓甚麼。<span class="科">外</span>此人說道姓王。<span class="科">生</span>他在那裡住。<span class="科">外</span></span>家住摘星橋畔。<span class="夾白"><span class="科">生</span>他說甚言語。<span class="科">外</span></span>道吾兄昔日留伎館。玉簫可意曾留戀。特寫春容寄少年。</p>
        
        <p class="曲"><span class="牌">三段子</span><span class="科">生</span>說着淚漣漣。月下花前情萬千。鴇母見偏。忽起風波散錦鴛。自投西蜀經年。為死生未卜常懷念。會晤無由各一天。</p>
        
        <p class="白"><span class="科">外</span>哥哥不須下淚。見有店主人在此。<span class="科">生</span>我為王事。不及着人看他。着那漢子進來見我。<span class="科">淨</span>小人叩頭。<span class="科">生</span>你是何人。<span class="科">淨</span>小人是摘星橋王婆店。大人昔日做下處。<span class="科">生</span>到此何幹。<span class="科">淨</span>玉簫姐寄一幅春容在小人店中。聞知大人到此。特地送來。<span class="科">生</span>幾時寄來在你店中。<span class="科">淨</span>大人離店未久。王小二送來。不遇大人。留在店中。<span class="科">生</span>玉簫姐一向好麼。<span class="科">淨</span>大人還不知道。聞得書來之後。玉簫大姐為着大人。口吞玉環。哽咽而死。<span class="科">生</span>可憐可憐。將春容上來。你出門外伺候。我着人來打發你去。<span class="科">淨</span>一心忙似箭。兩腳走如飛。<span class="科">淨下生外看介</span></p>
        
        <p class="曲"><span class="牌">前腔</span><span class="科">生念詩悲介</span>前生運蹇。以致今生分緣淺。今生命慳。擬結來生未了緣。丹青過目如親見。婦人似你貞烈罕。難得身墮風塵節義全。</p>
        
        <p class="曲"><span class="牌">歸朝歡</span>這節義。這節義伊誰與傳。我心銘徒自鐫。這骸骨。這骸骨伊誰與填。我心旌徒自懸。樂昌一旦俄分鏡。延平津怎得重會劍。洛浦何年珠再還。</p>
        
        <p class="曲"><span class="牌">前腔</span><span class="科">外</span>不須用。不須用嚎啕怨天。夫婦皆因宿世緣。思尊嫂思尊嫂正當妙年。鸞鳳和鳴期百年。奈死生有命難移轉。藍田種玉根還淺。更為思君喪九泉。</p>
        
        <p class="曲"><span class="牌">尾聲</span><span class="科">合</span>梨花夜雨飛瓊片。荷葉秋霜委翠鈿。怎得花再鮮妍荷再圓。</p>
        
        <p class="白"><span class="科">末上</span>扣首承王命。回身轉玉階。聖旨已到。跪聽宣讀。皇帝詔曰。朕聞先代軒轅破蚩尤。非仗武不能。大禹征有苗。非用兵不克。兵乃邦家爪牙。武實封疆捍禦。茲者中原陸沈。犬羊鼎沸。希烈弄兵西擾。朱泚率眾南侵。生民塗炭。朕甚憫焉。為此駕幸親征。不意陷身狐窟。李晟選將得人。用兵有法。韋皋出戰奮勇。百戰百勝。而建立奇功。范克孝勇冠三軍。而力移九鼎。此三人者。奠已破之山河。復幾危之社稷。李晟陞天下都元帥。食邑五千戶。韋皋授西川節度使。操生殺之權。代張延賞之任。范克孝授驍騎將軍。亦暫任西川。同理軍務。即隨韋皋。親齎玉音交割。嗚呼。李晟舉賢匡國。乃臣子之忠誠。旌善賞功。乃朝廷之大典。沐此黃麻。各司厥職。望闕謝恩。山呼。<span class="科">生外</span>萬歲萬歲萬萬歲。<span class="科">末</span>下官告別。<span class="科">生</span>請館驛中茶飯。<span class="科">末</span>多謝多謝。<span class="科">生</span>好排茶飯供朝使。尊重衣冠答聖明。<span class="科">末下</span></p>
        
        <p class="曲"><span class="牌">大聖樂</span><span class="科">生</span>謝吾皇手詔榮除。豈料光生腐草餘。才疎任重心慚愧。惟赤膽貫虹霓。今喜岳翁顯任皋遷替。晝錦榮歸世所稀。<span class="科">合</span>辭京國。返故廬。夫榮妻貴耀門閭。懸金印。服紫衣。長安道上馬如飛。</p>
        
        <p class="曲"><span class="牌">前腔</span><span class="科">外</span>謝仁兄蔭及區區。厚德銘心不可違。天恩降勑為邊備。局量淺怎施為。追思狂稚當年事。今日方知昨日非。<span class="科">合前生</span></p>
        
        <p class="白">左右的。與我先齎公文一角到西川去。<span class="科">外</span>哥哥。是甚麼公文。<span class="科">生</span>韓翺的公文。我把韋皋二字改作韓翺。庶免岳父羞見。</p>
        
        <p class="落詩">丹鳳銜書下玉墀。<br />誰知大將是鴻儒。<br />紛紛車馬多如簇。<br />一路風光到草廬。</p>
        
        <h2 id=ch26 class="chapter"><span class="齣題">第二十六齣　逼女更夫</span></h2>
        
        <p class="曲"><span class="牌">謁金門</span><span class="科">外上</span>侯門深似海。人馬過來稀。晝永人閒誰作侶。消磨白日無過只仗琴書。</p>
        
        <p class="白">老病今安托上天。明香滿爇告神前。自憐膝下兒孫少。幼女猶能奉暮年。我張延賞家資富足。爵祿崇高。爭奈無子。止有一女。不料招這不成才的韋皋為婿。被我趕出去。不知下落。童兒那裡。<span class="科">淨</span>全憑三寸舌。來說兩邊親。爹爹有何分付。<span class="科">外</span>童兒。韋皋被我趕出去。不知幾時等得他回來。只是擔閣我女兒。如何是好。<span class="科">淨</span>爹爹。韋皋窮便窮。氣最大。定然不來了。<span class="科">外</span>他若不來之時。我孩兒終無結果。我老景倚靠着誰。<span class="科">淨</span>爹爹。不若教小姐別嫁一個門當戶對的兒郎。侍奉爹爹暮年。卻不為美。<span class="科">外</span>我欲如此。只是難尋稱意的兒郎。<span class="科">淨</span>爹爹。王提領沒了夫人久矣。欲求娶小姐。此人若何。<span class="科">外</span>此人到好。只怕孩兒不從。<span class="科">淨</span>只要爹爹做主。那怕小姐不從。<span class="科">外</span>既如此。請小姐出來。<span class="科">淨</span>小姐有請。得他心肯日。便是我運通時。<span class="科">下</span></p>
        
        <p class="曲"><span class="牌">菊花新</span><span class="科">旦上</span>嬌鸞雛鳳各分飛。玉纖空自數歸期。靜聽金風聲裡送。誰家月夜搗寒衣。</p>
        
        <p class="白">桑楡暮景念慈顏。萍梗兒夫去不還。坐處憂愁行處想。別時容易見時難。奴家自從兒夫別後。心隨千里。神思不寧。且喜爹爹身體康健。不免向前問安則個。爹爹萬福。<span class="科">外</span>孩兒到來。<span class="科">旦</span>爹爹尊體若何。<span class="科">外</span>孩兒。多虧你母子調理。喜得安痊<span class="科">旦</span>爹爹。為子事親。理之常也。何須掛懷。<span class="科">外</span>孩兒。我有一言。今對你說。<span class="科">旦</span>不知有何分付。<span class="科">外</span>吾今景入桑楡。嘆衰容之漸老。官居棨戟。奈子息之全無。看你容貌俱全。合當與將門相府結婚姻。詩禮通曉。堪並公子王孫偕伉儷。汝母一時不度。將你錯配韋皋。不才浪蕩。難稱東牀之選。放鷹逐犬。擾害鄉民。訪柳尋花。不務生業。無仁無義。不孝不忠。逐婿非我不情。於理自當責遣。萍梗之狂夫。此去必填溝壑。青春之愛女。合宜重配豪門。一與汝諧老。二贍我餘年。你可絕夫情。宜遵父命。<span class="科">旦</span>爹爹。孩兒性雖愚魯。曾觀國史。每閱經書。婦人不踐二庭。夫在安可再嫁。曾聞漢陳孝婦甘貧賤以事親姑。唐李德武妻寧殞身而守夫節。今雖不及剔目斷臂之貞廉。亦可守事親敬夫之道理。羈旅之兒夫。信息不傳於鴻雁。深閨之處女。貞烈敢比於冰霜。再嫁之言。實難從命。事親之道。自保無虧。<span class="科">外怒介</span>你不從父命。安得為孝。你是何處生長。口食身衣。享用何人。到把言語犯我。只是少打。</p>
        
        <p class="曲"><span class="牌">香羅帶</span><span class="科">旦</span>兒夫向帝京。安知死生。奴連宵不昧魂夢驚。自憐前世分緣輕也。關山月各天明。<span class="夾白">爹爹</span>黃花晚節榮暮齡。孩兒永戀親闈也。肯忘深閨夫婦情。</p>
        
        <p class="曲"><span class="牌">前腔</span><span class="科">外打旦介</span>良言你不聽。胡言廝挺。父不是親誰是親。卻違父命戀夫情也。真逆子假惺惺。那些承顏順志為孝親。<span class="夾白">罷罷。</span>女生外向從古有也。<span class="夾白">我欲待打死你呵。</span>只為無兒且恕矜。</p>
        
        <p class="白">棒頭劣女歸泉壤。免使狂夫去復來。<span class="科">外下</span></p>
        
        <p class="曲"><span class="牌">前腔</span><span class="科">老旦上</span>堂前鬧炒聲。知誰論爭。莫非父子傷面情。<span class="夾白"><span class="科">扶旦介</span>孩兒。你為何跌倒在地。<span class="科">旦</span>爹爹將孩兒打倒在此。<span class="科">老旦</span>相公。</span>這些弱息你親生也。今痛責為何因。<span class="夾白">我兒。</span>停悲與我說個明。打女連娘苦也。頓覺腮邊珠淚零。</p>
        
        <p class="白">孩兒。爹爹為何打你。說與我知道。</p>
        
        <p class="曲"><span class="牌">五更轉</span>玉貌愁。蛾眉蹙。因何事。恁啼哭。眼底淚珠。淚珠常撲簌。父子參差。語言傷觸。思量起。這是非。潑奴僕。搬唆老父。老父將他逐。<span class="夾白">孩兒。為甚事。說與我做娘的知道。</span>免使我心疑痛憐骨肉。</p>
        
        <p class="曲"><span class="牌">前腔</span><span class="科">旦</span>苦在心。難回覆。說將來。情太毒。韋郎生死。生死應難卜。爹聽讒言。逼嫁他族。言語乖。不順情。遭凌辱。<span class="夾白">爹爹呵。</span>任童兒潑賤。潑賤為心腹。不念孩兒親生骨肉。</p>
        
        <p class="白"><span class="科">老旦</span>孩兒。原來如此。待我叫童兒問他則個。</p>
        
        <p class="曲"><span class="牌">桂枝香</span><span class="夾白"><span class="科">旦</span>母親。</span>心中自忖。不如休問。韋郎因為不思。今結下終身仇恨。千般勸解。千般勸解。兒夫不聽。今成畫餅。古人云。勢敗奴欺主。時衰鬼弄人。</p>
        
        <p class="白"><span class="科">老旦</span>童兒那裡。<span class="科">淨</span>無端禍起須臾至。打點言辭答主人。老夫人。童兒來了。<span class="科">老旦</span>這狗才還不跪。<span class="科">淨</span>奶奶。外面人都叫我做大官。不要罵這兩個字出來。<span class="科">老旦</span>唗。這奴才。你為何在老相公面前唆哄。逼小姐改嫁。<span class="科">淨</span>我不曾。<span class="科">老旦</span>還說不曾。<span class="科">老旦打淨介</span></p>
        
        <p class="曲"><span class="牌">前腔</span><span class="科">老旦</span>無端狼毒。唆爹嗔忿。令人恨你不仁。直恁把綱常亂紊。背是面非。背是面非。多般讒譖。數惡不盡。<span class="夾白"><span class="科">旦</span>娘休要怪他。</span>自評論。骨肉生嫌隙。非親卻是親。</p>
        
        <p class="曲"><span class="牌">前腔</span><span class="科">淨</span>夫人聽稟。不須生忿。爹爹日夜斟量。怕小姐鴛幃孤另。<span class="夾白">王提領呵。</span>是豪門貴戚。豪門貴戚。青春才俊。欲諧秦晉議婚姻。好意來攛掇。誰知反怪嗔。</p>
        
        <p class="白"><span class="科">老旦</span>這奴才。今後再不改。活活打死你。<span class="科">淨</span>今後再不敢了。<span class="科">老旦</span>起去。</p>
        
        <p class="落詩">搬是搬非太不仁。<br />懷揣羞臉走如雲。<br />自家骨肉常如此。<br />何況區區陌路人。</p>
        
        <h2 id=ch27 class="chapter"><span class="齣題">第二十七齣　韋皋榮行</span></h2>
        
        <p class="曲"><span class="牌">菊花新</span><span class="科">末上</span>鎮靜擁貔貅。烈士封侯。狼煙烽火擾神州。為國心憂。</p>
        
        <p class="白">壯志吞胡羯。忠心貫斗牛。手提三尺劍。欲斬叛臣頭。且喜韋皋收伏了奉天等縣。迎取聖駕。并解逆賊尤雲光赴京。已除授西川節度使。隨齎勑命到任。昨日報來。今日代州經過。呀。鼓樂喧天。敢是范韋二人來也。</p>
        
        <p class="曲"><span class="牌">神仗兒</span><span class="科">生外</span>旌旗擁蔽。旌旗擁蔽。鼓金鼎沸。親承聖旨。到得代州界里。權駐節。且停［⿸⿰方𠂉兒］。權駐節。且停［⿸⿰方𠂉兒］。</p>
        
        <p class="白"><span class="科">相見介生</span>恩旨煩叔父且收下。叔父請坐。待韋皋拜謝提攜之恩。<span class="科">末</span>二位自有大功陞賞。老夫何能。不須拜謝。<span class="科">生拜介</span>皆賴叔父保舉。<span class="科">末</span>賢姪。你奉請鸞輿入鳳城。旗開取勝虜塵清。克孝。你威風遠振三千里。武勇高超百萬兵。<span class="科">生</span>春意漸回枯草綠。秋毫無犯鬼神驚。<span class="科">外</span>今朝唐室重興復。破碎山河一坦平。<span class="科">末</span>老夫辦下一杯酒。與二位賀喜。<span class="科">生</span>重蒙叔父盛情。不勞賜酒。一者恐違欽限。二者歸心似箭。不敢久留。<span class="科">末</span>如此。待老夫遠送一程。</p>
        
        <p class="曲"><span class="牌">八聲甘州</span>逆賊不道。致萬民奔走。中原紛擾。滔天罪惡。無情三尺難饒。恢恢天網疎不漏。假手吾曹安可逃。<span class="科">合</span>細思有擎天捧日功勞。</p>
        
        <p class="曲"><span class="牌">前腔</span><span class="科">生</span>扶桑日漸高。一霎時霧散煙消。重興唐室。永保萬年堅牢。<span class="夾白">既蒙舉薦。又荷奏聞。皆看先人薄面。</span>綈袍戀戀懷故友。今日方知生死交。<span class="科">合前</span></p>
        
        <p class="曲"><span class="牌">前腔</span><span class="科">外</span>寒微本草茅。賴高明提掇。頓上雲霄。慚惶無地。倚賴有天圖報。從今委身親國事。管取山河不動搖。<span class="科">合前末</span></p>
        
        <p class="白">這等奇功。天下少有。<span class="科">生</span>這功勞一賴朝廷洪福。二仗叔父威風。三借克孝奮勇。於小生略無寸功。<span class="科">外</span>不然。此乃天子中興之福。元帥用將之宜。又兼吾兄方略成功。克孝有何能。<span class="科">末</span>二位不必謙遜。今日富貴。非我三人之功。皆是張相公之功。<span class="科">生</span>這功何為張相公的。<span class="科">末</span>二位若非張相公激勵。此時還在放鷹逐犬。何如得此高官。你回去不可記仇。愈加敬重。方是道理。<span class="科">生</span>謹領嚴命。</p>
        
        <p class="落詩">舊德張公不可忘。<br />功名唾手便還鄉。<br />常言將相本無種。<br />果是男兒當自強。</p>
        
        <h2 id=ch28 class="chapter"><span class="齣題">第二十八齣　童兒暗毒</span></h2>
        
        <p class="白"><span class="科">淨上</span>天有不測風雲。人有旦夕禍福。誰想老相公前病又復發。今日遷在書房中養病。夫人小姐。亦不容見面。雖然小姐不時進藥。老爹亦不倸他。若不尋個計較。乘此機會害了他。倘後老爹過世。姐夫家來。必喫他虧。今早我在街上買些毒藥在此。待小姐來進湯藥之時。潛將毒藥放在碗內。當面叫破。女兒藥死父親。唆哄老爹。要小姐自喫。一發害了他性命。除絕後患。卻不是好。不免扶爹爹出來則個。</p>
        
        <p class="曲"><span class="牌">醉落魄</span><span class="科">扶外上</span>骨立如山。力倦神衰食減。知死易再生難。</p>
        
        <p class="白">病久形如削。愁多鬢若蓬。我病勢狼狽。如何是好。<span class="科">淨</span>爹爹。童兒昨日到街坊上。替爹爹占一課。說此病乃為陰人氣上來的。不宜見陰人面。<span class="科">外</span>好靈課。分明受了小姐之氣。此病重發。<span class="科">淨</span>只是不見陰人。慢慢將息。自然無事。<span class="科">外</span>既如此。今後夫人小姐來時。切不可教他進來見我。我且把房門掩上。待我自在睡一睡。</p>
        
        <p class="曲"><span class="牌">醉扶歸</span><span class="科">旦將藥上介</span>風欺燭焰煙光冷。病染椿庭珠淚零。弱息扶持力難勝。怎醫得膏肓病。虔誠稽首告神明。願此無災眚。</p>
        
        <p class="白">童兒。爹爹病體若何。<span class="科">淨</span>休問休問。爹爹不許婦人家見面。</p>
        
        <p class="曲"><span class="牌">前腔</span><span class="科">旦</span>昨宵夢寐靜不靜。今朝飲食增不增。爹說與恁兒聽。<span class="夾白">咳。</span>只愁日薄桑楡景。<span class="夾白">爹爹。藥在此。請爹爹喫一口兒。<span class="科">外</span>童兒。接過藥來我喫。<span class="科">旦</span></span>持來藥餌自煎成。願服後知神應。</p>
        
        <p class="白"><span class="科">淨</span>爹爹。這藥熱。待我把碗來倒一倒。<span class="科">火起介</span>爹爹不好了。姐姐遞來的藥內。有毒在裡面。倒將下來。只見紅光焰焰。毒氣逼人。小姐要藥死爹爹了。<span class="科">外打旦介旦哭介外</span>這賤人。你將毒藥藥死我。嗔怪我打。到啼哭起來。<span class="科">旦</span>爹爹。孩兒不是為此啼哭。</p>
        
        <p class="曲"><span class="牌">勝葫蘆</span><span class="夾白">孩兒</span>前日遭杖杖頭疼。今日遭杖杖頭輕。不能使疼因無力。教兒不覺淚溋溋。兒若虧心天鑑證。童兒搬譖不須聽。逆天大罪兒不做。乞憐骨肉莫生嗔。</p>
        
        <p class="白"><span class="科">外</span>是你幹出逆天大罪。到是我聽人搬鬭。且住。欲治其國。先齊其家。且不打你。將麻繩來縛了。押入黃河水中去。我一女不能教道。如何治得外人。叫院子過來。<span class="科">末</span>暫離朱戶外。直入畫堂中。覆老爹。有何分付。<span class="科">外</span>院子。我那忤逆之女下毒藥害我。你與童兒好生綁縛。送入黃河水中去。盡了他性命。如若容情。走失逃生。罪同一體。<span class="科">末</span>老爹差矣。聽小人告稟。老爹臥病。小姐睡不安寢。食不下嚥。雖未曾割股剖心。真個肯捐生代死。小姐是親生孝順之女。怎忍分離。童兒是異姓奸詐之徒。豈宜聽信。鄧伯道遺棄親兒。後遂絕嗣。晉獻公出亡太子。以致亂邦。老相公。小姐非親誰是親。休聽搬唆便生嗔。若教一旦沈江水。老景扶持有甚人。<span class="科">外</span>我為主兵元帥。一女尚不能治。誰要你來說方便。快押去。休要討打。<span class="科">末</span>不好了。夫人快來。<span class="科">老旦上</span>隔牆須有耳。窗外豈無人。為何將他綁縛在此。<span class="科">外</span>你還來問。養得好女兒。下毒藥害我性命。不是童兒說。幾乎被他藥死了。如今叫院子綁送黃河淹死了罷。<span class="科">老旦驚介</span></p>
        
        <p class="曲"><span class="牌">錦衣香</span><span class="夾白">你</span>沒下稍聽人調。全不知白和皂。那些縱橫是非顛倒。<span class="科">外</span>婦人家何必絮叨叨。專主中饋是你勤勞。<span class="科">旦</span>兒今拚死。只是千載後躭名不孝。<span class="科">合</span>負屈天知道。妾還死也陰司地府冤冤相報。</p>
        
        <p class="曲"><span class="牌">前腔</span><span class="科">老旦</span>我看你真潦倒。殺子孫沒分曉。<span class="科">旦</span>罪奴不孝甘當強招。<span class="科">外</span>再將言語來觸惱。教伊母子盡喪波濤。<span class="科">老旦</span>若吾兒果死。做娘的誓不相拋。<span class="科">合前外</span></p>
        
        <p class="白">快押去。</p>
        
        <p class="曲"><span class="牌">漿水令</span><span class="科">旦</span>願爹爹百歲壽高。養童兒箕裘承紹。我自拚身死在今朝。只是難忘父母養育劬勞。<span class="科">合</span>心腸熱似火燒。童兒冷眼微微笑。再三告。再三告。爹不恕饒。空懊惱。空懊惱。動地悲號。</p>
        
        <p class="曲"><span class="牌">尾聲</span>非災頃刻來不小。母子分離在這遭。死別生離恨怎消。</p>
        
        <p class="白"><span class="科">外</span>也罷。童兒與院子押這不孝的丫頭。送與王提領為妻。若不順從。一步一棍。打下黃河。逕來回話。童兒。如若院子容情。叫起地方一發都送了。<span class="科">老旦哭介</span></p>
        
        <p class="曲"><span class="牌">哭相思</span><span class="科">旦</span>心如刀割淚如珠。只恨爹爹見識迷。世上萬般哀苦事。無過死別與生離。</p>
        
        <p class="曲"><span class="牌">綿搭絮</span><span class="科">老旦</span>桑楡暮景。回首淚沾襟。無子傳家。仗嬌兒代後昆。<span class="夾白">孩兒。你今死呵。</span>我眼底有誰人。倚托晨昏。百年墳塋誰守。春秋俎豆誰陳。我萬苦攢心。哭得我雙眸一旦昏。</p>
        
        <p class="曲"><span class="牌">憶多嬌</span><span class="科">末</span>眼漸昏。氣莫伸。日薄西山當暮齡。何事晨昏珠淚零。且養精神。且養精神。莫為兒亡反喪身。</p>
        
        <p class="曲"><span class="牌">綿搭絮</span><span class="夾白"><span class="科">老旦</span>孩兒。你</span>聰明絕世。容貌超群。好似閬苑鮮花。誰料一夜狂風驟雨傾。東君。斷送青春。昔誨你閨門道理。番做楚些哀文。事到傷心。鐵石人聞也斷魂。</p>
        
        <p class="曲"><span class="牌">憶多嬌</span><span class="科">末</span>欲斷魂。休痛心。半生母子前世因。有命在天當告殞。使婢如雲。使婢如雲。侍奉何愁沒人。</p>
        
        <p class="曲"><span class="牌">綿搭絮</span><span class="夾白"><span class="科">老旦</span>相公。你</span>職居宰相。作則軍民。何乃心地朦朧。黑白妍媸辯不真。太不仁。殘忍存心。虎毒何曾喫子。獸心反勝於人。九曲愁腸。淚溢黃河一樣深。</p>
        
        <p class="曲"><span class="牌">憶多嬌</span><span class="科">末</span>愁緒深。堪怒嗔。腌臢下賤弄巧舌。夫逐妻亡忒毒狠。<span class="夾白">姐姐。你若有靈呵。</span>地府投詞。地府投詞。這段冤仇始伸。</p>
        
        <p class="曲"><span class="牌">綿搭絮</span><span class="科">老旦</span>黃河汹湧。白浪沈淪。<span class="夾白">孩兒。你</span>本是金屋明姬。逐馮夷作水神。痛傷心。血淚淋漓。抱石沈淵。身並江魚。心事成塵。思古傷今。狼籍名花沒處尋。</p>
        
        <p class="曲"><span class="牌">憶多嬌</span><span class="科">末</span>枉動心。徒損神。流水落花自泛沈。冷落蘭房獨倚門。一味淒涼。一味淒涼。月送清光怎禁。</p>
        
        <p class="曲"><span class="牌">哭相思</span><span class="科">老旦</span>女銜冤屈喪青春。母抱憂愁欲斷魂。泣血杜鵑重泣血斷腸人憶斷腸人。<span class="科">並下</span></p>
        
        <h2 id=ch29 class="chapter"><span class="齣題">第二十九齣　韋皋代任</span></h2>
        
        <p class="曲"><span class="牌">鳳穿花</span><span class="科">生上生</span>鳳詔星馳降九天。授節度守西川。<span class="科">外</span>虎符鵲印人爭羨。喜故鄉重見。</p>
        
        <p class="白">錦袍玉帶佩金魚。便是當年素服儒。<span class="科">外</span>若問何由能至此。奉天曾剿醜蠻夷。<span class="科">生</span>兄弟。大丈夫生當封侯。死當血食。乃足平生之願。當初張相公將我你如此輕視。誰想今日反去代他之任。有何面目相見。<span class="科">外</span>哥哥。豈不聞先聖云。君子不念舊惡。休提此語。<span class="科">生</span>我因怕岳丈。無顏見我。前者我將姓名改作韓翺。一角文書。逕到西川。且看如何。你看程途風景。春意滿前。正好行路。且趲行幾程。</p>
        
        <p class="曲"><span class="牌">皂羅袍</span>蛇帶狐裘金凳。擁雕鞍矛盾。騎從如雲。東風紫陌動芳塵。還鄉喜得同衣錦。不寒不暖。時當仲春。承恩年少為國重臣。烏紗象簡榮歸鄉井。</p>
        
        <p class="曲"><span class="牌">前腔</span><span class="科">外</span>逐馬飛花風滾。見綠楊垂線。碧草鋪茵。酒簾高出杏花村。重崗古寺煙蘿隱。可人天氣。半晴半陰。浴波鳧雁。自浮自沈。看來總是春天景。</p>
        
        <p class="曲"><span class="牌">前腔</span><span class="科">生</span>且喜叨承君命。秉忠肝義膽。節操松筠。經年相別斷鴻鱗。故鄉今夜燈花映。朝行暮止。登山涉水雲梯石凳。隔花笑嚬。牆頭紅粉多豐韻。</p>
        
        <p class="曲"><span class="牌">前腔</span><span class="科">外</span>駿馬如雲塵起。趲程途前進。恐日西沈。柳妖花嫋馬頻嘶。漁樵閒臥斜陽裡。危橋草暗。空林鳥啼。馬遲心急。煙村樹迷。殘花片片飄紅雨。</p>
        
        <p class="落詩">一望家鄉煙樹遮。<br />數聲雞犬野人家。<br />異鄉今夜思千里。<br />夫妻應是卜燈花。</p>
        
        <h2 id=ch30 class="chapter"><span class="齣題">第三十齣　途遇韋皋</span></h2>
        
        <p class="曲"><span class="牌">山坡羊</span><span class="科">末淨押旦上</span>生長在綺羅叢裡。那曾識路途滋味。三春時南雁北飛。不肯把我音書寄。心暗疑知他在何處居。願他早奮雲霄羽。只怕還是當年素服儒。<span class="科">合</span>悲啼。恨填胸淚滿衣。嗟吁。怨冲天愁鎖眉。</p>
        
        <p class="白"><span class="科">淨</span>快走快走。回話得遲。又難為我兩人。</p>
        
        <p class="曲"><span class="牌">前腔</span><span class="科">旦</span>嬌怯怯難移玉趾。氣冲冲恨童兒無理。苦切切哀告院公。略停停聽奴一語。倘爹意回。娘行可護持。<span class="夾白">院公。</span>若還救我重生日。結草銜環當報你。<span class="科">合前</span></p>
        
        <p class="曲"><span class="牌">水紅花</span><span class="科">旦</span>攪家堪恨潑狐狸。喋閒非節生奸計。只愁父母老衰摧。至親誰。枉做百年之計。我瞑目寧甘一死。誰與報他知。千里故人歸也囉。</p>
        
        <p class="曲"><span class="牌">梧葉兒</span><span class="科">淨</span>你恃他親生女。視我是腳底泥。今日中吾機。早嫁王提領。勸解且饒伊。若推辭。休想饒伊救伊。</p>
        
        <p class="曲"><span class="牌">水紅花</span><span class="夾白"><span class="科">旦</span>爹爹。你</span>身承重任鎮川西。統軍機安危所係。<span class="夾白">今日被人唆哄壞了。忍撇下我夫妻母子。死別生離。</span>讒言何不細詳推。把親兒。送入在煙波深處。<span class="夾白"><span class="科">淨</span>姐姐。你嫁也不嫁。<span class="科">旦</span></span>寧可葬身魚腹。決不效于飛。這冤屈有誰知也囉。</p>
        
        <p class="白"><span class="科">淨</span>不走待幾時。<span class="科">末</span>富童兒休得無理。萬一老爹回心轉意。如何是好。<span class="科">淨</span>好好。你到與他做一路。爹爹怎麼分付來。說你若容情。叫起地方。連你也送下水中去。<span class="科">末</span>童兒且暫留。<span class="科">淨</span>留他做你娘。這是奉公差遣。蓋不由己。<span class="科">末</span>前面甚麼官府來了。且住且住。</p>
        
        <p class="曲"><span class="牌">一江風</span><span class="科">生外上</span>紫泥封顯授歸鄉里。榮耀應無比。駕高車棧道如砥。何憚一旦行千里。你看沙暖浴鳧鷖。沙暖浴鳧鷖。山深啼子規。這風景感動來時意。</p>
        
        <p class="白"><span class="科">末背云</span>前面不知是甚麼官員。待我上前去告與他知道。<span class="科">跪稟介</span>告老爹。伸冤屈事。<span class="科">生</span>呀。這是院子。你站起來。為何在此。<span class="科">末</span>告姐夫知道。因富童兒搬鬭是非。道小姐下毒藥害相公。因此將小姐送入黃河。即今同在這裡。<span class="科">生</span>叫左右。把富童兒綁了。快請夫人相見。</p>
        
        <p class="曲"><span class="牌">哭相思</span>破鏡當時分散。離鸞今日重逢。</p>
        
        <p class="白"><span class="科">生旦相見介生</span>兄弟。你過來見了嫂嫂。<span class="科">外相見介生</span>左右。帶富童兒過來。<span class="科">淨見介生</span>這廝惡極罪重。不可勝言。左右與我先打四十板。<span class="科">打介生</span>兄弟。你先到館驛中。寫下一面牌。將這廝送到本處官司監着。候行文至日。方可施行。<span class="科">淨</span>赫赫五刑休易犯。明明三尺肯輕饒。<span class="科">外淨末下生旦弔場生</span>夫人。你爹爹為何將你送入水中。<span class="科">旦</span>因爹爹身體不安。奴家侍奉湯藥。富童兒使計。暗下毒藥。爹爹說我要害父親性命。因此將我送入黃河。<span class="科">生</span>原來如此。且把卑人別後事情。說與我知道。</p>
        
        <p class="曲"><span class="牌">二郎神</span><span class="科">旦</span>從別後再不對香奩冶艷妝。維旦暮升堂勤奉養。誰知道風波遽起蕭牆。只為這家奴生禍殃。閃得我夫妻拋漾。知冤察枉。賴得有慈祥仁恕親娘。</p>
        
        <p class="曲"><span class="牌">前腔</span><span class="科">生</span>堪嗟佳人被屈。才郎受枉。都是你爹行沒主張。把讒言信聽反逐東牀。今喜成名歸故鄉。庶不辱岳翁聞望。心自想。東遮西掩虧殺你的萱堂。</p>
        
        <p class="曲"><span class="牌">集賢賓</span><span class="科">旦</span>爹爹臥病久在牀。對天減壽焚香。湯藥煎熬親自嘗。日憂愁終夜徬徨。睡不着牀。<span class="夾白">妾奉湯藥去到房前。爹爹不許婦人入房。奴家一時見識短淺。把藥與童兒接去。被他將毒藥入在其中。說道奴家下藥。毒死父親。</span>信讒言將奴來責杖。又波心推喪。今喜得逢君轉。</p>
        
        <p class="白"><span class="科">生</span>你母親怎麼不勸解。<span class="科">旦</span>其時母親也被爹一頓打倒在地。不知存亡了。</p>
        
        <p class="曲"><span class="牌">前腔</span><span class="科">生</span>你爹爹枉讀書幾行。徒叨鎮靖邊疆。父子人倫都不講。不思量反壞綱常。<span class="夾白">夫人。</span>你真不枉。青史上標名堪尚。還思想。恁萱親深恩大德須償。<span class="科">旦</span></p>
        
        <p class="白">相公。你一去在何處。因甚得此身榮。<span class="科">生</span>當時別夫人去到代州。投奔李令公。正是用人之際。途中遇着范克孝。隨我幫扶李令公。收了反賊。聖旨令我代你父親之職。<span class="科">旦</span>且喜今日身榮貴。也與奴家爭一口氣。</p>
        
        <p class="落詩">一別家山斷信音。<br />相逢中道痛傷心。<br />若是應時還得見。<br />果然勝似洛陽金。</p>
        
        <h2 id=ch31 class="chapter"><span class="齣題">第三十一齣　韋回見張</span></h2>
        
        <p class="曲"><span class="牌">望吾鄉</span><span class="科">外</span>不孝孩兒。欺天罪莫知。蒼天在上難瞞眛。此時泄漏陰施計。情理難容恕。教他魄沈水。骨葬魚。方雪胸中氣。</p>
        
        <p class="白">善有善報。惡有惡報。善惡無門。惟人自召。小玉那裡。<span class="科">丑</span>方掃庭前地。纔調廚下羹。忽聞呼小玉。兩腳不曾停。覆老爹。有何分付。<span class="科">外</span>小玉。把你姐姐平昔所用衣飾之類。盡皆拿來。檢點封記。<span class="科">丑取衣飾介</span>錦帳牙牀。花裀繡褥。首飾衣服。萬籠千箱。這是玉鏡臺。是小姐平昔所用的。<span class="科">外</span>這賤人那裡有福來受用。<span class="科">丑</span>這一張紙。敢是姐夫寄來的私書。不要看他也罷。<span class="科">外</span>拿來。我正要看他。呀。張節度女瓊英。為保父病體立疏。願減妾身二十年陽壽。添父二十年遐齡。咳。不好了。我女兒有這段孝心。反屈他做忤逆不孝。是我一時偏見。不合聽信童兒讒言。今將他送入黃河去了。怎生是好。快請夫人出來商議。<span class="科">丑</span>夫人有請。<span class="科">老旦</span>含淚移蓮步。吞聲入畫堂。老相公怎麼說。<span class="科">外</span>夫人不好了。不好了。原來我女兒立疏減壽。保我身安。錯信童兒之言。害了孝順之女。如何是好。<span class="科">老旦</span>原來。再三勸你。只是不聽。如今快着的當人趕去留小姐。<span class="科">外</span>院子又去了。怎麼好。也罷。叫旗牌過來。<span class="科">丑</span>不聞天子詔。專聽將軍令。旗牌官見。<span class="科">外</span>旗牌。你快去黃河岸畔。救取小姐回家。將童兒綁縛回來。快去。<span class="科">丑</span>星飛離相府。火速到黃河。<span class="科">老旦</span>救取親生女。擒拿起釁奴。<span class="科">丑下外</span>夫人。我一時聽信這狗才之言。怎生是好。我想韋皋之事。也是他毀謗之言。<span class="科">老旦</span>你是醉裡夢裡。一向說他是造言生事之人。<span class="科">末上</span>煌煌晝錦故鄉歸。今日蘇秦非舊時。幸得夫妻中道會。焦桐枯梗復連枝。覆老爹夫人。院子回來了。<span class="科">外</span>我着人來留小姐。如今小姐在那裡。<span class="科">末</span>覆老爹。韋姐夫做官回來。救了小姐。拿了童兒。特來回話。<span class="科">外</span>好了好了。甚麼姐夫做官回來。<span class="科">末</span>就是韋姐夫。<span class="科">外</span>休胡說。韋皋不知死在那裡。你見我要害小姐。故意來說。<span class="科">末</span>告老相公知道。韋官人去到代州。投奔李令公。着他領兵收復了奉天等縣。迎取聖駕還朝。擒了尤雲光。有此大功。朝廷勑他做節度使。來替老相公之職。<span class="科">外</span>這廝又來胡說。我前日有本去告老致仕。聖旨雖准。未見差官來替。只三日前。一角文書來。說是韓翺替我。那是韋皋。<span class="科">末</span>韓字沒了半邊。是個韋字。翺字沒了半邊。是個皋字。<span class="科">外</span>是了是了。這畜生到此地位。還弄輕薄。富童兒怎麼好。<span class="科">末</span>童兒被拿了。<span class="科">外</span>拿得好。<span class="科">末</span>打了四十。<span class="科">外</span>打得好。便殺也不多。院子。你說老爹想姐夫。病也想出來。<span class="科">末</span>老爹不曾想。小人怎敢說哄。<span class="科">外</span>這些哄也不會說。我如今有何面目相見。只是往西莊去躲了罷。<span class="科">末</span>他是讀書之人。決不記恨。不必去躲。<span class="科">外</span>就無怨心。也見不得。假饒掬盡湘江水。難洗今朝一面羞。<span class="科">外下</span></p>
        
        <p class="曲"><span class="牌">菊花新</span><span class="科">生旦上</span>飄飄兩袖染天香。志氣昂昂。<span class="科">旦</span>威風八面真男子。方顯好東牀。</p>
        
        <p class="白"><span class="科">旦</span>相公。這裡是我家門首了。若見爹爹。決不可提起昔日之事。<span class="科">生</span>夫人。以直報怨。以德報德。這書我也曾讀過來。夫人請進。<span class="科">旦</span>相公請進。<span class="科">旦見老旦介</span></p>
        
        <p class="曲"><span class="牌">哭相思</span><span class="夾白">我兒。</span>只道永分離。豈料重相會。</p>
        
        <p class="白">孩兒。你丈夫在那裡。<span class="科">旦</span>在外面。<span class="科">老旦</span>快請進來。<span class="科">生見介</span>岳母別來無恙。韋皋有缺甘旨之奉。望岳母恕罪。<span class="科">老旦</span>賢婿今日身榮。不負我昔日敬重你。<span class="科">生</span>岳父為何不見。<span class="科">老旦</span>你丈人無顏相見。往西莊去了。<span class="科">生</span>左右。快去請太老爹回來。岳母請坐。待韋皋一拜。</p>
        
        <p class="曲"><span class="牌">刮鼓令</span><span class="科">生拜介</span>經年別信稀。喜慈顏尚未衰。<span class="夾白"><span class="科">老旦</span>賢婿為何得居此職。<span class="科">生</span></span>父執令公相薦舉。幸喜平蠻衣錦歸。<span class="夾白"><span class="科">老旦</span>甚麼官職。<span class="科">生</span></span>節度使鎮川西。岳翁已曾提本辭。勑韋皋代替到庭幃。<span class="科">合</span>將前事。不用提。從來人面逐高低。花重發。月再輝。封妻蔭子耀門閭。</p>
        
        <p class="曲"><span class="牌">前腔</span><span class="科">旦</span>不孝女運衰。被童兒施巧計。老父不分清與濁。險些黃河作怨鬼。妾死順相隨。憑誰人拜墓廬。顛危之際幸夫歸。<span class="科">合前</span></p>
        
        <p class="曲"><span class="牌">前腔</span><span class="科">老旦</span>伊岳父性僻。聽狂奴講是非。一世夫妻惟愛女。唆謗沈流險喪軀。今喜適相會。賢良衣錦榮耀歸。果然無怨是男兒。<span class="科">合前淨</span></p>
        
        <p class="白">燕額熊腰相不凡。清時重沐聖恩覃。於今撥亂興衰日。要討清閒真個難。下官西川副節度姜承是也。今新節度到來。不免拜望拜望。左右通報。<span class="科">末</span>稟老爹。副節度姜老爹來拜。<span class="科">生</span>岳母。有客在此。<span class="科">老旦</span>承恩新節度。<span class="科">旦</span>結髮舊糟糠。<span class="科">老旦旦下生</span>請進來。<span class="科">末</span>姜爺有請。<span class="科">相見介淨</span>韋大人。且喜新承簡命。姜承失賀。<span class="科">生</span>不敢。重蒙垂顧。有失迎迓。請坐了。<span class="科">末</span>稟老爹。聖旨到了。<span class="科">丑扮使臣上</span>皇恩承玉旨。擎勑下天梯。聖旨已到。跪聽宣讀。皇帝詔曰。朕唯皇祖神器。相承繼業。內外咸寧。臣民胥慶。今者連遭兵難。天步艱難。逆亂起於奸臣。禍釁及於黎庶。塗炭生靈。擾侵中土。茲者西川節度使韋皋。既生擒尤雲光。復追敗李希烈。復收奉天等縣。保駕回朝。厥功實大。今特褒封。授以前職。豈曰過情。今者朱泚屢犯不悛。復加強暴。日警狼煙。夜驚烽火。今勑韋皋親率大兵。立國勳業。副節度使姜承開山洗路。范克孝參贊軍務。勑書到日。即刻啟行。望闕謝恩。山呼萬歲。</p>
        
        <p class="曲"><span class="牌">滴溜子</span><span class="科">生</span>承朝命。承朝命即當向前。平禍亂。平禍亂豈敢久延。<span class="夾白">姜大人。</span>可同心鏖戰。邊廷建大功。艱辛未免。指日鞭揚金凳便旋。</p>
        
        <p class="白"><span class="科">丑</span>二位大人。此係軍務重情。不得羈遲。<span class="科">生</span>天使請回。下官整點軍馬。即便起程。<span class="科">丑</span>皇華天子使。馳驛去如飛。<span class="科">下生</span>左右的。可安排筵席。去請太老爹來相見。分付有司。將童兒牢固監禁。平寇回來。另有置處。<span class="科">末</span>理會得。謹將元帥命。去請太公來。<span class="科">下生</span>叫軍校快請范老爹到大校場中來相會。<span class="科">內應</span>領鈞旨。<span class="科">生</span>姜大人。請先到校場中點齊人馬。大人做先鋒。克孝押後兵。下官掌中軍。我與岳父一會。就來起兵。<span class="科">淨</span>怎麼把我做墊刀頭的。這個算不通。算不通。<span class="科">生</span>姜大人。先鋒易曉。後兵難料。此乃聖旨。如何違得。<span class="科">淨</span>便是聖旨。也沒奈何。我還要留這條老性命。喫幾杯酒。<span class="科">生</span>姜大人。豈不聞食人之祿。當死人之難。我和你身屬王家。事不由己。<span class="科">淨</span>雖如此說。要與老妻計較。明日學生一杯淡酒。奉邀元帥少敘。萬毋見卻。<span class="科">生</span>行兵在即。不勞盛意。</p>
        
        <p class="落詩">玉環金印紫泥封。<br />遠敕功臣出帝京。<br />亭下掃除螻蟻輩。<br />定功行賞奏丹墀。</p>
        
        <h2 id=ch32 class="chapter"><span class="齣題">第三十二齣　皋逢簫玉</span></h2>
        
        <p class="曲"><span class="牌">宴陳平</span><span class="科">淨上</span>終日醉薰薰。不辨朝昏。六韜三略幾曾聞。濫受功勳。</p>
        
        <p class="白">官居五品。職任中郎。享天子之洪恩。賴祖宗之餘蔭。做了幾年自在官。不想今朝咬了手。朝廷勑旨。着西川節度使韋皋。同下官剿除朱泚。撫安餘黨。這個定是死了。下官只會喫幾杯酒。投壺行令。擲骰猜拳。太平時節。尸位素餐。那曾經過塞上風霜。何曾曉得征戰陣法。久聞知韋元帥文武雙全。是個好漢子。今日行兵。正在私宅經過。不免排下筵席。就請丁令公相陪。席中浼他用一善言。免我出陣。苟全性命。回家又作計較。左右何在。<span class="科">丑</span>陣門供使喚。麾下聽傳宣。覆老爹。有何分付。<span class="科">淨</span>快去請丁老爹來赴席。<span class="科">丑</span>丁老爹有請。</p>
        
        <p class="曲"><span class="牌">前腔</span><span class="科">末</span>名利惱人心。終日營營。投簪解綬已完名。結社鷗盟。</p>
        
        <p class="白"><span class="科">相見介淨</span>多承光顧。蓬蓽生輝。屢辱清誨。茅塞悉開。<span class="科">末</span>下官林泉老拙。乃甘與草木同腐。屢承寵招。實出幸甚。又辱過稱。愈覺無顏。<span class="科">淨</span>下官一言難盡。<span class="科">末</span>有何話說。<span class="科">淨</span>真人面前說不得假話。下官弓馬欠熟。兵法不諳。蒙聖旨勑下官同韋節度剿除朱泚。聞知韋公操持剛勇。臨陣善謀。是個好漢。我小子但聽見一聲炮響。唬得魂不附體。怎生上得馬。今日備一杯淡酒。相邀韋元帥少敘。坐間煩大人借重一言方便。倘得韋元帥見憐。免我出陣。收留帳下。足見愛我之至。<span class="科">末</span>韋元帥勇冠天下。又有范克孝佐助先鋒。那裡用你。若見韋公。謹當道意。<span class="科">生領眾軍上</span></p>
        
        <p class="曲"><span class="牌">五馬江兒水</span><span class="科">生</span>虎將親承鳳詔。為狐狸黨未消。且揮戈躍馬。奮武揚威。破戎蠻如削草。戰馬咆哮。征纛飄搖。意欲封妻蔭子。豈憚辛勞。祈連再無胡騎擾。風急雁聲高。江清日影搖。水遠山遙。水遠山遙。金勒馬嘶芳草。</p>
        
        <p class="白">軍士每。分付前後隊伍扎住營壘造節。探子夜不收先去巡哨。有事速來通報。<span class="科">眾</span>領鈞旨。<span class="科">淨末見生介淨</span>元帥。請停車從。少敘片時。<span class="科">生</span>學生軍務在身。不得趨拜。休怪了。<span class="科">末</span>元帥適傳何令。<span class="科">生</span>下官分付眾軍整節。<span class="科">末</span>軍令正該如此。<span class="科">生</span>姜大人。今日出兵吉日。我這裡兵已行了。姜大人為何還是常服在家。軍士每快取鎧甲過來。與姜大人換了。<span class="科">淨</span>元帥。我姜承有一杯魯酒。不成餞行之禮。韋元帥若不見棄。少停車從。仰見厚愛。<span class="科">生</span>軍情重務。吉日行兵。連夜進發。焉有飲酒之理。<span class="科">末</span>韋元帥。眾軍既扎營造節。尚有一會擔閣。略飲一杯。以盡其情何如。<span class="科">生</span>如此領命。<span class="科">淨</span>韋元帥請上坐。<span class="科">生</span>二位大人歷任年久。齒爵俱尊。學生年幼職卑。且係晚進。焉敢上坐。還是丁大人請。<span class="科">末</span>元帥。又道後生可畏。今日姜大人召老夫相陪。不須謙了。<span class="科">生</span>如此學生僭坐。<span class="科">末</span>元帥平寇。如風吹敗葉。雨打殘花。出馬成功。旗開取勝。亘古及今。為將者似此鮮矣。非獨唐天子之福。且與中夏增輝。一洗萬年之恥。二雪黎庶之仇。老夫幾欲謁瞻顏範。今得接會清談。實出萬幸。<span class="科">生</span>丁大人。學生賴唐天子中興之福。李太尉選將之能。僥倖收功。若論韋皋。有何德能。當此大任。多蒙過奬。愧赧之甚。<span class="科">淨</span>元帥德量寬弘。機謀深遠。下官才力不勝。敢望齊驅。惟求弘宥。<span class="科">末</span>姜大人。韋元帥名播天下。蠻夷畏服。況又恤寡憐孤。姜大人不必多說。<span class="科">生</span>姜大人。聖旨勑下官同大人剿除群寇。建立奇功。但彼區區螻蟻。聞風自靡。如有征戰。在下自當戮力。以報聖主。不勞大人費心。<span class="科">淨</span>若得元帥帳下。免我出征。足見元帥仁愛之心。垂憐愚老。誠重生父母也。<span class="科">把盞介</span></p>
        
        <p class="曲"><span class="牌">梁州序</span><span class="科">淨</span>皇風垂拱。華夷一統。與國家建立奇功。雖漢時三傑。不似你智謀驍勇。愧我不堪墜凳。只好持杯。自覺深慚悚。大凡遮蓋處賴帲幪。須有日銜環罄寸衷。<span class="科">合</span>國股肱。真梁棟。蒼生仰德如山重。管取麟閣上畫儀容。</p>
        
        <p class="曲"><span class="牌">前腔</span><span class="科">末</span>元帥安天下一怒成功。又何須七擒七縱。料區區小寇。怎敢當鋒。自愧力衰年邁。甘老林泉。只好隨時哄。朝廷多事恨無功。徒有葵心向日紅。<span class="科">合前生</span></p>
        
        <p class="白">姜大人。酒告止了。<span class="科">淨</span>還早。<span class="科">生</span>彀了。請大人就此一同起身。<span class="科">淨</span>元帥先行。下官拙荊病臥在牀。止有一女年幼。不能持家。只等拙荊病痊。下官就來。<span class="科">生</span>姜大人差矣。豈不聞公爾忘私。國爾忘家。況是行軍重務。時刻難留。如有羈遲。國法難違。<span class="科">淨</span>這等要緊。只得去了。左右那裡。<span class="科">丑</span>有。<span class="科">淨</span>左右的。一壁廂篩熱酒。一壁廂叫梅香請小姐出來。待我分付他家事。就同韋元帥起身前去。<span class="科">丑</span>理會得。</p>
        
        <p class="曲"><span class="牌">風鈴兒</span><span class="科">貼上</span>簾捲晴霞蔽日紅。倚窗無力倦東風。聞父召出房櫳。</p>
        
        <p class="白"><span class="科">貼</span>爹爹。孩兒來了。<span class="科">淨</span>我兒過來拜見韋元帥。<span class="科">貼見生介淨</span>見了丁伯伯。<span class="科">生</span>姜大人。令愛曾取名否。<span class="科">淨</span>取名簫玉。<span class="科">生</span>取得好。願聞其意。<span class="科">淨</span>小女幼好吹簫。我拙荊取簫史弄玉之意。<span class="科">生</span>好好。<span class="科">丑</span>三杯和萬事。一醉解千愁。老爹。熱酒在此。<span class="科">淨</span>韋元帥。投壺好。行令好。<span class="科">生</span>不勞了。<span class="科">淨</span>這等猜個拳到風月些。<span class="科">生</span>也不勞了。既要與令愛說話。作急些。這早晚就要起程。<span class="科">淨</span>怎麼好。酒又不醉。肉又不飽。終不然罷了。丁大人。教小女奉他一杯。也見敬心。尊意如何。<span class="科">末</span>這也使得。<span class="科">淨</span>韋元帥。下官無可為敬。特令小女勸一杯酒。休怪冒凟。<span class="科">生</span>這個使不得。<span class="科">末</span>也不妨事。<span class="科">淨</span>我兒上席。韋元帥朝廷勑他和我同收朱泚。是你父執。可上前勸他一杯酒。<span class="科">貼把盞介</span></p>
        
        <p class="曲"><span class="牌">前腔</span><span class="科">貼</span>露春纖滿捧金鍾。舉蓮步珮環聲送。向樽前席上勉強從容。奴自小身嬌怯。不出閨門。針指勤拈弄。家尊何愛客。過謙恭。教我半晌懷羞臉帶紅。<span class="科">合前</span></p>
        
        <p class="曲"><span class="牌">前腔</span><span class="科">生</span>二十年不見嬌容。乍相逢恍疑春夢。與玉簫一樣笑口歡容。不覺傷心垂淚。意惹情牽。心事難傳送。正是座中紅一點。酒千鍾。不覺桃花暈臉紅。<span class="科">合前淨怒介</span></p>
        
        <p class="白">左右的。請小姐進去。收了席面。<span class="科">貼</span>華堂開綺席。翠袖獻慇懃。<span class="科">貼下淨</span>小畜生。我姜承血氣有時而衰。志氣則無時而衰。雖則不才。也是朝廷命臣。古者有出妻獻子之交。今日小女奉酒。不過獻芹而已。小女閨門幼女。為何眼去眉來。詐哭佯啼。為着什麼。你便起不仁之心。比柳下惠坐懷卻何如。<span class="科">末</span>且請息怒。不可造次。元帥。其中莫非有緣故。<span class="科">生</span>姜大人發怒有理。果然。學生不才。幼年功名不遂。寄跡京師平康有一妓女玉簫。曾與郵亭一宿之緣。後因其母愛錢。以致分散。玉簫想念恩情。得病而亡。適間姜大人令愛。模樣一般。不覺傷情。別無他意。<span class="科">淨</span>丁大人。你看他輕薄。把姜承做王允獻美人計。學董卓模樣。以將相之女。比着娼妓之流。欺人太甚。我也是皇朝之臣。怎敢如此輕薄。我姜承拚這老性命。結果這小畜生。左右。取刀過來。</p>
        
        <p class="曲"><span class="牌">節節高</span>情理不堪容。弄顛風。將咱覷得忒沒用。激得我怒氣冲。把刀鎗動。<span class="科">末</span>君子律己要謙恭。若還莽撞人譏諷。<span class="科">淨</span>今日與你別雌雄。回朝天闕將冤訟。</p>
        
        <p class="曲"><span class="牌">前腔</span><span class="科">生</span>羞花閉月容。與舊人同。二十年已作南柯夢。今偶逢。不由人心不動。<span class="科">淨</span>之乎者也全無用。<span class="夾白">你這短壽命的。</span>小人得志不尊重。<span class="科">末</span>停嗔息怒且從容。<span class="夾白">韋大人呵。</span>情真不覺多悲痛。</p>
        
        <p class="曲"><span class="牌">尾聲</span><span class="科">淨</span>乳口兒童休言重。<span class="科">生</span>你尸餐伴食有何功。<span class="夾白"><span class="科">末</span>二位請息怒。</span>路上行人口似風。</p>
        
        <p class="白">二位大人且不必發怒。自有公道。今天下寇賊未除。休得同僚不知。使敵乘虛而入。古人云。先國之急。而後私情。些須小忿。不必介意。抑且上負天子之托。下失蒼生之望。且請息怒。滅寇回來。又作計較。<span class="科">生</span>丁大人。學生出于無心。老畜生這等無知。動手起來。姜承。看你何足道哉。<span class="科">淨</span>呸。韋皋。你哄誰。各有一能。我姜承袖中也有小小七寸青蛇。<span class="科">末</span>二位大人。且盡國家大事。休傷和氣。豈不聞相如引車避廉頗者。乃為國也。韋元帥。朝廷倚君為柱石。何不三思。<span class="科">生</span>丁大人。即今就與他分兵。各行征戰。<span class="科">淨</span>就分了兵。<span class="科">末</span>分不得。<span class="科">生</span>就要分兵。<span class="科">淨</span>韋皋。你休出大言。若無范克孝摧鋒破陣。那裡顯你功勞。<span class="科">生</span>丁大人。他說功勞是范克孝的。也罷。目今朱泚未平。且不要動干戈。只須三指大一個緘帖兒去。管教全軍投拜。<span class="科">淨</span>小輕薄。朝廷要平朱泚。費了多少錢糧。傷了多少軍馬。尚未得平。希罕你。也罷。你若三指大緘帖兒平了朱泚。我將小女輸與你作偏房。若平不下。你輸與我調用。<span class="科">生</span>就如此。<span class="科">末</span>二位大人俱不可食言。元帥若一紙書平了朱泚。不惟省朝廷之錢糧。亦且免生民之塗炭。姜翁。你為國為民。就輸了小姐。豈小補哉。若平了朱泚。下官就是月老。<span class="科">淨</span>返悔者非人也。<span class="科">生</span>左右。將紙筆過來。<span class="科">丑</span>雖然不是龍泉劍。曾與君王定太平。文房四寶在此。<span class="科">生寫介</span>蓋聞鴻濛未判。道在混沌。天地肇分。道在聖人。聖人出而倫理明。倫理明而君臣立。君如堂也。臣如陛也。堂陛豈可以凌夷。君猶冠也。臣猶履也。冠履豈容於倒置。今汝侵漢華夏。污染神州。本欲振百萬之師旅。耀三軍之威武。使腥羶盡掃。醜虜悉擒。但恐傷天地之和。濫生靈之命。及聞汝等無知犯法。如赤子之入井。縮足冥行。如飛蛾之撲燈。故發檄一道。招撫歸降。汝等即便按甲休兵。解營散壘。爭先急送降書。率眾盡歸戰馬。我當申奏朝廷。免汝誅夷之慘。加汝封爵之榮。知再不悛。乘風捲土。噍類無遺。故檄。須至檄者。左右的。快趲范老爹後兵上來。傳與范老爹。將此檄文送與朱泚。急來回報。<span class="科">丑</span>得令。</p>
        
        <p class="落詩">檄文火速去平蠻。<br />管取奸邪心膽寒。<br />只用筆毫安社稷。<br />何須三箭定天山。</p>
        
        <h2 id=ch33 class="chapter"><span class="齣題">第三十三齣　克孝檄泚</span></h2>
        
        <p class="曲"><span class="牌">北新水令</span><span class="科">丑上</span>咱每南面自稱孤。坐氈帳虎狼圍護。榮華誰似我。拍手飲羔酥。南北分圖。南北分圖。家變國志不負。</p>
        
        <p class="白">食祿為臣已有年。只因朝內佞當權。手提三尺無情劍。揮霍東南半壁天。自家朱泚是也。罷太尉之職。閒居私第。多感經原節度使姚令言擁眾扶我為王。此布衣之極也。其時我欲改王為帝。誰想段秀實這廝不忿。將象笏擊破我的額角。甫能將息得好。又被李晟那廝。大振軍旅。擅稱手段。收復京師為事。他手下有二員副將。一個叫做韋皋。此人勇冠三軍。前日把尤雲光拿了。趕得我無處奔走。如今朝廷授韋皋節度。范克孝驍騎將軍。仍勑領兵前來與我征戰。不免叫副將梁廷芬韓旻出來計較則個。梁廷芬韓旻那裡。<span class="科">淨末上</span>天番地覆何時定。虎鬭龍爭甚日休。覆大王。有何分付。<span class="科">丑</span>叫你二人出來。別無話說。如今朝廷勑差韋皋范克孝來與我征戰。如何是好。<span class="科">末</span>告將軍。此人威名遠播。武藝高強。不可輕覷。<span class="科">丑</span>我欲與他抵敵。奈兵衰將寡。我欲逃避他鄉。又無地可據。怎生是好。眾頭目。你與我牢守營門。一應事情。須來通報。<span class="科">眾</span>得令。<span class="科">外上</span>昔為漏網魚。今作負嵎虎。片檄諭休兵。單騎直見虜。范克孝奉哥哥檄文。只怕此等殘賊。不存天理。恐肆強暴。多恐無益。全憑着俺姜維之膽。蘇秦之舌。隋何之謀。陸賈之略。深入寇營。此是關上。不免逕入前去。<span class="科">眾拿介</span>你是何人。<span class="科">外</span>吾乃韋元帥帳下差來下檄文的。又無兵器。拿我怎的。<span class="科">眾放介</span>既無兵器。待我來搜一搜。<span class="科">外</span>休得無禮。只因汝等造下逆天大罪。我來下檄文。不過為成兩邊之好。快去報知主將。<span class="科">眾</span>稟元帥。關上拿得一人。乃唐朝韋元帥差來下檄文的。不敢擅便。<span class="科">丑</span>着他進來。<span class="科">進見介外</span>元帥拜揖。<span class="科">丑</span>汝是何官甚職。敢與我施禮。<span class="科">外</span>元帥。小生世代儒流。白衣秀士。自幼讀書。不諳武藝。目下二虎相爭。恐傷一卒。為惜天下生靈。來下檄文。不過兩邊和好。我無罪過。怎生下禮。<span class="科">丑</span>將上來看。<span class="科">眾接介丑看介</span>韋將軍之言深為有理。自恨失之於初。悔之晚矣。今欲歸降。只望先生方便一言。不殺來降之人。使後人傳誦便好。<span class="科">外</span>這個不妨。我自與元帥說知。<span class="科">丑</span>既如此。眾軍士每可棄了衣甲。穿了本朝衣服。燒了營寨。同來使去見韋元帥也。快趲行。</p>
        
        <p class="曲"><span class="牌">四邊靜</span>彌天大罪從今改。荷君恩浩如海。若不改前非。書史穢千載。<span class="科">合</span>關隘盡開。兵權盡解。從此罷干戈。生靈免傷害。</p>
        
        <p class="曲"><span class="牌">前腔</span><span class="科">外</span>仁慈愷悌韋元帥。殺伐已先戒。豈肯仗天威。濫把生靈壞。<span class="科">合前</span></p>
        
        <p class="曲"><span class="牌">前腔</span><span class="科">淨</span>回凶化吉時當泰。皇恩已寬貸。歸正入王圖。順天永不敗。<span class="科">合前</span></p>
        
        <p class="曲"><span class="牌">前腔</span><span class="科">眾</span>三竿紅日東窗外。未起亦無害。高枕且無憂。通宵免驚駭。<span class="科">合前</span></p>
        
        <p class="落詩">不畏刀兵畏檄文。<br />倒戈投拜謝皇恩。<br />從空伸出拿雲手。<br />提起天羅地網人。</p>
        
        <h2 id=ch34 class="chapter"><span class="齣題">第三十四齣　繼娶團圓</span></h2>
        
        <p class="曲"><span class="牌">玩仙燈</span><span class="科">生上</span>秉忠行直。為國為民涉歷。只今撑住山河。補完天地。無使蠻夷叛逆。</p>
        
        <p class="白">忠心堅似鐵。義膽赤如丹。持危扶厄將。登壇獨拜韓。韋皋奉勑討寇。因姜承一句話。已誇大口。曾使范克孝齎檄文前去。今已日久。不見回報。放心不下。正見天地不私空點點。人心無主自沖沖。<span class="科">外上</span>口吐張良舌。心藏韓信機。聞言齊下拜。全部豎降旗。哥哥拜揖。<span class="科">生</span>兄弟來了。事體若何。<span class="科">外</span>告哥哥知道。小弟承鈞令。齎檄文前往朱泚投下。賊黨爭先降服。如今同隨小弟歸還本朝。稟命哥哥。<span class="科">生</span>兄弟。既然他已歸降。我當請旨定奪。賢弟伴送到京。詣闕候命。<span class="科">外</span>還有一事容稟。<span class="科">生</span>怎麼說。<span class="科">外</span>富童兒怎生施行。<span class="科">生</span>那廝搬喋是非。誣人忤逆。律該抵罪。與我拿去斬了罷。<span class="科">外</span>蒼頭赤腳多饒舌。斬首捐身不待時。<span class="科">外下生</span>左右的。請太老爹太奶奶并夫人出來則個。</p>
        
        <p class="曲"><span class="牌">凌波仙子</span><span class="科">外老旦旦上外</span>懊恨當初一念差。揣懷羞臉卻回家。<span class="科">合</span>從今往事都勾罷。共享榮華。</p>
        
        <p class="白"><span class="科">外</span>賢婿。我年邁時乖。是非顛倒。今日相逢。豈勝惶愧。<span class="科">生</span>岳父。不才匪薄。與進門牆。足感惜樹連枝。往日不道。乞賜優容。<span class="科">旦</span>母親震風凌雨。深荷帲幪。爹爹不念舊惡。遣使救留。實出父子至情。天理發見。<span class="科">老旦</span>孩兒。汝父執迷亡反。皆由潑賤之言。今日夫妻重會。休提前事。教你父親難過。<span class="科">生</span>岳父岳母請坐。待劣婿參拜。</p>
        
        <p class="曲"><span class="牌">黃鶯兒</span>憶昔賴收留。荷深情諧鳳偶。涸魚得水恩何厚。<span class="夾白">劣婿呵。</span>專務浪遊。不事進修。以致岳翁責善成僝僽。<span class="科">合</span>今喜覓封侯。蘇秦榮歸。肯記嫂之仇。</p>
        
        <p class="曲"><span class="牌">前腔</span><span class="科">旦</span>未語淚先流。<span class="夾白"><span class="科">外</span>孩兒。是我錯枉了你。<span class="科">合</span></span>豈爹爹見識謬。只因聽信狂奴口。將奴似仇。須臾命休。謝兒夫中路將奴救。<span class="科">合</span>今喜再綢繆。閒言浪語。一筆盡都勾。</p>
        
        <p class="曲"><span class="牌">簇御林</span><span class="科">老旦</span>伊岳父方轉頭。事行差難怨尤。急令院子來留救。<span class="夾白"><span class="科">旦</span>母親。爹爹為何意轉了。<span class="科">老旦</span></span>因檢梳頭。見你曾借壽。方知讒譖因人謬。只恐喪浮漚。今朝重見解釋萬千愁。</p>
        
        <p class="曲"><span class="牌">前腔</span><span class="科">外</span>思前事真可羞。到今朝方自咎。區區狹量從來有。況値衰年老叟。有前沒後。料英才想是難忘舊。是我沒來由。今將往事都付與東流。</p>
        
        <p class="曲"><span class="牌">尾聲</span>前愆往怨都休咎。骨肉團圓依舊。始信誃言勝劍矛。</p>
        
        <p class="白"><span class="科">淨貼上</span>姻緣本是前生定。曾向蟠桃會裡來。不負前盟。特送新人過門。左右快通報。<span class="科">末報介生</span>告岳父知道。劣婿向奉聖旨。勑姜承同韋皋收朱泚。姜大人出女勸酒。一言不合。各欲分兵攻伐。劣婿誇口。不勞餘力。朱泚即降。何必窮兵。濫傷民命。姜大人遂言。不動干戈。收了朱泚。我情願輸此女與你為妾。曾有此盟。今特送來。其中委曲。一言難盡。且待姜大人相見。備陳其故。<span class="科">外</span>既如此。待我出來迎接。<span class="科">眾相見介外</span>既蒙大人下顧。有失遠迎。恕罪恕罪。<span class="科">淨</span>倉卒輕謁。有犯威嚴。罪甚罪甚。老夫曾與令婿韋元帥有宿世姻緣之約。<span class="科">外</span>如何宿世姻緣。<span class="科">生</span>岳父聽稟。韋皋昔日洛陽遊學。閒中買笑平康。別後此女為韋皋身亡。復寄描畫春容。<span class="科">取出春容介生</span>奉勑臨邊征討。同僚邀飲霞觴。酒闌出女奉瓊漿。儼似玉簫模樣。<span class="科">淨</span>老大人。只為言詞忿激。寇平許作偏房。<span class="科">貼</span>前緣宿世豈非常。見有玉環手上。<span class="科">看手介</span>萬事都從天付。不須競短論長。<span class="科">外</span>賢婿孩兒拜了姜大人。<span class="科">合</span>玉簫兩世美名香。除卻朝思暮想。<span class="科">末上</span>聖旨已到。跪聽宣讀。皇帝詔曰。朕聞扶倫行義。莫大於忠。易俗移風。莫大於孝。忠乃國家之紀綱。孝乃邦家之祥瑞。忠孝並生。邦家多慶。茲者西川致政令公丁固保奏。西川節度使韋皋。有立威禦寇之雄才。決勝千里之妙算。善兼天下。不亞霍去病獨忠於漢。德屆遐陬。豈讓周公瑾專美於吳。范克孝驍勇相持。有下齊酈生之舌。蘇秦張儀之謀。忠勇可佳。合宜奬譽。張延賞之妻苗氏。親賢敬士。輕財重義。女瓊英救親減壽。生死順存。曰孝曰賢。克誠克敬。姜承為國繼婿。赤心已見。舊節度張延賞頹老無措。不必較焉。仍陞一級。姜承女簫玉。永奉終枲。敬夫孝親。豈不美哉。今勑封韋皋忠武王。總督兵馬。仍鎮西川。姜承授本州節度使。范克孝授副節度。仍舊督軍務事。苗氏封賢德夫人。張氏姜氏。封忠武王夫人。玉簫守操。宜令有司奬勵。嗚呼。褒爵賞功。乃朝廷之通典。盡節全忠。實臣子之至情。各司厥職。望闕謝恩。萬歲萬歲萬萬歲。</p>
        
        <p class="曲"><span class="牌">大環着</span><span class="科">生</span>感吾王勑旨。感吾王勑旨。榮耀鄉閭。衣紫腰金。蔭子封妻。美名留傳百世。夫貴妻榮。永效于飛。立大功生逢盛世。遂男兒平生之志。<span class="科">合</span>從前事。不用提。婦睦夫和。永戀親幃。</p>
        
        <p class="曲"><span class="牌">前腔</span><span class="科">外</span>我當初執迷。我當初執迷。一念差池。聽悍僕狂奴。一面之詞。逐東牀沈淪孝女。心性懵懂。事欠三思。為譖言傷殘骨肉。自追思悔之晚矣。<span class="科">合前</span></p>
        
        <p class="曲"><span class="牌">前腔</span><span class="科">旦</span>為椿庭病危。為椿庭病危。日夜悲啼。神前立疏。減妾年紀。豈童兒搬喋是非。爹爹發怒。將奴沈水。幸君家榮歸故里。救賤妾得免沈溺。<span class="科">合前</span></p>
        
        <p class="曲"><span class="牌">前腔</span><span class="科">貼</span>想姻緣宿世。想姻緣宿世。曾捧金卮。果是天生。一對夫妻。從此一見笙歌隊裡。憶多情心上縈繫。喜今日得諧連理。酬青樓玉環佳配。<span class="科">合前</span></p>
        
        <p class="曲"><span class="牌">越恁好</span><span class="科">眾</span>太平時世。太平時世。民安奸盜息。三邊烽火無儆報。樂雍熙。風調雨順時豐稔。人生能幾。花前月下常相聚。同心永結諧連理。</p>
        
        <p class="曲"><span class="牌">前腔</span>玉堂深處。玉堂深處。開筵莫稽遲。一夫二婦天之與。豈人為。鴛鴦宿世須償矣。優優樂敘。姻緣兩世人怎比。珠圍翠遶笙歌沸。</p>
        
        <p class="曲"><span class="牌">尾聲</span>炎涼世態皆如是。人事親疎古有之。留與人間作話題。</p>
        
        <p class="落詩">一夫二婦重天倫。<br />將相從來出宦門。<br />珠綬翠冠旌婦德。<br />紫袍象簡表忠臣。<br />玉簫兩世姻緣定。<br />花誥重封雨露新。<br />當時盡訝張延賞。<br />不識韋皋是好人。</p>
                
    </body> 
</html>