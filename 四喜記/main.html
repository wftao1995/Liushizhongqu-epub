<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/四喜記</title>
        <meta name="author" content="明　謝讜　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">四喜記</span></h1>

        <p class="作者">明　謝讜　著</p>
        
        <h2 id=ch1 class="chapter"><span class="齣題">第一齣　家門始終</span></h2>

        <p class="曲"><span class="牌">西江月</span><span class="科">末上</span>人世難逢四喜。浮生不滿百年。有花有酒即神仙。雲鬢等閒霜變。　　主敬固能作聖。風流亦可稱賢。調宮弄羽樂吾天。軒冕崢嶸何羨。</p>
        
        <p class="曲"><span class="牌">漢宮春</span>乾坤豪傑。只古丘大宋。無人並列。曾編竹橋。渡蟻陰功赫奕。天賜三元。兄和弟狀元榜迭。晝錦處救取孤僧。不負當年鑑別。　　小宋風情奇絕。向花朝禁苑。聞呼情熱。何期戲詠私成。宸聰遽徹。蓬山不遠。奉綸音洞房姻結。更青樓舊愛重懽。千古傳揚不滅。</p>
        
        <p class="落詩">宋公編竹橋渡蟻。<br />宋子京花燭奇緣。<br />慧雲僧他鄉遇故。<br />一門宋兄弟狀元。</p>
        
        <h2 id=ch2 class="chapter"><span class="齣題">第二齣　大宋畢姻</span></h2>
        
        <p class="曲"><span class="牌">瑞鶴仙</span><span class="科">生上</span>禮樂傳家遠。賴庭趨有訓。研精文苑。韋編已三斷。苦萱闈夜永。椿庭日短。靈臺憂滿。幸荊花春風正暖。知甚時騰翥。笙簧聖治。徜徉天館。</p>
        
        <p class="白">少小埋頭讀禮經。十年窗下未知名。牛羊勿牧看芽茁。鴻鵠難移要奕精。時正泰。世方亨。皇家羅網選奇英。男兒有志終須就。肯負衣冠過一生。小生姓宋。名郊。字公序。雍丘人也。父親宋杞。曾為九江令。早年無子。與俺亡過母親鍾氏。禱于廬阜。夢一道士。授以小戴禮。曰。以遺爾子。遂生俺兄弟二人。後來前往許真君觀內燒香。見面貌與夢中所見廝像。驚其靈異。曲盡誠敬。竟着俺兄弟讀書此觀。朝夕焚香以奉之。今早父親着家僮永昌喚我回來。不知有何話說。不免徑入堂上問安則個。<span class="科">外上</span></p>
        
        <p class="曲"><span class="牌">夜行船</span>綠野堂開塵夢斷。聊岸幘鶴逕盤桓。釀酒裁詩。栽蘭種柳。數畝白雲為伴。</p>
        
        <p class="白"><span class="科">生</span>爹爹拜揖。<span class="科">外</span>孩兒。我喚你出來別無甚事。今日乃是良辰吉日。方可畢姻。你可整飭衣冠。伺候行禮。叫永昌好生安排酒席。<span class="科">內應介</span>酒席安排完了。<span class="科">生</span>理會得。</p>
        
        <p class="曲"><span class="牌">前腔</span>九陌春回光景換。雕闌外紫翠千般。遠草煙凝。曲江水膩。幾處早鶯啼亂。</p>
        
        <p class="白">既稱月老。又號冰人。愛錢如命。說謊通神。自家高媒婆是也。幾年之前。宋杞老爹浼我替大宋相公為媒。定子孫員外小姐為妻。女貌郎才。兩相正妙。今日畢姻只愁沒口兒喫的。擺設許多筵席。行了許多幣帛。又一件。小相公生得又俊。未曾說親。必定也要央媒。我且放文雅些。再圖下次。宋老爹萬福。<span class="科">外</span>媒婆免禮。<span class="科">丑</span>稟上老爹。新人已到門首。孫親家小事在身。不得自送。着我媒婆送親。</p>
        
        <p class="曲"><span class="牌">金瓏璁</span><span class="科">旦</span>三星光在戶。鵲橋喜駕雲端。<span class="科">生</span>欣此夕配嬋娟。</p>
        
        <p class="白"><span class="科">行禮介</span>永昌將酒過來。待我奉媒人一杯。</p>
        
        <p class="曲"><span class="牌">錦堂月</span>天結良緣。花凝瑞靄。佳期正當冰泮。歌動迎仙。聲嫋鳳簫鸞管。幸藍橋玉杵先投。信月書赤繩難換。<span class="科">合</span>鸞杯滿。喜花燭良宵。洞房春煖。</p>
        
        <p class="曲"><span class="牌">前腔</span><span class="科">生</span>欣看。射雀屏寬。乘龍褥軟。于飛願效雙鴛。窈窕河洲。不信羨鵲橋期遠。伉儷處可詠桃夭。警戒時何妨機斷。<span class="科">合前</span></p>
        
        <p class="曲"><span class="牌">前腔</span><span class="科">旦</span>繾綣。合巹情歡。同心帶綰。難禁喜溢眉端。燕爾綢繆。自愧德容疎短。鴛蘿附千歲喬枝。琴瑟遂百年深願。<span class="科">合前</span></p>
        
        <p class="曲"><span class="牌">前腔</span><span class="科">丑</span>堪觀。金蕊仙冠。霞帔文鳳襖。華堂翠繞珠攢。香嫋金爐。繡幌暗風輕卷。更須誇蘭玉祥開。何必慮熊羆占緩。<span class="科">合前</span></p>
        
        <p class="曲"><span class="牌">醉翁子</span><span class="科">生</span>仙伴。乍邂逅交輸愛款。笑暮雨陽臺暗成姻眷。<span class="科">旦</span>不玩。共舉案齊眉。孟耀梁鴻德兩完。<span class="科">合</span>相慶處。看高燭紅妝。漏傳宵半。</p>
        
        <p class="曲"><span class="牌">前腔</span><span class="科">丑</span>聽勸。戀鳳綢。豈為美算。向螢閣研究蠹篇殘卷。<span class="科">外</span>惟願。早離卻樊籠。奮翮層霄簉羽鵷。<span class="科">合前</span></p>
        
        <p class="曲"><span class="牌">僥僥令</span><span class="科">生</span>絲紅牽玉腕。帳果撤金盤。<span class="科">旦</span>惟願小登科後勤書史。及早大登科。作狀元。</p>
        
        <p class="曲"><span class="牌">前腔</span><span class="科">丑</span>儀容真婉嬿。閨閫永團圓。<span class="科">外</span>但願你百歲夫妻長好。比翼共連枝。無異般。</p>
        
        <p class="曲"><span class="牌">尾聲</span>洞房此夜春光滿。熒熒燭尖花煖。總不如浪喜閒懽。</p>
        
        <p class="落詩">洞房春色勝仙窩。<br />花燭良宵喜氣多。<br />衾浪不如桃浪煖。<br />小登科後大登科。</p>
        
        <h2 id=ch3 class="chapter"><span class="齣題">第三齣　詩禮趨庭</span></h2>
        
        <p class="曲"><span class="牌">菊花新</span><span class="科">小生上</span>學通經術性非愚。九萬扶搖翮未舒。更自惜居諸。春到忽索幽緒。</p>
        
        <p class="白">笑殺多情。空馳想巫山二六。奈裴航分淺。藍橋路鞠。寂寞嫌聞更漏永。朦朧獨抱寒衾宿。醒來時強起撥琵琶。相思曲。色斑斑。花滿目。韻交交。鶯囀竹。這繁華媚景。越添情欲。姓字有時標虎榜。洞房今夜燃花燭。料佳人端的在書中。顏如玉。自家姓宋。名祁。字子京。父親宋杞。大哥宋郊。中才之養有年。科第之登無日。正是未酬扳桂志。早動惜花心。如今春光明媚。想百花亭中。紅紫十分可愛。欲約朋友張子野同去一遊。未知他意下若何。呀。道猶未了。子野早到。</p>
        
        <p class="曲"><span class="牌">前腔</span><span class="科">淨</span>幾年蹤跡嘆江湖。瀟灑風流人怎如。花錦爛春衢。惹動心猿不住。</p>
        
        <p class="白"><span class="科">小生</span>先生拜揖。<span class="科">淨</span>尊兄拜揖。<span class="科">小生</span>子野兄。柳風扇煖。花日弄晴。不覺青春搖動。欲與老兄郊亭之樂。未知尊意如何。<span class="科">淨</span>甚好甚好。聞得今日。令兄請老先生講課程。且待講畢。我與你再商量。<span class="科">小生</span>果然父親同家兄來了。<span class="科">外</span>久為解組人。暫課讀書史。<span class="科">小生</span>戲彩樂晨昏。庭趨問詩禮。<span class="科">相見介外</span>多謝子野。勸勉小兒。<span class="科">淨</span>深蒙老先生指教。二位賢契提攜。感之不盡。<span class="科">外</span>孩兒。白日漸飛。青春拋擲。不加苦功。怎慰老懷。過來聽我道。</p>
        
        <p class="曲"><span class="牌">剔銀燈</span>喜兒曹聰明天賦。莫把青春虛度。潛心靜閉孫生戶。更須學懸梁刺股。<span class="科">合</span>詩書端不負儒。讀得到方成丈夫。</p>
        
        <p class="曲"><span class="牌">前腔</span><span class="科">生</span>守芸窗勞形典故。嘆難留飛烏馳兔。惜陰肯縱窺園步。向三餘加辛添苦。<span class="科">合前</span></p>
        
        <p class="曲"><span class="牌">前腔</span><span class="科">小生</span>道多岐先由心悟。恥空言力行當務。靈臺莫使纖塵污。希賢聖光昭千古。<span class="科">合前</span></p>
        
        <p class="曲"><span class="牌">前腔</span><span class="科">淨</span>論功名雖由成數。早難道身終韋布。一朝直上青雲路。錦衣還眉揚氣吐。<span class="科">合前</span></p>
        
        <p class="白">宋兄。還同老先生且開懷再坐片時。不知意下何如。</p>
        
        <p class="曲"><span class="牌">浪淘沙</span><span class="科">末</span>飛錫起金池。潦倒沙彌。六通五蘊見無迷。身是菩提心不染。道習希夷。</p>
        
        <p class="白">自家慧雲和尚是也。妙悟神機。兼通相法。聞得許真君觀裡十分清淨。意欲借住一兩個月。不免徑入則個。<span class="科">眾</span>長老何來。<span class="科">末</span>列位先生稽首。貧僧自西竺雲遊到此。欲借觀中暫歇。<span class="科">眾</span>看書之所。恐長老不便。<span class="科">末</span>如此告退。<span class="科">眾</span>請了。<span class="科">末</span>方纔右邊站的。是一個大貴人。若不說破。怎顯得我的手段。<span class="科">眾</span>長老如何又轉來。<span class="科">末</span>貧僧頗知風鑑。適見諸公。俱有貴相。故此奉報一言。<span class="科">淨</span>你既會相。先相我一相。<span class="科">末</span>好相好相。文章得第。朝野聞名。<span class="科">淨指外介</span>此位老先生如何。<span class="科">末</span>見群龍而身宜受爵。臥蠶起而子必登朝。<span class="科">外</span>好相好相。這二位何如。你與他細講一講。<span class="科">末相小生介</span></p>
        
        <p class="曲"><span class="牌">玉芙蓉</span><span class="夾白">先生</span>三停既等齊。五岳相朝起。學堂明承漿日角真希。龍睛膽鼻垂珠耳。口若銜丹新月眉。詳鑑察神奇骨奇。實言告。決今科虎榜占高魁。</p>
        
        <p class="白"><span class="科">淨</span>講得妙。講得妙。<span class="科">末相生介</span></p>
        
        <p class="曲"><span class="牌">前腔</span>天庭忒恁低。地閣那曾偉。準頭偏蘭臺廷尉俱虧。印堂不滿山根陷。耳反無輪口似吹。詳鑑察頭奇面奇。恐今生虎榜姓難題。</p>
        
        <p class="白"><span class="科">淨</span>胡說胡說。天下豈有如此文學而不登科者。請出去。請出去。<span class="科">末</span>今朝從汝怒。他日信吾言。<span class="科">下外</span>孩兒。相雖如此。但相書亦有骨法旋生。形容忽變之說。不可拘于一定。失修人事。<span class="科">生</span>謹尊教言。不敢違命。</p>
        
        <p class="落詩">相法從來不可信。<br />重瞳項羽重瞳舜。<br />書生若要掇高科。<br />只消功夫窗下盡。</p>
        
        <h2 id=ch4 class="chapter"><span class="齣題">第四齣　瓊英入宮</span></h2>
        
        <p class="誦"><span class="科">丑上</span><span class="牌">如夢令</span>睡起幽閨寒悄。送到流鶯聲巧。閒倚畫闌干。忽見海棠開了。春曉。春曉。點點春愁不少。</p>
        
        <p class="白">自家乃是鄭參政家侍兒絲鬟是也。俺老爹與夫人雖則十分和順。不曾有子。止生小姐。喚名瓊英。儀容美艷。真個芙蓉如面柳如眉。體度幽閒。果然秋水為神玉為骨。分明天上神仙。壓盡人間窈窕。今日夫人着我攜酒到後花園賞玩。酒已完備。不免先去等候則個。</p>
        
        <p class="曲"><span class="牌">唐多令</span><span class="科">末淨</span>花柳愛初濃。相攜入綺叢。<span class="科">占</span>小鶯雙囀綠楊風。喚醒幽窗獨夢。<span class="科">合</span>當媚景。樂無窮。</p>
        
        <p class="白"><span class="科">淨</span>春花如繡。春鳥如簧。不飲春酒。辜負春光。且喜一家無事。同到後花園中賞玩片時。卻不是好。<span class="科">末</span>我意正欲如此。可將酒過來。</p>
        
        <p class="曲"><span class="牌">畫眉籠錦堂</span>春染萬林紅。春鳥嚶嚶隔花弄。看遊絲千縷。嫋嫋春空。金勒馬春陌交馳。玉樓人春杯頻送。<span class="科">合</span>春光湧。但花下高歌。賞春懽哄。</p>
        
        <p class="曲"><span class="牌">錦堂觀畫序</span><span class="科">淨</span>晝永。春日融融。春風冉冉。春香遍滿房櫳。望裡春山。一點髻螺青擁。濯錦愛水㬉春塘。拾翠喜芳鋪春隴。<span class="科">合</span>大家莫惜春筵醉。世事短如春夢。</p>
        
        <p class="曲"><span class="牌">黃鶯穿皂袍</span><span class="科">占</span>春困釧金鬆。試春衣步檻東。春愁暗壓雙眉重。春牽意慵。春薰臉濃。春枝髻觸搖金鳳。<span class="科">合</span>娟娟戲蝶。春蘭幾叢。茫茫歸雁。春雲幾重。桃花爛熳迷春洞。</p>
        
        <p class="曲"><span class="牌">皂袍罩黃鶯</span><span class="科">丑</span>慢道春憂無。被春工醞釀。生滿胸中。傷春倦吐繡窗絨。尋春轉覺芳心動。<span class="科">合</span>對春風。春園暢飲。和氣盎春容。</p>
        
        <p class="白"><span class="科">外</span>稟老爹與夫人知道。新皇帝即位。詔取民間女子。十五歲以上者。入宮為妃。里老將小姐報在本縣。縣官催督赴京。今日就要起程。如何是好。<span class="科">末</span>我老年無子。止有此女。指望靠養終身。誰知遭此大變。卻不苦殺我也。<span class="科">淨</span>天那。我這一塊肉。進宮去了。此生怎能勾再見他。如何捨得。卻不痛殺我也。<span class="科">占</span>爹爹母親撫養孩兒一十六歲。昊天恩德。未能報答。況又上無兄。下無弟。老年誰倚。孩兒寧死。不忍去也。<span class="科">外</span>說那裡話。朝廷詔旨。誰敢故違。請小姐就此起程。</p>
        
        <p class="曲"><span class="牌">尾犯序</span><span class="科">占</span>聞詔入深宮。不覺魂驚。怎當心恐。粗醜形骸。枉教奉事飛龍。傷痛。最苦是椿庭影隻。最苦是萱闈命窮。生離別。肝腸刺斷。血淚灑珠紅。</p>
        
        <p class="曲"><span class="牌">前腔</span><span class="科">末</span>誰知天降這災凶。萬計難成。千謀難用。我兩口孤單。況衰年近終煢煢。誰與我承懽曉暮。誰與我溫存夏冬。思量起。衣襟淚滿。哭響遶蒼穹。</p>
        
        <p class="曲"><span class="牌">前腔</span><span class="科">淨</span>痛刀割衰衷。欲見汝身。除是宵夢。萬里天門。那更音信難通。悲痛。再不見燈前喚語。再不見花邊笑哄。傷情處。區區隻女。一旦兩西東。</p>
        
        <p class="曲"><span class="牌">前腔</span><span class="科">丑</span>天然飛燕容。早離塵閨。竟入仙洞。我數載蒙恩。恨分別匆匆。珍重。定知你龍幃賜寢。定知你椒房得寵。登程去。情難回首。分付與東風。</p>
        
        <p class="白"><span class="科">外</span>官夫轎馬。在外伺候多時了。請小姐即便登程。</p>
        
        <p class="曲"><span class="牌">鷓鴣天</span><span class="科">合</span>骨肉團圞樂正濃。一封丹詔實相從。恩承淑女榮非願。愛割雙親恨怎窮。<span class="科">占下末淨丑</span>何日裡。再相逢。淚痕遍染杜鵑紅。歸家枉自高聲。那得聞到九重。<span class="科">並下</span></p>
        
        <h2 id=ch5 class="chapter"><span class="齣題">第五齣　花亭佳偶</span></h2>
        
        <p class="曲"><span class="牌">粉蝶兒</span><span class="科">小旦上</span>繡閣晴春。林啼動人幽鳥。見遊車正滿東郊。趁芳辰。偕女伴。緩尋芳草。看無邊光景。真如瑤島。</p>
        
        <p class="白">奴家董氏。喚名青霞。籍係教坊。住居熙寧巷。如今春色喧妍。遊人如蟻。欲偕鶴仙姐姐同往郊外踏青。未知他意下若何。姐姐有請。<span class="科">旦</span>妒容嫌艷蕊。喚夢惱流鶯。妹子。你請我出來做甚。<span class="科">小旦</span>花柳爭春。芳心忽動。意欲踏青一回。望姐姐攜帶則個。<span class="科">旦</span>正合我意。就請同行。<span class="科">小旦</span>春鴻。快備酒尊食罍。隨我郊外去。<span class="科">內應介</span>來了來了。</p>
        
        <p class="曲"><span class="牌">駐雲飛</span><span class="科">旦</span>堪賞花朝。花滿園林春色饒。人惜花容耀。花愛人年少。<span class="夾白">嗏。</span>花出畫牆高。賣花聲叫。聊整花鈿。拾翠花間道。香逐花衫幾陣飄。香逐花衫幾陣飄。</p>
        
        <p class="白"><span class="科">丑</span>綺羅叢裡奔趨。面無愧色。花月場中應接。身有餘香。酒尊食罍在此。請二位姐姐以草為茵。坐飲幾杯。<span class="科">小旦</span>將酒過來。</p>
        
        <p class="曲"><span class="牌">前腔</span>燕語花梢。花底黃鸝聲更嬌。蜂引花顏笑。蝶蹴花心倒。<span class="夾白">嗏。</span>花覆苑東橋。花溪晴照。紫幔花亭。人擁花驄到。風煖花村酒斾招。風煖花村酒斾招。</p>
        
        <p class="白"><span class="科">丑</span>前面賣酒家。遊人濟濟。不要去。且到百花亭中歌舞一回。再飲幾杯。卻不是好。<span class="科">二旦</span>說得是。</p>
        
        <p class="曲"><span class="牌">前腔</span>花萼輕搖。一曲花歌百悶消。花簇銀臺巧。花映金樽好。<span class="夾白">嗏。</span>花下舞纖腰。花香縹緲。花徑塵芳。淺印花鞋小。斜插花枝鬢欲燒。斜插花枝鬢欲燒。</p>
        
        <p class="白"><span class="科">丑</span>二位姐姐請坐。待春鴻也遞一杯。</p>
        
        <p class="曲"><span class="牌">前腔</span>花檻紅雕。花倚嬋娟畫怎描。花外遊絲嫋。花際輕煙繞。<span class="夾白">嗏。</span>花事正妖嬈。看花須早。轉眼花殘。花貌隨春老。鎮日尋花莫憚勞。鎮日尋花莫憚勞。</p>
        
        <p class="白">呀。你看前面有二位秀才來了。都像光棍兒。若還撞着他。一定做出事來。不如回去了罷。<span class="科">並下</span></p>
        
        <p class="曲"><span class="牌">忒忒令</span><span class="科">淨</span>遲日照江山錦膩。花柳壓歌臺舞地。芳草踏寶馬並嘶。金勒轉香堤。遙望見杏花村青青酒旗。</p>
        
        <p class="白">自家張子野是也。風月襟懷。江湖蹤跡。得蒙宋子京兄弟十分青目。昨日子京約我到百花亭中賞玩。不免先去候他則個。</p>
        
        <p class="曲"><span class="牌">園林好</span><span class="科">小生</span>看殘紅流出小溪。聽柳外笙歌鼎沸。攘攘蜂遊蝶戲。<span class="夾白"><span class="科">旦丑占</span>細數落花因坐久。緩尋芳草得歸遲。<span class="科">丑</span>姐姐。回去罷了。<span class="科">小生</span></span>紅紫樹映羅衣。俊多嬌何處姬。俊多嬌何處姬。</p>
        
        <p class="白">昨日相約子野遊春。迤邐行來。不見子野。見此甚妙。<span class="科">淨</span>子京來何暮也。小生料昨日老兄之約不爽。今日之興必高。<span class="科">撞見二旦介</span></p>
        
        <p class="曲"><span class="牌">前腔</span>紛雜地豈免忸怩。<span class="夾白"><span class="科">丑</span>你既然害羞。怎不迴避。<span class="科">旦</span></span>窄徑裡相逢怎避。只索將小扇輕羅遮蔽。<span class="科">淨</span>顧盼處自猜疑。卻元來是錦花叢雙艷娣。錦花叢雙艷娣。</p>
        
        <p class="白">子京。你道是誰。<span class="科">小生</span>是誰。<span class="科">淨</span>這是熙寧巷妓者董鶴仙董青霞。<span class="科">小生</span>老兄如何認得。<span class="科">淨</span>我與鶴仙薄交。青霞就是鶴仙的妹子。<span class="科">小生</span>既如此。近前相見。<span class="科">旦</span>呀。張相公。因何久不下顧。<span class="科">淨</span>我被大宋拘管看書。故此少拜。<span class="科">占</span>張姐夫。不敢動問此位相公上姓。<span class="科">淨</span>此位姓宋字子京便是。<span class="科">占</span>久聞久聞。<span class="科">小生</span>老兄令翠固佳。青霞更覺可愛。<span class="科">淨</span>愛他則甚。</p>
        
        <p class="曲"><span class="牌">皂羅袍</span><span class="科">小生</span>堪愛月眉雲髻。儘婷婷嫋嫋。整整齊齊。溫香軟玉世應稀。柔枝嫩葉誰能比。<span class="夾白"><span class="科">淨</span>你還不知他能歌能舞。我曾見他</span>纖腰柳舞。翠裙影低。嬌喉鶯囀。陽春調低。謾誇西子多嬌麗。</p>
        
        <p class="白"><span class="科">末</span>酒后看花情不厭。花前酌酒興無涯。小相公着我整備壺觴。到百花亭上。此間正是。稟相公。酒殽已完備在此。<span class="科">小生</span>來得恰好。老兄。我欲屈留令翠。同樂片時何如。<span class="科">淨</span>使得使得。<span class="科">占轉身介</span>我心下十分愛他。他既相留。怎不應允。<span class="科">對介</span>多感相公厚意。只恐雀隨鳳喙。多謝多謝。<span class="科">小生</span>世上有這般女子。真天香國色也。但可惜落在煙花。無計與之配耳。<span class="科">淨</span>作配不可。暫配不難。今夜包你與青霞歡會一宵。<span class="科">小生</span>如此可喜。</p>
        
        <p class="曲"><span class="牌">江兒水</span><span class="科">小生</span>邂逅花前飲。忙成月下期。傳杯未了先留意。<span class="夾白"><span class="科">淨</span>子京。你懽喜極矣。<span class="科">小生</span>郊玩淑景。歡已十分。途遇佳人。喜當百倍。</span>歡喜冤家添懽喜。<span class="夾白"><span class="科">淨</span>好似魚得了水一般。<span class="科">小生</span></span>如魚得水猶難擬。<span class="夾白"><span class="科">淨</span>燕爾新婚。如兄如弟。<span class="科">小生</span></span>謾說如兄如弟。<span class="夾白">正是有緣千里能相會。</span>夙世緣深。相會那拘千里。</p>
        
        <p class="白"><span class="科">旦</span>妹子。我問你。宋相公有何奇美。一見留情。</p>
        
        <p class="曲"><span class="牌">皂羅袍</span><span class="科">占</span>最喜劉郎風味。況身呈文彩。口吐珠璣。登雲會上廣寒梯。攀龍定陟承明陛。輝輝靈鳳。儀容鬭奇。煌煌雲錦。文章耀奇。除非是題橋司馬才堪儷。</p>
        
        <p class="白"><span class="科">小生醉介丑</span>相公可放尊重些。</p>
        
        <p class="曲"><span class="牌">川撥棹</span><span class="科">小生</span>俏一似薛瓊英輕艷體。不由人羨風情一霎起。<span class="科">淨</span>又何須待月西廂。又何須待月西廂。玉樹交鸞一任棲。<span class="夾白"><span class="科">小生</span>花柳之地。君子不遊。<span class="科">淨</span>那有此說。人生適意花為最。萬物怡情酒是魁。</span>醉青樓日已西。好良宵樂正宜。</p>
        
        <p class="白">你兩人今夜呵。</p>
        
        <p class="曲"><span class="牌">嘉慶子</span>一刻千金應不抵。鳳幃中恩重情迷。<span class="科">小生</span>覷着他千般旖旎。撇卻韋編甘不理。<span class="夾白">莫說我宋子京。</span>便是鐵樣人心神必移。石樣人心魂暗飛。</p>
        
        <p class="曲"><span class="牌">尾聲</span>煙花幸託青雲器。願作百年深計。只恐飛騰嘆別離。</p>
        
        <p class="落詩">煙花莫例看。<br />棘逕有芳草。<br />不畏人見譏。<br />只恐天易曉。</p>
        
        <h2 id=ch6 class="chapter"><span class="齣題">第六齣　風月青樓</span></h2>
        
        <p class="曲"><span class="牌">出隊子</span><span class="科">小生上</span>風情萬種。一宿鴛幃愛已濃。<span class="科">占</span>蒹葭倚玉喜濃濃。從此青樓價不同。<span class="科">合</span>惟願雙心有始有終。</p>
        
        <p class="白"><span class="科">小生</span>青霞。你知道我鍾情于你麼。決然要與你為配。<span class="科">占</span>相公間世奇才。奴家污泥賤質。安敢望此。<span class="科">小生</span>不必過謙。我若負心。有如此日。<span class="科">占</span>多蒙相公不棄。情願倚以終身。若再他懽。有如此日。<span class="科">丑</span>姐姐。你嫁得宋相公成。希帶春鴻做個丫鬟。早晚沾些風月。<span class="科">笑介占</span>休得胡說。將酒過來。</p>
        
        <p class="曲"><span class="牌">排歌</span><span class="科">小生</span>麗曲瑤箏。春纖玉鍾。嫣然一朵芙容。紫綃蕩漾錦花叢。一種天香度暗風。眉分翠。臉暈紅。笑深微汗濕酥胸。輕盈態。窈窕容。恍疑仙子下瑤空。</p>
        
        <p class="白"><span class="科">占</span>我想夜來呵。</p>
        
        <p class="曲"><span class="牌">前腔</span>鳳臂輕翻。雲鬟半鬆。紗廚月色朦朧。有緣千里喜相逢。春滿陽臺一夢中。歡初合。話未終。惱情偏是五更鐘。交恩厚。設誓重。天長地久此心同。</p>
        
        <p class="白"><span class="科">淨</span>酒不醉人人自醉。色不迷人人自迷。宋子京貪戀青霞。頓忘學業。早間請我花前同酌。此間已是門首。不免進去則個。<span class="科">見介淨</span>子京賀喜。<span class="科">小生</span>休得取笑。<span class="科">淨</span>不是取笑。古人遇絕色則喜。我看你表子青霞。</p>
        
        <p class="曲"><span class="牌">前腔</span>柳暗雕闌。花明綺櫳嬋娟共鬭纖濃。玉階低露鳳鞋弓。妙舞霓裳小院東。環鉤玉。帶綰絨。時乎歌扇撲遊蜂。心非蕩。性更聰。秋波回處惹情濃。</p>
        
        <p class="白"><span class="科">小生</span>老兄說之不差。青霞之美。真個不亞西施。<span class="科">淨</span>可比那一個古人。</p>
        
        <p class="曲"><span class="牌">前腔</span>賈女香芬。崔娘韻工。王嬙獨抱奇衷。綠珠金谷夜溶溶。洛浦神妃露淺蹤。脂輕抹。粉薄籠。梅妝不減壽陽宮。波沈鯉。漢落鴻。當壚空羨卓臨邛。</p>
        
        <p class="白"><span class="科">末</span>快心時忙下手。得意處早回頭。俺小相公昨日到熙寧巷去。不見回來。大相公已知道了。心裡不喜。不免將大相公的言語。勸他回去讀書。省得後患。此間已是他家門首。不免徑入則個。<span class="科">小生</span>永昌。你來做甚麼。<span class="科">末</span>大相公請你回去。<span class="科">小生</span>大相公怎麼說。<span class="科">末</span>大相公說道。</p>
        
        <p class="曲"><span class="牌">洞仙歌</span>乘春好用功。學飽身定榮。繼晷及焚膏。莫教一刻慵。<span class="科">合</span>休把欲心縱。須將黃卷攻。流連花錦叢。識者必不重。</p>
        
        <p class="白"><span class="科">小生</span>永昌回去。我與張相公就來了。<span class="科">末</span>謹奉主言。速離妓館。<span class="科">下占</span>相公當真去了。</p>
        
        <p class="曲"><span class="牌">前腔</span>相離不可從。言苦鬱在胸。從此泣空閨。甚日為悅己容。<span class="科">合前旦上</span></p>
        
        <p class="白">相逢忽相別。歡處又成悲。二位相公。何不再耍一兩日去。</p>
        
        <p class="曲"><span class="牌">前腔</span>人生若夢中。逝景駒隙同。少壯不舒懷。等閒成皓翁。<span class="科">合前小生</span></p>
        
        <p class="白">就此告別。<span class="科">占</span>相公須尋便再來走遭。休忘盟誓。<span class="科">小生</span>不須多囑。</p>
        
        <p class="落詩">鴛情繾綣恨相離。<br />淚灑東風濕舞衣。<br />自恨劉郎仙分薄。<br />武陵深處不須歸。</p>
        
        <p class="白"><span class="科">貼旦弔場</span>姐姐。妹子有句話兒。要對你說。<span class="科">旦</span>但說不妨。<span class="科">占</span>相公再三設盟。定要娶我為妻。<span class="科">旦</span>你好癡呵。</p>
        
        <p class="曲"><span class="牌">桂枝香</span>鴛盟空訂。鸞期難定。<span class="夾白">妹子。你休怪我說。</span>生成陌路姻緣。養就煙花心性。況青樓望卑。況青樓望卑。良家難聘。<span class="夾白"><span class="科">占</span>宋相公說娶我。<span class="科">旦</span>好不知事。酒中之言。一時戲謔之語。怎麼認真。</span>謔辭休聽。細評論。不如風月生涯好。只怕從良福分輕。</p>
        
        <p class="曲"><span class="牌">前腔</span><span class="科">占</span>佳緣堪慶。多才可敬。生來一種真誠。事有十分僥倖。記慇勤誓言。記慇勤誓言。教我脫逃陷穽。超離邪境。喜難勝。定歸金屋偕婚媾。不向平康管送迎。</p>
        
        <p class="曲"><span class="牌">大迓鼓</span><span class="科">旦</span>伊家見不明。金籠怎養野鶩山鶯。空房猿鎖心猶競。褌中景復亂宣平。<span class="夾白">縱不如此。也只做得個玉簫。</span>要嫁韋皋直等再生。</p>
        
        <p class="曲"><span class="牌">前腔</span><span class="科">占</span>何須抵死爭。錦營花陣斷不留情。雲蹤早散陽臺境。喬妝甘謝效釵荊。<span class="夾白">那宋相公決然娶我。</span>休論王魁不娶桂英。</p>
        
        <p class="落詩">且了煙花債。<br />慵登歌舞樓。<br />偶多真可樂。<br />心異不相謀。</p>
        
        <h2 id=ch7 class="chapter"><span class="齣題">第七齣　久旱祈神</span></h2>
        
        <p class="曲"><span class="牌">鳳皇閣</span><span class="科">外上</span>千尋海殿。熟睡蛟龍難喚。積薪翦瓜踵前賢。爭奈瓮兒頻見。白檀焚獻。怪舉首青天湛然。</p>
        
        <p class="白">下官乃雍丘令是也。天旱日久。百姓憂愁。欲率概縣里老。前去城隍廟祈雨。昨日已出告示。這時父老不見到。<span class="科">淨</span>父老見。<span class="科">外</span>父老聽我道。多時不雨。皆我不職之過。詩云。旱既太甚。如炎如焚。今日乃遭此毒。聞得城隍廟與許真君觀裡十分靈應。你們在此祈禱。倘得甘霖大降。庶使秋成有望。眾意何如。<span class="科">眾</span>小的意下正欲如此。父母老爺為國為民。敢不順命。此間是城隍廟。那壁廂是許真君廟。</p>
        
        <p class="曲"><span class="牌">駐馬聽</span><span class="科">外</span>陽夏驕愆。四野佳禾若火燃。巖除瀑布。陌起黃埃。澗絕流泉。湖心魚鱉總枯連。民生狼顧歌雲漢。<span class="科">合</span>拜告神天。願早施霖雨。使我三農懽忭。</p>
        
        <p class="曲"><span class="牌">前腔</span><span class="科">眾</span>亢旱經年。雩禜桑林意總虔。純犧濯濯。文璧煌煌。屢舞仙仙。槐齏蓬麵命難延。霓壇玄寺祈應遍。<span class="科">合前眾贊曰</span></p>
        
        <p class="白">衛文零雨于星車。裴寬消旱于入境。老爺這樣虔誠。上蒼必然感應。<span class="科">外</span>父老每且回。明日還用祈禱之術。再向禱告。務要虔誠。不許怠慢。<span class="科">眾</span>領鈞旨。</p>
        
        <p class="落詩">烈焰當天怨祝融。<br />幾回翹首望雲從。<br />臣民徒有桑林禱。<br />萬物焦枯四野空。</p>
        
        <h2 id=ch8 class="chapter"><span class="齣題">第八齣　喜逢甘雨</span></h2>
        
        <p class="曲"><span class="牌">窣地錦襠</span><span class="科">末上</span>苦逢炎日禍嘉苗。有渰垂祥德所招。黎元此際笑聲高。喜雨亭中醉玉醪。</p>
        
        <p class="白">下官雍丘二尹是也。昨日堂尊祈雨。十分虔誠感應。今得一番霖雨。百姓每喜不自勝。下官忝為同僚。逢此勝事。不免整備酒禮。前去慶賀則個。<span class="科">外上</span></p>
        
        <p class="曲"><span class="牌">前腔</span>為民祈雨怎辭勞。幸得甘霖沛九霄。不須術用土龍妖。竟夕滂沱喜自饒。</p>
        
        <p class="白"><span class="科">末</span>堂尊祈雨有感。賀喜賀喜。<span class="科">外</span>天降時雨。乃聖主之德。亦生民之福也。長官之賀。決不敢當。<span class="科">末</span>說那裡話。久旱逢甘雨。此是人間第一喜事。為此備酌。望堂尊少坐片時。<span class="科">外</span>既蒙厚意。敢不趨命。<span class="科">生上</span>芹水生涯淡。黌宮道味長。不才難盡職。時雨降禎祥。雍丘儒學教官是也。中堂祈雨有感。同僚置酒稱賀。特請下官陪宴。不免竟入則個。<span class="科">外</span>有勞光降。<span class="科">生</span>夜來一雨。泮沼汪波。禮當拜賀。<span class="科">外</span>天雨適然。慚愧慚愧。<span class="科">末</span>將酒過來。</p>
        
        <p class="曲"><span class="牌">山花子</span>香車聲破江門曉。雲端一瀉天瓢。沛人間盆傾下洨。八荒洗盡焰敲。<span class="科">合</span>望長空燭龍焰消。長驅旱魃師碧濤。黎元踴躍歌歲饒。不負桑林拜禱勤勞。</p>
        
        <p class="曲"><span class="牌">前腔</span><span class="科">外</span>田禾頓覺回枯槁。綠痕漸滿南郊。喜三農功閒桔槔。絕勝汪玉瓊瑤。<span class="科">合前</span></p>
        
        <p class="白">大人再勸一杯喜酒。今日開懷一樂。<span class="科">生</span></p>
        
        <p class="曲"><span class="牌">前腔</span>蛟龍勢豪。一躍天池表。涼生閶闔輕飈。羨蘇亭佳杳。你須知傅相才高。<span class="科">合前</span></p>
        
        <p class="曲"><span class="牌">前腔</span><span class="科">淨丑</span>芙蕖翠嬌。細浪翻魚沼。仙娃欲泛蘭橈。最堪誇吞赤㘭。還符萍實童謠。<span class="科">合前</span></p>
        
        <p class="曲"><span class="牌">紅繡鞋</span><span class="科">眾</span>碧波湧出仙橋。仙橋。滄江蕩漾魚舠。魚舠。溪沒渡。海添潮。鷗競浴。鯉爭拋。人藹藹。樂陶陶。</p>
        
        <p class="曲"><span class="牌">尾聲</span>玄冥已報豐年兆。對酒且開懷抱。醉聽前村喜雨謠。</p>
        
        <p class="落詩">久旱逢甘雨。<br />人心喜不勝。<br />絃歌喧萬戶。<br />偃室有休聲。</p>
        
        <h2 id=ch9 class="chapter"><span class="齣題">第九齣　竹橋渡蟻</span></h2>
        
        <p class="白"><span class="科">生上</span>久旱逢甘雨。歡聲四野同。深期歌盛事。搦管句難工。宋郊忝充雍丘縣庠生。俺縣主至誠格感。祈雨有功。通學生員皆去躬賀。俺欲撰喜雨詩一章以頌之。奈無佳思。不免到碧玉臺上散步。以啟吟興。多少是好。</p>
        
        <p class="曲"><span class="牌">鎖南枝</span>一雨霽。萬象奇。山青水明如畫裡。拋卷覓新詩。窺園適幽意。苔紫短。屐緩移。碧霞臺。少人至。</p>
        
        <p class="白">臺上人跡杳然。轉敗吾興。不如那亭西竹邊。儘有幽趣。</p>
        
        <p class="曲"><span class="牌">前腔</span>叢竹畔。曲檻西。<span class="夾白">呀。一陣陣水上浮來的。是甚麼東西。<span class="科">看介</span>咳。原來是螻蟻。</span>驚看溜渠浮亂蟻。笑穴已無依。隨流竟何止。心不忍。計怎施。手援之。豈能濟。</p>
        
        <p class="白">這許多螻蟻落在水中。如何得活。可傷可傷。惻隱之心。仁之端也。其事雖微。性命則一。不免將那壁廂枯竹數根。着永昌破開。編成小橋。渡過他去。庶得全生。永昌那裡。<span class="科">末</span>命犯奴星照。身憑主令行。相公有何分付。<span class="科">生</span>永昌。你看這數十萬螻蟻為水所漂。你可將枯竹破開。造橋渡他。亦是你的陰騭。</p>
        
        <p class="曲"><span class="牌">前腔</span>編竹第。架水涯。<span class="夾白"><span class="科">末</span>相公。這許多螻蟻都渡過去了。<span class="科">生</span>可喜可喜。</span>慈渡一成爭渡起。<span class="夾白"><span class="科">末</span>大丈夫當濟天下溺。救了這些螻蟻。非是兒戲的。</span>觸物動天機。從權豈兒戲。<span class="夾白"><span class="科">末</span>相公。他一向安身在那裡。如今還到得舊處去麼。<span class="科">生</span></span>南柯郡。舊事非。覓檀蘿。亦無地。</p>
        
        <p class="白"><span class="科">末</span>相公。天地間蟲兒千千萬萬。遭陷害者不知多少。都要這般救他。沒有許多氣力。<span class="科">生</span>你不曉得。聽我道來。</p>
        
        <p class="曲"><span class="牌">前腔</span>蟲非少。蟻最多。君臣凜然明大禮。遭溺已頻危。全生實堪喜。大塊內。道不私。物皆春。此心慰。</p>
        
        <p class="落詩">活蟻功雖細。<br />真能種福田。<br />世間陰騭事。<br />救命最為先。</p>
        
        <h2 id=ch10 class="chapter"><span class="齣題">第十齣　天佑陰功</span></h2>
        
        <p class="曲"><span class="牌">點絳唇</span><span class="科">外上</span>羽蓋遙飛。琅函淨啟。叢霞裡。香籠玉几。侍衛玄虛璽。</p>
        
        <p class="白">小道許真君是也。自幸一門之積德。盡超八極以登天。常跨鶴而乘虯。暫化牛而斬蜃。玉帝有旨。今日糾察人間善惡。不免着判官小鬼查考的實。奏請報應。判官小鬼何在。<span class="科">判官上外</span>聽吾分付。今日玉帝有旨。糾察人間善惡。可會雍丘縣城隍。并各土地竈神。將邑內善惡。一一核實奏報請旨。<span class="科">鬼上</span>正是人間私語。天聞若雷。稟上聖。何為善。何為不善。<span class="科">外</span>但見盡忠報國。孝親敬兄。放生救命。皆是善人。但有貪贓壞法官吏。忤逆兒男。害人利己。好殺傷生。皆是惡人。<span class="科">鬼</span>有等職官貪贓誣陷賢能者。當得何報。<span class="科">外</span>此輩合赴湯池。令毒蛇吞噬。以罰其身。眼前之報。男盜女娼。滅門絕戶。日後之報。<span class="科">鬼</span>有等殺豬宰牛。大秤小斗。欺瞞害人者。當以何報。<span class="科">外</span>此輩合赴刀山劍樹。托生駒狗之類。以顯冥司地府。神聖昭彰。<span class="科">眾念</span>九天應元雷聲普化天尊。<span class="科">鬼</span>吾乃不是別神。雍丘縣日巡鬼使是也。奉城隍靈牌。在此伺候。遠遠望見聖駕前來。不免且自退後。</p>
        
        <p class="曲"><span class="牌">點絳唇</span><span class="科">城隍上</span>位冠千祗。符分百里。尊天紀。陰靈無比。應感皆真理。</p>
        
        <p class="白"><span class="科">相見介</span>萬聖森羅。八鸞遙唱。想是玉帝降臨。不免向前迎接則個。<span class="科">玉帝上</span></p>
        
        <p class="曲"><span class="牌">神仗兒</span>祥雲旖旎。祥雲旖旎。眾真朝禮。<span class="夾白">稟上聖。小臣迎接來遲。望乞恕罪。<span class="科">玉</span>起去。</span>遍三千界裡。較察中生臧否。吉士加禎。惡人降毀。<span class="科">城隍</span>遵敕命。敢輕違。</p>
        
        <p class="白">臣等有事奏上。</p>
        
        <p class="曲"><span class="牌">滴溜子</span>宋郊的。宋郊的竹橋渡蟻。人世上。人世上慈祥怎比。如此陰功有幾。神霄乞鑑知。特令受祉。<span class="夾白"><span class="科">玉</span>宋郊有此陰功。合當榮顯。</span>連中三元。顯榮數紀。</p>
        
        <p class="曲"><span class="牌">神仗兒</span><span class="科">隍</span>微臣奏啟。微臣奏啟。先承玄祉。道宋郊當餓死。不許餐甘服綺。因此生成骨相甚鄙。今注福。怎生移。</p>
        
        <p class="白"><span class="科">玉</span>宋郊命分該貧寒。既有陰功。今夜三更時分。製取真魂。將他的形骸骨格盡皆換了。以享福壽康寧則個。<span class="科">外</span></p>
        
        <p class="曲"><span class="牌">滴溜子</span>臣欽奉。臣欽奉玄元勑委。顯神通。顯神通回形變體。頃刻天庭高起。兼令眾相齊。福基盡美。<span class="夾白"><span class="科">隍</span>臣奏上聖。今科狀元該是宋祁。如何是宋郊又中狀元。<span class="科">玉</span>宋祁正數該中狀元。待他先上榜了。后待陰騭星換榜。宋郊升作狀元。以報陰騭。<span class="科">隍</span>謹尊上命。</span>迭中狀元。兄弟並喜。</p>
        
        <p class="落詩">上帝從來鑑察。<br />世人切莫心欺。<br />善惡到頭定報。<br />只爭來早來遲。</p>
        
        <h2 id=ch11 class="chapter"><span class="齣題">第十一齣　鸞儔賞夏</span></h2>
        
        <p class="曲"><span class="牌">絳都春</span><span class="科">生上</span>池荷展葉。聽高枝午蟬奏。風聲咽。石竹花香。白玉欄干絲樹遮。新篁漸長琅玕節。更樓畔海榴醉纈。數聲漁笛。木蘭船上。採蓮歌接。</p>
        
        <p class="白">人皆惜春艷。我愛夏日長。倚風引壺酌。勝對桃李芳。宋郊連日遍身疼痛。不知何故。況容貌比前不同。未知是禍是福。正是順理行將去。從天降付來。俺父親往玄真觀裡燒香去了。兄弟在外讀書未回。止我夫妻二人。并一家老小在舍。當此炎景。不免備酒池亭。玩賞則個。紅香翠艷何在。<span class="科">紅翠上</span>紅香香莫比。翠艷艷無雙。艷舞花前軟。香偷月下忙。相公叫我二人到池亭上。有何分付。<span class="科">生</span>今日清閒。欲與大娘在此玩賞。可整酒肴。聽候歌舞。就請大娘出來。<span class="科">紅翠</span>理會得。</p>
        
        <p class="曲"><span class="牌">出隊子</span><span class="科">旦</span>朱明時節。覽物令人心意說。薰風翻動翠裙褶。嬌面斜遮紈扇潔。<span class="科">紅翠</span>扯落庭花嫩紅一捻。</p>
        
        <p class="白"><span class="科">生</span>娘子。晝長無事。共賞荷亭。卻不是好。<span class="科">旦</span>敢不從命。<span class="科">生</span>將酒過來。</p>
        
        <p class="曲"><span class="牌">女冠子</span>階除簇簇錦葵列。亂採遊蜂。鬭飛輕蝶。蕉樹抽長鬣。微朵綻紅頰。看前湖兩閒鷗隨畫楫。翠巍巍柳陰中老黃鶯弄舌。</p>
        
        <p class="曲"><span class="牌">滴金子</span><span class="科">旦</span>情偕鳳侶相和切。看取同心新帶結。相攜共賞歡意奢。謾收了針線帖。<span class="夾白"><span class="科">生</span>白雲精舍裡。景致還好。同去那邊一賞則個。<span class="科">旦</span></span>細鈿穩貼。步忙移忽驚環珮跌。薜蘿徑斜。短蔓撁衣似拽。</p>
        
        <p class="白"><span class="科">紅翠</span>此間就是白雲精舍。</p>
        
        <p class="曲"><span class="牌">畫眉序</span><span class="科">生</span>幽尋到精舍。雲母屏間水簟設。愛如年長日。笑霏玉屑。引狂興酒斝頻斟。消渴吻一杯交啜。更誇那畫堂中滿品題筆走龍蛇。</p>
        
        <p class="白"><span class="科">紅翠</span>難得大娘出來。這幾處亭閣。請都過一過。<span class="科">生</span>甚好。</p>
        
        <p class="曲"><span class="牌">啄木兒</span>歷風亭。臨水榭。向冰山盡觀遍閱。<span class="夾白">既然有琴在此。試彈一曲到好。</span>細撫瑤琴將心事寫。難得個兩情恰。比翠鶼鶼不爭些。連理芳枝相似者。到底團圓不差別。願地久天長懽永協。</p>
        
        <p class="曲"><span class="牌">三段子</span><span class="科">旦</span>嵐橫靄疊。<span class="夾白">天色已晚。回去了罷。<span class="科">生</span>興猶未盡。</span>向斜陽歸未決。<span class="科">旦</span>歌殘舞怯。<span class="夾白"><span class="科">紅翠</span>收拾回去則個。</span>對芳辰情怎捨。<span class="夾白">移到小樓上。對月再酌。</span>湘簾半揭。柳梢新上一鉤月。<span class="科">旦</span>見流鶯亂飛郊野。一點雙明星亮晰。</p>
        
        <p class="曲"><span class="牌">鬭雙雞</span><span class="科">紅翠</span>水沈香。水沈香金猊添爇。玉筲聲。玉筲聲彩鸞吹徹。薄袂露珠沾惹。翹首看玉繩低越。俏不覺金井上轆轤聲滅。</p>
        
        <p class="白"><span class="科">旦</span>夜闌人靜。回去了罷。<span class="科">生</span>再飲幾杯。</p>
        
        <p class="曲"><span class="牌">上小樓</span><span class="科">旦</span>差迭。青春易謝。案頭書難暫撇。韋編宣聖也曾絕。自古三餘當足直。恁放意遊野。</p>
        
        <p class="曲"><span class="牌">鮑老催</span><span class="科">生</span>文章萬卷俱玩涉。莫辜負好良夜。望銀漢廣寒闕。桂枝高料應折。情深伉儷歡未歇。莫管更籌徹。<span class="科">合</span>思之歎嗟。百年身如電掣。涼冷變炎熱。熱去又寒冽。光陰迅休計拙。一旦鬢堆雪。懊恨對誰說。</p>
        
        <p class="曲"><span class="牌">尾聲</span>得高歌處歌休歇。喜杯中玉漿不竭。<span class="夾白">娘子。這等懽樂呵。</span>拚取今朝沉醉也。</p>
        
        <p class="落詩">夫婦情和合。<br />開尊夏賞荷。<br />人生貴行樂。<br />對酒且高歌。</p>
        
        <h2 id=ch12 class="chapter"><span class="齣題">第十二齣　椿庭慶壽</span></h2>
        
        <p class="曲"><span class="牌">齊天樂</span><span class="科">生上</span>碧山院落紅塵迥。萬竹琅玕翠吟。滿院荷香壓葵影。信是人間佳景。<span class="科">小生</span>極星耿耿。共酌酒娛親。戲彩趨庭。<span class="科">合</span>默禱蒼穹。願年年此日慶長生。</p>
        
        <p class="白"><span class="科">生</span>兄弟。今日是爹爹壽誕。酒已完備。請爹爹上堂稱慶。也是人子至情。<span class="科">小生</span>正是。待嫂嫂出來。一齊拜祝。</p>
        
        <p class="曲"><span class="牌">花心動</span><span class="科">旦</span>瑞應誕辰。出妝臺早喜壽筵開整。香護鮫綃。翠點花鈿。堂前敬捧霞觥。<span class="科">紅翠上</span>玉喉嘹喨冰肌靚。歌舞處不減雙成。<span class="科">合</span>這歡樂萬兩黃金難並。</p>
        
        <p class="白"><span class="科">紅翠</span>稟相公。酒肴絃管都齊備了。<span class="科">生</span>爹爹有請。</p>
        
        <p class="曲"><span class="牌">寶鼎兒</span><span class="科">外</span>幾年雲臥。不覺鏡裡霜痕滿頂。期鶴算謾吞石髓。保童顏何煩丹鼎。最喜森森雙桂。雲路翺翔可等。<span class="科">合</span>看綺席羅衣。怳疑身在瑤池仙境。</p>
        
        <p class="白"><span class="科">生</span>爹爹壽登八旬。誕當三伏。孩兒備下一杯酒。與爹媽慶壽則個。<span class="科">外</span>如此將酒過來。</p>
        
        <p class="曲"><span class="牌">畫眉序</span>槐夏壽筵清。瀲灧金尊紫霞冷。看星輝南極。地接蓬瀛。輕風送十里荷香。舞鶴亂半簾松影。<span class="科">合</span>滿門齊赴蟠桃宴。人人共祝長生。</p>
        
        <p class="曲"><span class="牌">前腔</span><span class="科">旦</span>纖手細調冰。棗列安期玉漿冷。看麟脂案疊。鳳髓盤盈。謾誇他九轉丹成。爭看恁雙飛舃影。<span class="科">合前</span></p>
        
        <p class="曲"><span class="牌">前腔</span><span class="科">生</span>絃管奏新聲。金縷輕歌玉喉冷。看衣翻雲翠。篆嫋煙青。波深處蓮結龜巢。書傳後竹留鸞影。<span class="科">合前</span></p>
        
        <p class="曲"><span class="牌">前腔</span><span class="科">外</span>金軸映花明。絳炬高燃畫屏冷。看碧筒浮蟻。蒼麈揮蠅。喜庭前桂樹芳陰。愛樓畔棣華繁影。<span class="科">合前</span></p>
        
        <p class="曲"><span class="牌">鮑老催</span><span class="科">紅翠</span>捧觴再慶。懸弧喜當三伏景。翩翩朱履來門徑。聽短簫吹。細管咽。清笳競。爭誇壽域多齊勝。小堂碧映湖千頃。更化列青松嶺。</p>
        
        <p class="曲"><span class="牌">雙聲子</span><span class="科">合唱</span>杯須罄。杯須罄。論富貴皆前定。懽須競。懽須競。論壽考皆前定。全福盛。全福盛。祝非佞。祝非佞。看雙雙鳳翥。繼沾恩命。</p>
        
        <p class="曲"><span class="牌">尾聲</span>魯陽戈何須整。百歲椿枝長秀挺。須信丹臺舊有名。</p>
        
        <p class="白"><span class="科">外</span>外面甚麼喧嚷。想賀客來也。女眷且迴避。<span class="科">旦紅翠</span>含懽陳俎豆。奉命入房闈。<span class="科">並下生</span>外面的客是張子野。慧雲長老。<span class="科">外</span>好客好客。待我出去迎迓。先生請了。</p>
        
        <p class="曲"><span class="牌">掛真兒</span><span class="科">淨末</span>山斗聲華爭引領。<span class="夾白"><span class="科">外</span>請裡面相見則個。<span class="科">淨末</span></span>蒙不鄙倒屣懽迎。<span class="科">外</span>幸遇佳賓。<span class="夾白">孩兒。</span>重開壽席。<span class="科">合</span>拚取今朝酩酊。</p>
        
        <p class="白"><span class="科">淨末</span>聞知老先生華誕。我二人特來拜賀。<span class="科">外</span>多謝多謝。<span class="科">末</span>好奇怪。好奇怪。這幾日不見公子。如何形容都變了。<span class="科">淨</span>果然比前不同。還是變得好。變得不好。<span class="科">末</span>舊時見他骨相欠佳。難許登第。如今天庭高啟。骨格頓異。今科必定中大魁。<span class="科">生</span>這是胡說了。我得榜上有名也罷了。<span class="科">末</span>細看來有陰騭紋上面。必然幹些陰德事情在那裡。<span class="科">生</span>沒有什麼救人活命之事。<span class="科">末</span>凡天地之間。何必人命為大。蠕動之物皆是。<span class="科">生</span>我記得了。數日之前。曾到那碧玉臺西竹邊散步。見有數萬螻蟻。為暴雨所侵。吾乃戲編竹橋以渡之。<span class="科">末</span>是了是了。有此陰德。故有此相。<span class="科">末</span>又看令弟尊相。今科也必登大魁。<span class="科">生</span>一發胡說了。一科那有兩個狀元。況又在一門。<span class="科">末</span>吾所言之事。決無差謬。<span class="科">淨</span>記着。後日不應。將𥖨石擂你光頭。<span class="科">外</span>將酒過來。<span class="科">生</span>有累你。今來賀我老爹壽。你相他還有多少壽。<span class="科">外</span>先奉了酒。然後看相。</p>
        
        <p class="曲"><span class="牌">賞宮花</span>欣逢壽朋。感殷懃祝壽情。壽鹿銜花至。壽鶴向人鳴。<span class="科">合</span>喜逢壽域樂昇平。滿斟壽酒祝遐齡。</p>
        
        <p class="白"><span class="科">末</span>老先生壽數極高。希夷之數。一百有零。<span class="科">淨</span>你怎見得。</p>
        
        <p class="曲"><span class="牌">前腔</span><span class="科">末</span>詳觀壽徵。炯雙瞳壽眼清。壽䫉多浮垢。兩耳壽毫生。<span class="科">合前</span></p>
        
        <p class="曲"><span class="牌">前腔</span><span class="科">淨</span>濙濙壽星。壽筵前分外明。人世難逢壽。五福壽先稱。<span class="科">合前</span></p>
        
        <p class="曲"><span class="牌">前腔</span><span class="科">生</span>重斟壽觥。紫金盤壽菓盈。壽燭留長耀。滿眼壽香騰。<span class="科">合前</span></p>
        
        <p class="落詩">五柳堂前啟壽筵。<br />白頭嚴父散神仙。<br />天中特厚閒中客。<br />八十春秋福壽綿。</p>
        
        <h2 id=ch13 class="chapter"><span class="齣題">第十三齣　巧夕宮筵</span></h2>
        
        <p class="白"><span class="科">丑上</span>星渡銀河月到臺。輕風暗送好香來。龍興此夜應遊樂。慢把宮門次第開。自家乃是朝中一個小內臣是也。俺奉大宋皇帝聖旨。守把昭陽宮。宮中鄭娘娘。乃是鄭參政之女。數月前選入宮中。仙姿玉色。世上無雙。聖主幼冲。未經巡幸。雖長門之怨。不買賦于相如。而團扇之嗟。更多情于班婕。今日乃七夕良夜。相約劉娘娘乞巧。五鳳樓前。預備巧筵。伺候兩位娘娘賞玩則個。</p>
        
        <p class="曲"><span class="牌">秋蕊香</span><span class="科">占</span>堪愛今宵佳景。雲斷絳河耿耿。<span class="科">旦</span>七襄聲歇懽重整。綺席偏妳忻併。</p>
        
        <p class="白">鄭娘娘萬福。<span class="科">占</span>劉娘娘少禮。<span class="科">旦</span>金盤瓜果御樓前。乞巧無心笑貌妍。<span class="科">占</span>組織迥文成片錦。何曾得近帝王前。<span class="科">旦</span>時當七夕。鵲渡銀河。天上人間。良宵第一。<span class="科">占</span>久虛望幸之恩。聊為七巧之會。內侍每將酒過來。<span class="科">丑</span>娘娘。酒斟在此。<span class="科">占</span></p>
        
        <p class="曲"><span class="牌">針線箱</span>翦西風墜梧金井。見碧天月痕分鏡。跨銀河烏鵲橋填整。信織女牛郎懽慶。幾多少乞巧高樓上。把七孔針穿線色分明。<span class="科">合</span>真佳景。滿庭瓜果。儘今宵痛飲銀瓶。</p>
        
        <p class="曲"><span class="牌">前腔</span><span class="科">旦</span>銀燭照畫屏秋冷。羅扇撲流螢不定。愛夜光如水天街淨。金合內蛛絲誰勝。不須向百子池邊去。怎得細說長生殿裡情。<span class="科">合前</span></p>
        
        <p class="曲"><span class="牌">解三酲</span><span class="科">占</span>晚妝殘蘭湯浴暝。麝煙濃翠籠寶鼎。闌杆露濕人猶憑。愁絕處嫩涼生。且黃流鳳斝消良夜。管甚麼絳幘雞人報斷更。<span class="科">合</span>祈恩幸。縱一年一度。願比雙星。</p>
        
        <p class="曲"><span class="牌">前腔</span><span class="科">旦</span>芳沼中藕殘香剩。玉砌畔鳴蛩相應。室中記得神光映。<span class="夾白">如今呵。</span>空腸斷紫鸞笙。浪傳王母青禽至。欲借緱山白鶴乘。<span class="科">合前</span></p>
        
        <p class="曲"><span class="牌">尾聲</span>笑天孫存凡性。人生凡界怎忘情。爭奈鸞凰幾萬程。</p>
        
        <p class="落詩">靈匹渡銀河。<br />人間醉綺羅。<br />紗廚閒鳳枕。<br />如此良夜何。</p>
        
        <h2 id=ch14 class="chapter"><span class="齣題">第十四齣　赴試秋闈</span></h2>
        
        <p class="曲"><span class="牌">薄倖</span><span class="科">小生上</span>涼透筠亭。香殘蓮沼。怕入秋多恨。秋偏到早。有誰知我柔腸斷了。秦樓杳。怎能彀鸞親鳳綰。幾度向蒼天暗禱。</p>
        
        <p class="白">自家為愛青霞之極。百計求懽。纔得一宵相聚。別時春暮。今又秋矣。前日見子野說。他要嫁我。不想鴇兒怕他做出事來。移到別處去了。蹤跡茫茫。何時得會。好悶殺人也。</p>
        
        <p class="曲"><span class="牌">金衣公子</span>獨坐悶無聊。淚紛紛濕素袍。冤家鎮日縈懷抱。人如薛濤。情如玉簫。真誠怎比閒花草。<span class="科">合</span>好心焦。朱絃已斷。無計續鸞膠。</p>
        
        <p class="曲"><span class="牌">前腔</span>雲散楚峰高。望陽臺萬里遙。臨風不覺心如搗。綢繆幾宵。追隨幾朝。情深豈料分離早。<span class="科">合前</span></p>
        
        <p class="曲"><span class="牌">琥珀貓兒墜</span>星前月下。罰願幾多遭。一旦風波沒下梢。從今空有夢來邀。<span class="科">合</span>相拋。縱地老天荒。此恨難消。</p>
        
        <p class="白">我想青霞此去。老鴇兒決不放他從良了。這也是煙花業債。不曾了得。</p>
        
        <p class="曲"><span class="牌">前腔</span>宿冤前業。今世料難逃。準擬來生結鳳交。想應曾把斷香燒。<span class="科">合前淨</span></p>
        
        <p class="白">槐花黃。舉子忙。宋老先生着我與大宋小宋前去應鄉舉。如今試期已逼。昨日已辭過老先生。約定早間起程。大宋與我先到十里長亭。小宋不知何事未來。想在書館中收拾。不免轉去催促則個。<span class="科">小生</span>子野請坐。<span class="科">淨</span>子京。你怎麼如癡如醉。做出這個嘴臉。想是青霞事又發作了。如今去進場。若中得時。任他鸞姿鳳質。自來求配。這樣煙花下賤。一連取他十七八個。也不為難。想他做甚。我勸你休帶憐香惜玉心。頓忘步月登雲志。<span class="科">小生</span>子野兄。你不知我心上事。</p>
        
        <p class="曲"><span class="牌">解三酲</span>再不見高髻新妝宮樣巧。再不見芍藥庭前笑語嬌。再不見六么細舞紅翻雙袖巧。再不見玉筍銀箏倚醉調。再不見笑奪香囊流汗滿。再不見半揭流酥歌扇搖。<span class="科">合</span>傷懷抱。恨蒼天何苦。斷我鸞交。</p>
        
        <p class="白"><span class="科">淨</span>須幹大事。莫戀閒情。況令兄等久。作速起程前去。<span class="科">小生</span>子野兄。我還有一句話兒與你說。</p>
        
        <p class="曲"><span class="牌">前腔</span>我為他罷寢紗廚愁到曉。我為他懶赴華筵飲玉醪。我為他焚香暗禱幾被傍人笑。我為他兩鬢添絲瘦沈腰。我為他雙鴛畫上詩難就。我為他連理枝頭魂暗消。<span class="科">合前淨</span></p>
        
        <p class="白">快去快去。天色已晚。前途好尋投宿。</p>
        
        <p class="曲"><span class="牌">香柳娘</span><span class="科">小生</span>走西風疋馬。走西風疋馬。夕陽西下。寒鴉古木飛歸絕。且停鞭問也。且停鞭問也。煙暝酒旗斜。行蹤何處歇。<span class="科">合</span>宿荒村旅舍。宿荒村旅舍。四壁蛩鳴。寒燈半滅。<span class="科">小生</span></p>
        
        <p class="曲"><span class="牌">前腔</span>聽敲窗敗葉。聽敲窗敗葉。離心如割夢。魂驚動簷前鐵。<span class="科">淨</span>我壯懷激烈。我壯懷激烈。直上廣寒闕。高將桂枝折。<span class="科">合</span>漸更籌數徹。漸更籌數徹。起點行裝。忙隨去轍。</p>
        
        <p class="落詩">莫厭途中味。<br />成名在此科。<br />棘闈鏖戰罷。<br />同聽鹿鳴歌。</p>
        
        <h2 id=ch15 class="chapter"><span class="齣題">第十五齣　月桂同攀</span></h2>
        
        <p class="曲"><span class="牌">水底魚</span><span class="科">丑上</span>筆戰秋闈。文章官樣奇。朱衣頭點。姓名虎榜題。</p>
        
        <p class="白">自家姓李名淑。開封府儒學生員。今科幸得文章十分稱意。解元穩穩是我了。昨日聞得雍丘二宋。文章甚佳。恐被他奪了我的解元。且到他下處會他一會。宋兄在這裡麼。</p>
        
        <p class="曲"><span class="牌">前腔</span><span class="科">生</span>心下憂疑。功名事怎期。好分竽瑟。得和失總未知。</p>
        
        <p class="白">李兄拜揖。<span class="科">丑</span>列位兄長拜揖。<span class="科">淨</span>李兄曾有佳兆麼。<span class="科">丑</span>吉兆頗多。未知可否。明日揭曉。今晚幾更來報。我們今夜怎生睡得着。且點起燭來坐坐罷。天明好喫鹿鳴宴。開榜便見。<span class="科">淨</span>先生念與我聽。<span class="科">丑</span>還是老兄先念來。<span class="科">生</span>斗膽。題目是顏淵。<span class="科">眾</span>願聞。</p>
        
        <p class="曲"><span class="牌">玉胞肚</span>博文約禮。美天姿一聞十知。心中樂不改簞瓢。猛為仁功深克己。仰鑽瞻忽見何奇。禮樂為邦萬古依。</p>
        
        <p class="白"><span class="科">丑</span>妙哉妙哉。解元必定是你的。<span class="科">生</span>疎才淺學。僅免曳白而已。<span class="科">丑</span>不必太謙。子京兄請念念。<span class="科">小生</span>小弟題目是曾參。<span class="科">眾</span>請念念。</p>
        
        <p class="曲"><span class="牌">前腔</span><span class="科">小生</span>事親養志。孝名兒乾坤永垂。一日裡三省吾身。論為仁識先弘毅道傳一貫唯無違。忠恕諄諄解眾疑。</p>
        
        <p class="白"><span class="科">丑</span>妙哉妙哉。不低以令兄佳作。<span class="科">淨</span>我的題目是子思。子思作中庸。待我就把中庸來敷衍。</p>
        
        <p class="曲"><span class="牌">前腔</span>知幾為己。致中和位育可期。早須是三近加功。因此上九經敷治。無聲無臭德淵微。魚躍鳶飛問化機。</p>
        
        <p class="白"><span class="科">丑</span>主意不差。<span class="科">淨</span>李兄佳作也請念一念。<span class="科">丑</span>小弟題目是孟軻。</p>
        
        <p class="曲"><span class="牌">前腔</span>知言養氣。淑諸人願學仲尼。怪當年戰伐縱橫。把王道魏齊交說。巖巖氣象太山齊。性善初開百世迷。</p>
        
        <p class="白"><span class="科">生</span>高中高中。解元無疑。<span class="科">外</span>天地平如水。龍門日日開。家無讀書子。官從何處來。小人報喜的便是。雍丘縣宋家兄弟二人都中了。我且到他家報報去。開門開門。<span class="科">淨</span>想是中了。報喜的來了。<span class="科">外</span>二位宋相公都中了。第一名解元宋郊。第六名亞魁宋祁。<span class="科">眾</span>可喜可喜。<span class="科">生</span>可有一個李相公麼。<span class="科">末</span>從頭看到尾。並無姓李的。有有有。第三名姓李。叫着李淑。中中了。<span class="科">眾</span>同喜同喜。<span class="科">淨</span>快將銀子多多賞他。<span class="科">末</span>報報報。中了一個張相公。第八名。<span class="科">淨</span>莫不是張子野。<span class="科">末</span>是。<span class="科">淨</span>同年同年。<span class="科">外</span>請換衣巾。赴鹿鳴宴去。</p>
        
        <p class="落詩">名聯虎榜樂如仙。<br />始信姮娥愛少年。<br />寄與讀書人苦學。<br />管教平步上青天。</p>
        
        <h2 id=ch16 class="chapter"><span class="齣題">第十六齣　鄉薦榮歡</span></h2>
        
        <p class="曲"><span class="牌">步蟾宮</span><span class="科">外上</span>膝下雙兒新貴顯。正今日歸來庭院。銀缸華焰鵲聲傳。兆送全家懽忭。</p>
        
        <p class="曲"><span class="牌">前腔</span><span class="科">旦</span>涼襲羅衣眉黛淺。聞捷後喜添妝面。<span class="科">紅翠</span>麻衣卻換錦衣旋。早向華堂開宴。</p>
        
        <p class="白"><span class="科">旦</span>公公萬福。<span class="科">外</span>媳婦。且喜你丈夫與叔都中了。今日榮歸。恐有人來賀。備下些酒席。<span class="科">旦</span>酒席已備下了。<span class="科">外</span>酒席完備。打掃廳前潔淨。</p>
        
        <p class="曲"><span class="牌">玉井蓮</span><span class="科">生</span>同氣同年。贏得人人忻羨。</p>
        
        <p class="白"><span class="科">生見父介外</span>老夫不求身外事。登科幸有佳兒。蟾宮扳桂折高枝。書香還有繼。天道豈無知。<span class="科">生小生</span>十載螢窗今脫跡。爭誇雙鳳聯飛。<span class="科">旦</span>人生得第未為奇。要個忠與孝。千古令名垂。<span class="科">外</span>宋郊聽道。天下許多飽學秀才不得中。你今忝中解元。須當勉脩德業。無負科名。<span class="科">生</span>謹領命。<span class="科">外</span>宋祁你過來。舉人進士。非徒等閒。立功立德。以垂不朽。纔是吾兒。<span class="科">小生</span>謹領父教。<span class="科">外</span>將酒過來。<span class="科">末</span>酒在此。</p>
        
        <p class="曲"><span class="牌">好事近</span><span class="科">生</span>一戰勝群賢。獨占鰲頭高選。金鞍白馬。人人擁道爭看。燈窗幾年。喜今朝得遂男兒願。多因是累代陰功。天贈我一門榮顯。</p>
        
        <p class="曲"><span class="牌">前腔</span><span class="科">小生</span>滔滔文思湧如泉。更兼學有淵源。風簷寸晷。縱橫禮樂三千。身遊廣寒。感姮娥親把金杯勸。等閒間丹桂高扳。又還期首登金殿。</p>
        
        <p class="曲"><span class="牌">前腔</span><span class="科">外</span>爭誇平步上青天。同胞又喜同年。荷衣掛體。何如彩袖翩翩。書香已傳。與燕山並列靈椿傳。分明是平地雙仙。儘贏得舉家懽忭。</p>
        
        <p class="曲"><span class="牌">前腔</span><span class="科">旦</span>須知麟鳳產中原。扶搖萬里鵬摶。奎光千丈。熒熒直透白垣。歡開玳筵。沸笙歌不忝瑤池宴。看連翩車馬盈門。總不比舊時庭院。</p>
        
        <p class="白"><span class="科">外</span>門首諠譁。想是賀客來也。大孩兒與媳婦每快去催整筵席。<span class="科">生</span>設宴懽供笑。迎門賀客多。</p>
        
        <p class="曲"><span class="牌">字字雙</span><span class="科">丑</span>媒婆生得舌頭便。會辨。裙紅襖綠忒新鮮。好看。走來走去腳如船。窮健。花紅羊酒眼望穿。罕見。</p>
        
        <p class="白">自家喚做高媒婆。幾年前曾與大宋做媒。且喜他兄弟二人都中了舉。小宋還不曾有親。我如今一則去賀喜。二則替小宋做媒。卻不是好。</p>
        
        <p class="曲"><span class="牌">前腔</span><span class="科">淨上</span>媒婆本是十分全。能幹。蓬頭花面嘴搽胭。鬼現。有人請我去登筵。盛饌。未曾舉筯口流涎。先嚥。</p>
        
        <p class="白"><span class="科">丑</span>你做媒婆何這般饞嘴。<span class="科">淨</span>我為饞嘴。特特學做媒婆。<span class="科">丑</span>我且問你。到此何幹。<span class="科">淨</span>聞得新科舉人小宋相公不曾有親。特來做媒。<span class="科">丑</span>這是我的主顧。誰許你搶我的。我與你去見宋老爹去。<span class="科">見科</span>你兩人到此。有何話說。<span class="科">丑</span>東鄉季樞密有女。年方一十六歲。聞得小宋相公高中。特着我來說媒。<span class="科">淨</span>老爹。西鄉金員外有一女。年方一十七歲。未曾婚配。聞得小相公高中。着我來說媒。<span class="科">小生</span>稟爹爹知道。待孩兒會試後回來。從容議親未晚也。<span class="科">外</span>也說得是。</p>
        
        <p class="落詩">這段姻緣真不俗。<br />赤繩繫定夫婦足。<br />不勞二嫗來為媒。<br />書中有女顏如玉。</p>
        
        <h2 id=ch17 class="chapter"><span class="齣題">第十七齣　親憶瓊英</span></h2>
        
        <p class="曲"><span class="牌">新水令</span><span class="科">淨上</span>小窗低坐悶無言。掌上珠幾時能見。憶分離花正鮮。到如今雪飛亂。光景頻遷。不由人不傷感。</p>
        
        <p class="白">老身鄭參政之妻是也。自從女孩兒入宮之後。朝思暮想。去時春半。今又冬殘。雪飛梅吐。觸物思人。教我好難消遣也。<span class="科">丑</span>稟夫人知道。早間蒙分付安排酒席。如今已完備了。<span class="科">淨</span>既完備。候老爹賞梅回來。一同宴飲慶賞則個。</p>
        
        <p class="曲"><span class="牌">步步嬌</span><span class="科">末</span>鶴氅溪橋。尋梅遊玩。寒玉枝頭綻。芳姿雪襯妍。瘦影清香。牽引吟情遠。踏雪暮歸來。正紅爐煖閣開佳宴。</p>
        
        <p class="白"><span class="科">淨</span>相公。去年冬賞雪觀梅。與女孩兒同懽同樂。同暢同飲。幾時再能彀一同懽樂。今且景物依然。但不見我瓊英一面。<span class="科">末</span>夫人。我心更切。但事勢至此。徒悲無益。<span class="科">丑</span>梅雪爭春可愛可樂。料小姐深居帝宮。自有福慶。不須掛念。且開懷暢飲則個。</p>
        
        <p class="曲"><span class="牌">折桂令</span>滿長安柳絮風顛。密灑歌樓。飄濕茶煙。偷閒過三友亭前。寒枝封遍。一段香傳。飲羊羔金帳嬋娟。費吟哦惹動逋仙。地白風寒。休要觸物思人。總不如醉倒芳筵。</p>
        
        <p class="白"><span class="科">末</span>清觴未舉。痛淚先流。我孩兒怎曉得這般苦楚呵。<span class="科">丑</span>你看那人踏雪尋梅。那人寒江獨釣。何等消遙自在。老爹何獨這般苦怨。</p>
        
        <p class="曲"><span class="牌">江兒水</span><span class="科">末</span>謾說道觀梅屐釣雪船。他胸中不染分離怨。我經年不睹嬌兒面。幾回望斷昭陽殿。杳杳雀釵袿襈。垂老何依。白首蕭條庭院。</p>
        
        <p class="白"><span class="科">淨</span>瓊英我兒。</p>
        
        <p class="曲"><span class="牌">雁兒落</span>我為你痛心腸常掛牽。我為你惡懷抱難消遣。我為你夢殘更接舊容。我為你逢好景添長嘆。我為你厭喫了珍饈味。我為你晨夕裡枉熬煎。我為你害得龐兒瘦。我為你淚眼幾曾乾。天好與人行方便。若得天也麼憐。放回歸拜謝天。</p>
        
        <p class="曲"><span class="牌">僥僥令</span><span class="科">末</span>骨肉東西意慘然。知甚日再團圓。莫道寒江深千丈。比我意中悲尤自淺。</p>
        
        <p class="曲"><span class="牌">收江南</span><span class="夾白"><span class="科">淨</span>呀。</span>早知道這般隔絕呵。到不如嫁民間。三朝半月見何難。往來會聚定多番。說甚麼榮諧帝㜕。端的是佳人薄命斷親緣。</p>
        
        <p class="曲"><span class="牌">園林好</span><span class="科">末</span>只愁他長門憒冤。又愁他柔軀病纏。種種思量都遍。杳沒個信音傳。</p>
        
        <p class="白"><span class="科">淨</span>綠鬟。你看外面甚麼人嚷。你去看看。<span class="科">丑</span>無緣住金屋。馬扁作生涯。自家早為內官。不想時乖命蹇。忤犯章獻太娘娘。逐出在外多年。衣食不敷。只得各處設騙。昨日聞得此間有鄭參政一女。喚名瓊英。春間選入宮中。一向杳無消息。夫妻二人日夜悲怨。不免假作宮中出來寄信。騙他一頓酒食喫。或者有些謝禮。權且將就收下。此間就是他門首。不免徑入。丫鬟。煩你通報一聲。<span class="科">丑見介末</span>內相到舍。有何見諭。<span class="科">丑</span>鄭娘娘差我來報喜信。<span class="科">末</span>何喜來報。<span class="科">丑</span>娘娘德貌雙全。萬歲爺懽愛之極。半月前冊為美人。特差我來報知。<span class="科">末淨</span>如此謝天謝地。<span class="科">末</span>此人面貌張惶。必是假說。只怕沒有此事。<span class="科">丑</span>此事實的。聽我說娘娘的受用。</p>
        
        <p class="曲"><span class="牌">沽美酒</span>芙容臺熊夢軒。牙為簟臂供眠。翠繞珠圍錦繡聯。鎮日醉百花筵。吹玉笛。奏冰絃。鳳皇樓通宵懽忭。六宮中人人爭羨。我呵眼見他愛專寵專賽仙。<span class="夾白">呀。</span>且開懷把玉觴頻勸。</p>
        
        <p class="白"><span class="科">末</span>有勞貴客冒雪冲寒。丫鬟。你去整備筵席。<span class="科">小旦</span>筵席排在煖閣。庭中梅花正開。傳杯弄盞。到有些景趣。如今大雪飄飄。吟詩作賦。何等快樂。稟老爹。酒在此了。<span class="科">丑</span></p>
        
        <p class="曲"><span class="牌">清江引</span>乍相逢客主兩交歡。世事休閒管。風裁雪又滿。春透梅花煖。把香醪急釃來休緩。</p>
        
        <p class="白">告回了。<span class="科">末</span>乏物相款。屈留相住數日。<span class="科">丑</span>娘娘專等回覆。限期緊急。不敢稽遲。<span class="科">末</span>去意已決。難以曲留。夫人可取金段二端。銀花一對。奉作謝儀。再將白金二十兩。以為謝意。<span class="科">淨</span>禮物俱在此。<span class="科">丑</span>不敢受。若是娘娘知道。奴婢該死。<span class="科">末</span>理之當然。收下收下。</p>
        
        <p class="落詩">天上元無路。<br />書傳抵萬金。<br />承恩自今始。<br />深慰白頭心。</p>
        
        <p class="白"><span class="科">丑弔場</span>好笑好笑。正是一日不識羞。三日不忍餓。我只將幾句謊話。說了這樁空頭事體。騙了他許多東西。今日就驟然發跡了也。只怕機關敗露招刑罰。到底方知騙不安。<span class="科">下</span></p>
        
        <h2 id=ch18 class="chapter"><span class="齣題">第十八齣　瓊英閨悶</span></h2>
        
        <p class="曲"><span class="牌">霜天曉角</span><span class="科">占上</span>雙親衰老。夢越關河渺。別久渾無音耗。令人幾度魂消。</p>
        
        <p class="白">瑤花碎舞簷前雪。玉盆脂水紅冰結。寒重嬾梳妝。妝成愁更長。重瞳難見面。枉落梅花片。寂寞苦何勝。思親雙淚零。瓊英自別雙親。時常懷念。侍奉無由。痛腸如割。<span class="科">丑</span>無數宮中年少女。一般花貌不同看。稟娘娘知道。今早皇上拜娘娘為妃。想不久輪到娘娘了。<span class="科">占</span>休得閒說。<span class="科">丑</span>各宮娘娘都懽懽喜喜。隨時歌動管絃。娘娘獨自悶悶昏昏。逐日淚沾襟濕。不知為着甚來。<span class="科">占</span>我心中之事。你怎曉得。<span class="科">丑</span>奴婢也略曉得一二。<span class="科">占</span>你既曉得。說一番我聽。</p>
        
        <p class="曲"><span class="牌">劉潑帽</span><span class="科">丑</span>六宮誰比如花貌。冷淒淒苦楚難熬。塵埋玉輦何時到。<span class="科">合</span>都是五行招。也不用多煩惱。</p>
        
        <p class="白"><span class="科">占</span>你說差了。我心事全不在此。<span class="科">丑</span>我今番定要說着。</p>
        
        <p class="曲"><span class="牌">前腔</span>白雲萬里高堂杳。想晨昏甘旨誰調。風中燭焰應難保。<span class="科">合前占</span></p>
        
        <p class="白">說得是。言及至此。使我不覺淒然淚下。<span class="科">丑</span>且免愁煩。奴婢整酒。與娘娘解悶則個。<span class="科">占</span>不必如此。但燒一炷香來。待我告天祈禱雙親壽考。<span class="科">丑</span>香案已排。奴婢告退。<span class="科">占</span>上蒼。願我爹娘壽福康寧。遐齡永久。爹娘怎知我在此保佑也。不免把一年受過淒涼。訴與上蒼知道。</p>
        
        <p class="曲"><span class="牌">六犯清音</span>長門春靜。昭陽天杳。愁見玉林晴曉。萬紫千紅。教人怎不心焦。眼望羊車過。空傳鳳吹調。拋珠淚。濕鮫綃。鏤金香帶褪纖腰。怎如得黃鸝對語絲條上。怎如得粉蝶雙棲錦樹梢。鸞翹慵整。蛾眉倦描。羞顏卻惹桃花笑。悶無聊。聲調鸚鵡。誤聽是宣朝。</p>
        
        <p class="曲"><span class="牌">前腔</span>景當清暑。芙蓉香杳。簟展琅玕青小。齊紈風動。藍煙寶篆輕飄。寂莫悲長晝。炎蒸恨獨宵。情難遣。景自饒。驪珠蕖滿綻蔔萄。幾時得水晶簾畔聽金縷。幾時得玳瑁筵前賜玉醪。孤辰應犯。愁煩怎逃。五星不遇紅鸞照。六龍遙。薰風殿閣。長日五絃操。</p>
        
        <p class="曲"><span class="牌">前腔</span>金飈輕透。銀蟾光皎。玉宇纖塵凝掃。天街涼夜。冷人不覺魂消。獨坐看牛女。含嬌渡鵲橋。人還隔。意轉寥。謾隨玉女學吹簫。怕聽着嘹嘹隻雁雲邊唳。怕說着兩兩文鴛沼內交。黃花初綻。碧梧漸凋。御溝流葉空來到。最難熬。瀟瀟疎雨。隔夜響芭蕉。</p>
        
        <p class="曲"><span class="牌">前腔</span>彤雲低罩。嚴天施巧。六出紛飛林杪。玉梅香吐。閒看轉覺情搖。夢短欹孤枕。憂多問六爻。冰衾重。玉漏迢。叮噹鐵馬鬧風敲。誰憐我心寒不覺薰籠煖。誰憐我院冷空將獸炭燒。冤深撮合。佳期望勞。從來不拜承恩詔。幸難僥。新妝飛燕何處逞妖嬈。</p>
        
        <p class="曲"><span class="牌">尾聲</span>芳姿二八幽宮俏。四景盡傷懷抱。唱斷清音天聽高。</p>
        
        <h2 id=ch19 class="chapter"><span class="齣題">第十九齣　催赴春闈</span></h2>
        
        <p class="曲"><span class="牌">謁金門</span><span class="科">生上</span>疎雨淨。簾外好花開並。骨肉無緣長合併。頓成愁萬頃。<span class="科">旦</span>淡掃眉妝不整。可嘆鸞鏡分影。此去龍頭獨領。斷腸鴛帳冷。</p>
        
        <p class="白">解元准定去了。閨閫之情。誰人不戀。正是成名為俊傑。割愛是男兒。切莫牽掛奴家。<span class="科">生</span>娘子言之有理。但情之所鍾。不能自遣耳。不知娘子有何囑付。<span class="科">旦</span></p>
        
        <p class="曲"><span class="牌">瑣窗寒</span>辦行裝急早趨程。萬里風霜豈慣經。怕難調水土。攝養須精。加餐強飲。時衣煖冷。若成名便還鄉井。<span class="科">合</span>老天端的不管我離情。枉然雙淚盈盈。</p>
        
        <p class="曲"><span class="牌">前腔</span><span class="科">生</span>悵青春芳草煙凝。陌上驪駒作意鳴。正鸞儔愛密。一旦遐征。釵分鏡剖。中心耿耿。望看承高堂衰景。<span class="科">合前旦</span></p>
        
        <p class="白">解元莫悽惶。公公叔叔來了。</p>
        
        <p class="曲"><span class="牌">遶地遊</span><span class="科">外</span>期催南省。膝下斑衣冷。人未別先成悲哽。<span class="科">小生</span>春雲壓嶺。行色含愁整。酒欲醒離愁不醒。</p>
        
        <p class="白"><span class="科">外</span>孩兒。春闈催赴。行不宜遲。今日大吉之辰。起程最利。不知行李收拾完備未曾。<span class="科">二生</span>行李已收拾完備了。爹爹在堂。孩兒怎生拋捨。<span class="科">外</span>孩兒。你曉得事君盡忠。即事親盡孝一般。養體不如養志麼。<span class="科">二生</span>謹依嚴命。就此拜別。<span class="科">外</span>看酒。<span class="科">末</span>消愁惟有酒。逢興便吟詩。老爹。酒在此了。</p>
        
        <p class="曲"><span class="牌">三學士</span><span class="科">外</span>滿飲金卮送遠行。願汝等早早成名。親闈莫戀斑衣舞。帝里須誇綵仗迎。<span class="科">合</span>會看天衢雙驥騁。名和姓海內稱。</p>
        
        <p class="曲"><span class="牌">前腔</span><span class="科">旦</span>辛苦休辭此日行。攜書劍早赴神京。雄才定占春闈選。故里還期晝錦榮。<span class="科">合前</span></p>
        
        <p class="曲"><span class="牌">前腔</span><span class="科">生</span>只為功名勉強行。免不得冷落椿庭。飛騰欲顯趨庭教。定省難違愛日誠。<span class="科">合前</span></p>
        
        <p class="曲"><span class="牌">前腔</span><span class="科">二生</span>千里鶯花得意行。遠迢迢驟馬長征。歡生杏苑春風酒。債了芸窗夜雨燈。<span class="科">合前</span></p>
        
        <p class="落詩">親在遊何遠。<br />還愁行路難。<br />更盡一杯酒。<br />離別何足嘆。</p>
        
        <h2 id=ch20 class="chapter"><span class="齣題">第二十齣　怡情旅邸</span></h2>
        
        <p class="曲"><span class="牌">滿庭芳</span><span class="科">生上</span>雲斷青山。煙消綠野。離人最怕芳時。鳥啼花落。偏惹客心悲。總有遊絲萬丈。恨無由絆住遐思。高堂杳鸞閨寂莫。淚向暗風垂。<span class="科">小生</span>行程何日盡。五雲天闕猶迷。<span class="科">淨</span>望杏花深處。風蕩酒旗。<span class="科">末</span>試且開懷一醉。垂柳下暫繫群驪。<span class="科">合</span>還期望宴瓊林胥衣錦。</p>
        
        <p class="白"><span class="科">相見科淨</span>動問尊兄高姓甚表。<span class="科">末</span>姓孫名奭。<span class="科">淨</span>久聞。<span class="科">末</span>二位尊兄高姓甚表。<span class="科">生</span>姓宋名郊。<span class="科">小生</span>姓宋名祁。<span class="科">末</span>二位莫非就是夏安州席上賦落花詩的麼。<span class="科">小生</span>正是。<span class="科">末</span>好一句金谷危樓到地香。<span class="科">生</span>一時杜撰。何足稱誦。<span class="科">末</span>好一聯將飛更作迴風舞。已落猶成半面妝。<span class="科">小生</span>亂道。<span class="科">淨</span>你休要班門弄斧。還有頭號詩人在這裡。<span class="科">末</span>失問尊兄高姓甚表。<span class="科">淨</span>姓張名子野。<span class="科">末</span>三中先生。<span class="科">淨</span>何故叫我做三中。<span class="科">末</span>尊兄詞有眼中淚心中事意中人之句。以此號為三中先生。<span class="科">小生</span>既是就詞取號。何不喚做三影。<span class="科">末</span>願聞其說。<span class="科">小生</span>張兄詞最得意是雲破月來花弄影。浮萍斷處見山影。隔牆送過鞦韆影這三句。所以當喚作三影。<span class="科">淨</span>三影也不好。我曾有詩云。不須行酒令。任意倒芳樽。你每喚我做令尊。卻不是好。<span class="科">末</span>我曾記得詩有云。四郊無盜賊。賣劍買耕牛。若依底字得號。該喚做賊牛。<span class="科">淨</span>正是善戲謔兮。如今天色已晚。大家不免趲行幾步。<span class="科">生</span>既如此。請了。</p>
        
        <p class="曲"><span class="牌">甘州歌</span><span class="科">生</span>青雲萬里。信英雄足下。自有階梯。春闈催赴。早登程逐伴奔馳。殘紅遠道家何在。垂白高堂夢不違。<span class="科">合</span>圖名利。嘆別離。韶華空滿楚江湄。經風臥。帶月炊。何時醉賦杏園詩。</p>
        
        <p class="曲"><span class="牌">前腔</span><span class="科">小生</span>寒窗十載餘。論男兒壯志。豈肯卑棲。門閭須換。幸文章際遇昌期。題名共列黃金榜。獻策同登白玉墀。<span class="科">合</span>蛟髯奮。鳳翅齊。桃花春浪錦鱗飛。龍為馬。錦作衣。六街爭看狀元歸。</p>
        
        <p class="曲"><span class="牌">前腔</span><span class="科">末</span>融和日正遲。見園林多少。紫絕紅奇。春光如海。颺晴空落絮沾泥。煙中畫蠲衝蘭渚。花外流鶯喚竹枝。<span class="科">合</span>山連水。路遶溪。馬蹄香印落花泥。莎村杳。野店稀。輕風捲起酒家旗。</p>
        
        <p class="曲"><span class="牌">前腔</span><span class="科">淨</span>長亭傍水西。見鞦韆紅粉。笑語聲低。遊人如蟻。轉朱輪驀過香堤。陽春不散窮途恨。麗景翻牽故國思。<span class="科">合</span>魂將斷。心更悲。惱人杜宇隔花啼。催征斾。瞻帝畿。五雲深處鳳樓迷。</p>
        
        <p class="曲"><span class="牌">尾聲</span>行勞倦日暝時。停鞭沽酒不須疑。共醉前村燈下杯。</p>
        
        <p class="落詩">千里鶯花春正妍。<br />客懷何事轉淒然。<br />南宮多士如雲集。<br />莫讓先生先着鞭。</p>
        
        <p class="白"><span class="科">末小生弔場</span>熟察尊兄。必妙于風情者。適間家兄在上。不敢細談。途中無以為樂。同到前樓。紅裙一醉何如。<span class="科">末</span>正合吾意。<span class="科">淨</span>你兩人瞞得我好。令兄行路勞倦。後樓上歇息去了。我每且自取樂則個。<span class="科">小生</span>此間妓女。必無可意者。<span class="科">淨</span>若要可意。除非是董青霞。<span class="科">末</span>青霞想是宋兄貴俵。<span class="科">淨</span>不是甚俵。卻是心肝。店主人安排酒過來。我每唱飲一杯。<span class="科">丑</span>酒在此。<span class="科">旦上</span>動人紅一點。醉客酒千鍾。列位相公萬福。<span class="科">眾</span>姑娘免禮。<span class="科">旦</span>只是奴家一人來奉酒。<span class="科">末</span>便是你也罷。<span class="科">眾飲酒介旦唱</span></p>
        
        <p class="曲"><span class="牌">對玉環</span>花下雙成。妖嬈何足稱。月下崔鶯。娉婷何足稱。百媚自天生。千嬌許誰並。妙舞春風。香嫋薄羅輕。醉唱春風。音調金縷清。</p>
        
        <p class="曲"><span class="牌">清江引</span>身材十分生得俊。蘊藉風流性。千金買笑難。二八春方盛。倘才郎一見渾如命。</p>
        
        <p class="白"><span class="科">眾</span>好唱好唱。再唱一個相思曲兒我們聽。<span class="科">旦又唱</span></p>
        
        <p class="曲"><span class="牌">對玉環</span>密約難成。凝妝空待等。暗卜難逢。焚香空待等。漸漸到三更。才郎不志誠。淚滿鮫綃。難當今夜情。獨抱衾裯。中宵等到明。</p>
        
        <p class="曲"><span class="牌">清江引</span>才郎果然多薄倖。害得我懨懨病。若還得見他。定不饒他醒。又只恐罰酒時心不硬。</p>
        
        <p class="白"><span class="科">末</span>越唱越妙。明日奉謝。</p>
        
        <p class="落詩">夜深香冷燈殘。<br />曲罷酒闌人散。</p>
        
        <h2 id=ch21 class="chapter"><span class="齣題">第二十一齣　紅樓遣思</span></h2>
        
        <p class="曲"><span class="牌">西地錦</span><span class="科">占上</span>何事愁侵眉黛。燕來人未歸來。夢魂不怕雲山礙。一春長繞天涯。</p>
        
        <p class="誦"><span class="牌">卜算子</span>頓覺帶圍兒。不似前番緊。夢裡成雙醒又單。真個情難忍。　　過約不歸來。欲倩東風引。日日簷前噪鵲聲。全沒些兒准。</p>
        
        <p class="白">奴家想宋子京。幾番成病。前日有人說他曉得我在這裡。要來探望。使我終日懸懸。玉人不到。好難消遣也。難消遣也。</p>
        
        <p class="曲"><span class="牌">黃鶯兒</span>妝鏡曉慵開。捲珠簾燕子來。冤家去後知何在。高車未迴風流願乖。孤眠羞把鴛衾蓋。<span class="科">合</span>想多才。雙流粉淚。頓覺減香腮。</p>
        
        <p class="曲"><span class="牌">前腔</span>對景越傷懷。並頭花空滿臺。今番受盡相思害。敲斷寶釵。誰憐病骸。告蒼天只願相逢再。<span class="科">合前</span></p>
        
        <p class="曲"><span class="牌">六么令犯憶多嬌</span>佳期枉猜。知他甚日歸來。前春共賞海棠開。忽見花衰。依舊教我愁滿懷。<span class="科">合</span>好景難捱。好景難捱。踏遍花前綠綺階。</p>
        
        <p class="曲"><span class="牌">前腔</span>憂來怎捱。玉醪空泛鸞杯。可憐心焰已成灰。怎得蒼天。默佑使我情永偕。<span class="科">合前</span></p>
        
        <p class="白">憔悴多因萬里人。百花亭上又經春。愁來無計惟躭睡。夢裡相逢也是真。沒情沒緒。不免進去假寐則個。</p>
        
        <p class="曲"><span class="牌">雙勸酒</span><span class="科">丑</span>才高貌奇。青春年紀。風流運低。難逢美妓。紅樓一女俏容儀。今日裡穩是佳期。</p>
        
        <p class="白">自家喚作范銀團。如山如海勢如官。一生只愛紅和翠。柳陌花階着意鑽。昨日聞得有個妓女。喚名青霞。生得十分嬌俊。只是不肯接客。想沒有中他意的姑老。若是我去。定然接我。此間是他門首。不免徑入則個。<span class="科">旦</span>慣擺迷魂陣。忙開接客門。相公尚姓。<span class="科">丑</span>我是范銀團。<span class="科">旦</span>久聞久聞。<span class="科">丑</span>賢姐就是青霞麼。<span class="科">旦笑云</span>正是正是。<span class="科">丑</span>春山眉。秋波眼。楊柳腰。櫻桃口。果然名不虛傳。<span class="科">旦</span>實不相瞞。青霞是奴家妹子。奴家喚名鶴仙。<span class="科">丑</span>我道你有年紀了。你妹子怎不出來相見。<span class="科">旦</span>他與宋子京兩情相好。從別後一年不接客了。<span class="科">丑</span>雖然如此。想是沒有中他意的姑老。請他出來。我自有話說。<span class="科">旦</span>妹子有請。<span class="科">占</span>春來人不來。夢醒愁難忍。相公萬福。<span class="科">丑</span>一見嬌姿。令人魂飛魄散。我有三十兩白銀在此。煩做一東道。我每樂一樂。在你妹子房裡去。<span class="科">占</span>房兒窄小。難以排酒。<span class="科">丑</span>不妨不妨。房小心寬。酒薄情濃。<span class="科">占</span>姐姐。你且相陪。我身子有些不快。進去睡也。<span class="科">丑</span>青霞見棄我小弟麼。<span class="科">占</span>不敢。<span class="科">旦</span>妹子。范相公在此。你且勉強陪奉則個。<span class="科">丑</span>二位賢姐請酒了。</p>
        
        <p class="曲"><span class="牌">羅帳裡坐</span>春花正吐。春鶯正啼。當此不樂。豈為得計。千金肯惜。偎紅倚翠。<span class="科">合</span>嬌歌妙舞鬱金杯。盡打破愁城萬疊。</p>
        
        <p class="曲"><span class="牌">前腔</span><span class="科">旦</span>五花寶馬。千金美衣。風流灑落。如君有幾。多蒙光顧。不勝之喜。<span class="科">合前丑</span></p>
        
        <p class="白">青霞。你陪我一杯。<span class="科">占不肯介丑怒科</span>小娘我見了千千萬萬。怎的棄嫌我。可惡可惡。叫小廝。你與我打。<span class="科">旦</span>相公息怒。</p>
        
        <p class="曲"><span class="牌">前腔</span><span class="夾白"><span class="科">丑</span>我將這</span>黃金似土。白玉如泥。回天轉日。從來權勢。如今不順。終遺後悔。<span class="科">合前</span></p>
        
        <p class="曲"><span class="牌">前腔</span><span class="科">占</span>山盟已定。鸞情怎移。倚強逞富。難違道理。要成配偶。江枯岳圮<span class="科">合前丑</span></p>
        
        <p class="白">罷罷。禮下于人。必有所求。只得行一跪禮。你順我一順何如。<span class="科">占</span>好不識羞。誰來睬你。閉門不管窗前月。一任梅花自主張。<span class="科">下丑</span>賤人。我有金銀沒俵子。稀罕你。<span class="科">旦</span>妺子年小。不知世事。望乞恕罪。望乞恕罪。</p>
        
        <h2 id=ch22 class="chapter"><span class="齣題">第二十二齣　紫禁明揚</span></h2>
        
        <p class="曲"><span class="牌">海棠春</span><span class="科">外上</span>桃李滿枝花。盡在門牆下。</p>
        
        <p class="白">盛時選士貢闈開。海宇聞風獻藝來。心效權衡求實效。豈聞蓬蓽有奇才。自家考試官是也。昨日開榜。中式舉人例該今日參謁。左右。但有舉子到來。即便通報。</p>
        
        <p class="曲"><span class="牌">前腔</span><span class="科">小生</span>兄弟並嵬科。聲譽暄朝野。</p>
        
        <p class="白"><span class="科">相見科生</span>宋郊與宋祁荷蒙高舉。無任感激。特先謁謝。<span class="科">外</span>場中所試。惟汝之詩得西崑正體。故取為第一。<span class="科">生</span>多蒙大人擢薦。<span class="科">外</span>宋祁。汝采侯詩最擅場。其色映堋雲爛。聲迎羽月馳一聯。可上追唐人。故取為第三。傳我衣缽。<span class="科">小生</span>末學何幸。承此盛恩。<span class="科">外</span>老夫無私。你兄弟才華可愛可愛。自是罕及。</p>
        
        <p class="曲"><span class="牌">馬蹄花</span>英儁無加。八斗才名四海誇。我品題不謬。校閱惟精。藻鑑何差。崑山雙玉美無瑕。明庭投獻應高價。諒平生尚友阿衡。喜于今熙載重華。</p>
        
        <p class="曲"><span class="牌">前腔</span><span class="科">小生生</span>多謝褒嘉。<span class="夾白">我兄弟二人呵。</span>淺陋真如井底蛙。詩慚曹建。學歉楊雲。德愧姜牙。一朝薦拔德無涯。姓名幸免居人下。感相傳衣缽宗工。敢自負梁棟皇家。</p>
        
        <p class="白"><span class="科">外</span>明日該廷試。你兄弟兩人可預養精神。以充大對。<span class="科">生</span>多謝先生指教。</p>
        
        <p class="落詩">戰捷南宮羨二難。<br />明朝挾藝上金鸞。<br />董生莫負天人策。<br />學行還期百世刊。</p>
        
        <h2 id=ch23 class="chapter"><span class="齣題">第二十三齣　雙桂聯芳</span></h2>
        
        <p class="白"><span class="科">末上</span>聖主臨軒策治安。近臣如雨侍金鑾。爭誇文氣連奎璧。共羨威儀陋漢官。下官乃宋朝中一個黃門是也。今日聖主臨軒策士。不免在此伺候則個。<span class="科">生淨小生丑上</span></p>
        
        <p class="曲"><span class="牌">上林春</span>香霧青霏。祥雲紅繞。千官擁金鑾殿曉。鳴鞘隱隱聲傳。仰見龍鱗日耀。</p>
        
        <p class="白"><span class="科">末</span>聖駕已升殿了。廷試諸士不得近前。就此敷對。皇帝制曰。朕聞治本于道。道修于學。帝王致治之術。及為學術之要。爾當詳悉以對。<span class="科">生</span></p>
        
        <p class="曲"><span class="牌">閱金令</span><span class="夾白">臣宋郊。臣聞</span>繼天出治。代有哲君。獨贊重華紹放勳。功齊乾與坤。唐虞逝。陵夷不可論。<span class="科">小生</span></p>
        
        <p class="曲"><span class="牌">前腔</span><span class="夾白">臣宋祁。臣聞</span>帝王治法。載在典墳。要務須還成性存。真為眾妙門。<span class="夾白">且住。我將這三墳五典。八索九丘。講起來呵。</span>成功太。煥乎其有文。<span class="科">丑</span></p>
        
        <p class="曲"><span class="牌">前腔</span><span class="夾白">臣李淑。臣聞</span>聖賢所學。不在飽溫。正業惟將德性尊。知行豈必分。狥謬誤。多由識見昏。<span class="科">淨</span></p>
        
        <p class="曲"><span class="牌">前腔</span><span class="夾白">臣張先。臣聞</span>股肱元首。明良喜聞。虎有風從龍有雲。渭莘多隱淪。勤徵聘先明蕕與薰。</p>
        
        <p class="白"><span class="科">末</span>諸士試策已盡。御覽去了。少刻就有玉音到來。<span class="科">眾</span>且等候。</p>
        
        <p class="曲"><span class="牌">六么令</span><span class="科">末</span>策陳晁董。草茆言深動宸衷。臚傳金殿響流鴻。齊拜賜帽花紅。綠袍着處君恩重。</p>
        
        <p class="白"><span class="科">占</span>聖旨到來。宋祁文理精通。第一甲進士。宋郊文理明順。第二甲進士。張先李淑。俱第三甲進士。謝恩。<span class="科">謝恩科眾</span>風流黃榜客。濟楚綠衣仙。<span class="科">眾</span>列位賀喜。殿下朱簾垂上。想是皇太后陞殿。</p>
        
        <p class="曲"><span class="牌">前腔</span><span class="科">眾</span>坤宮馭統。助飛龍尚在年冲。垂簾親理萬幾叢。寰宇內樂時雍。詔宣綸綍人欽奉。</p>
        
        <p class="白">奉皇太后旨。宋郊兄也。宋祁弟也。弟不可以先兄。依序而坐。該衙門用鼓樂送新進士歸第。<span class="科">眾謝恩科</span>列位。明日早赴瓊林大宴。正是一色杏花紅十里。狀元歸去馬如飛。<span class="科">下內叫</span>奉聖旨。着黃門給事陪宴。<span class="科">末</span>奉聖旨着我瓊林陪宴。不免先到杏園之中。催辦酒席則個。</p>
        
        <p class="曲"><span class="牌">窣地錦襠</span>少年三策獻重瞳。柳色新袍賜九重。男兒到此是豪雄。濟濟瀛洲步同。<span class="科">眾鼓樂上</span></p>
        
        <p class="曲"><span class="牌">前腔</span>均承霄漢渥恩濃。宴設瓊林羅綺叢。天街十里杏花紅。人似神仙馬似龍。</p>
        
        <p class="白"><span class="科">末</span>此間正是杏園。請狀元下馬。<span class="科">眾相見介</span>瓊林華宴。勝似登仙。人生至此。不亦樂乎。<span class="科">生</span>仰荷聖恩。實慚僥倖。<span class="科">末把酒介</span></p>
        
        <p class="曲"><span class="牌">畫眉序</span>天馬步瀛洲。恩賜黃封杏花酒。喜難兄難弟。並占鰲頭。覽對策雖可祁前。論雁序何當郊後。<span class="科">合</span>自今莫負登庸寵。赤心共扶元首。</p>
        
        <p class="曲"><span class="牌">前腔</span><span class="科">生</span>龍袞受雙球。儀鳳祥麟在廷藪。喜風雲際會。懋著嘉猷。金闕靜西顧憂紓。玉堂閒東封書就。<span class="科">合前</span></p>
        
        <p class="曲"><span class="牌">前腔</span><span class="科">淨丑</span>清世足文儔。萬丈奎光燭台斗。喜皇家密網。一旦都收。四海慶雙桂聯芳。千年羨三元擢秀。<span class="科">合前</span></p>
        
        <p class="曲"><span class="牌">前腔</span><span class="科">小生</span>華宴列奇饈。翠釜駝峰世罕有。喜名榮燒尾。綾餅紅綢。冠蓋擁柳障青圍。絃管應鸝簧春奏。<span class="科">合前</span></p>
        
        <p class="曲"><span class="牌">撲燈蛾</span><span class="科">眾</span>金樽頻勸酬。金樽頻勸酬。歸馬天街驟。轉過垂楊路。不覺夕陽時候也。感深厚。待賢禮數遇成周。今朝不負。十年窗下。黃卷苦埋頭。</p>
        
        <p class="曲"><span class="牌">意不盡</span>一章奏表還摛就。醉夢后遙聽鐘漏。齊具衣冠拜冕旒。</p>
        
        <p class="落詩">風㬉杏花天。<br />人醉瓊林酒。<br />一科兩狀元。<br />亘古何曾有。</p>
        
        <h2 id=ch24 class="chapter"><span class="齣題">第二十四齣　冰壺重會</span></h2>
        
        <p class="曲"><span class="牌">番卜算</span><span class="科">生上</span>春晝日遲遲。朝罷身無事。流鶯百囀度高枝。不覺添詩思。</p>
        
        <p class="白">下官退食自公。喜無俗事。且到花前吟詩數首。左右。但有客來。即便通報。<span class="科">淨</span>好鳥枝頭亦朋友。<span class="科">丑</span>落花水面皆文章。<span class="科">丑</span>子野同往。<span class="科">淨</span>李年兄何往。<span class="科">丑</span>去訪公序。<span class="科">淨</span>如此同行。<span class="科">丑</span>子野兄我與你閒論一論。你有雲破月來花弄影之句。信是奇才。子京有紅杏枝頭春色鬧之句。亦是作家。公序詩全無奇特。為何連中三元。<span class="科">淨</span>他有陰騭。<span class="科">丑</span>有何陰騭。<span class="科">淨</span>他曾編竹橋渡蟻。<span class="科">丑</span>說那裡話。編竹橋渡蟻。就中了三元。若是造石橋渡了牛。倒中十元。<span class="科">淨</span>不要閒說。此間是公序署所。不免徑入則個。<span class="科">生</span>閉門吟正苦。客來且解圍。<span class="科">見介丑</span>會元天下才。狀元天下福。公序連中三元。可謂才福俱全矣。<span class="科">生</span>君子論才不論福。<span class="科">丑怒科</span>若論真才。儘有強似你的。呀。怎的有一個和尚進來。道不同不相為謀。請別了。<span class="科">淨丑先下末</span>相識滿天下。知心能幾人。小僧與二宋情好甚密。且喜他兄弟迭中狀元。今日雲遊到此。不免進去一賀。<span class="科">見科生</span>遠勞下顧。薄酒排塵。</p>
        
        <p class="曲"><span class="牌">好姐姐</span><span class="科">末</span>玉堂重瞻令儀。百朋錫懽情難擬。<span class="夾白"><span class="科">生</span>別後曾擬我否。<span class="科">末</span></span>江雲渭樹。常縈別後思。<span class="科">生</span>思前事。一科兩首言如戲。今日知君術甚奇。</p>
        
        <p class="曲"><span class="牌">前腔</span><span class="科">末</span>莫辭香風玉卮。人生世青春能幾。笙歌酬勸。從教照底。<span class="科">生</span>逢知己。酣情不飲杯中醴。洞口桃花也笑癡。</p>
        
        <p class="白"><span class="科">末</span>小僧明日就要別了。<span class="科">生</span>到處為家。何不寬住幾日。</p>
        
        <p class="落詩">纔得相逢又相別。<br />陽關三唱不勝情。</p>
        
        <h2 id=ch25 class="chapter"><span class="齣題">第二十五齣　遐憶青娃</span></h2>
        
        <p class="曲"><span class="牌">生查子</span><span class="科">小生上</span>相思病漸成。繞夢陽臺下。春色又凋零。心事和誰話。</p>
        
        <p class="白">小生與青霞別後。朝夕縈思。如今花落春歸。好傷感也。</p>
        
        <p class="曲"><span class="牌">二犯傍妝臺</span>終日自嗟吁。玉人庭院。何事隔天涯。聽啼烏腸欲斷。對明月恨愈加。記得鴛幃私語切。好處成愁只為他。<span class="科">合</span>又逢春盡。蕙蘭吐花。幾時得見俏冤家。</p>
        
        <p class="曲"><span class="牌">前腔</span>空思那日醉流霞。一從別後。忘卻飯和茶。禁不得身如病。止不住淚如麻。豈料相思成瘦損。追悔當初設誓差。<span class="科">合前</span></p>
        
        <p class="曲"><span class="牌">生查子</span><span class="科">末</span>乘春訪故人。特過荼蘼榭。<span class="科">小生</span>誰個駐高軒。倒屣忙迎迓。</p>
        
        <p class="白"><span class="科">見科小生</span>有勞下顧。深感厚情。<span class="科">末</span>曠別許久。特茲趨候。目今好鳥嬌歌。落花香舞。時光正佳。何故鬱鬱。<span class="科">小生</span>弟之遇青霞。兄所知也。有懷難遣。徒恨春歸。無路可親。徒悲人遠。<span class="科">末</span>尊體宜調。佳人易得。青霞有何美處。子京愛戀若此。</p>
        
        <p class="曲"><span class="牌">普天樂</span><span class="科">小生</span>爭誇。一笑千金價。花容嬌麗還瀟灑。美名兒不枉青霞。分明是閬苑仙娃。側耳聽歌音雅。似好鳥調聲在芳叢下。舞霓裳風捲輕紗。可意處難描難畫。恨悠悠楚館。怎當縈掛。</p>
        
        <p class="白"><span class="科">末</span>雖然如此。吾聞上士不迷花。達人能割愛。願我兄自重。<span class="科">小生</span>謹領教誨。</p>
        
        <h2 id=ch26 class="chapter"><span class="齣題">第二十六齣　堅持白操</span></h2>
        
        <p class="白"><span class="科">小旦上</span>野鳥交交野草濃。無言常日怨東風。也知不忘當時約。爭奈雲山百萬重。奴家青霞是也。自與宋子京別後。不覺一年餘矣。儀容久曠。音書杳無。昨日聞得他高中後。染病在京。是因我之故。咳。質陋牆花。情縈霄鳳。可慚可幸。跡雖疎而愛實殷。不免翦些頭髮。托人寄去。也表我一點真心。卻不是好。</p>
        
        <p class="曲"><span class="牌">步步嬌</span>一別仙郎心無主。淚眼拋紅雨。綠雲嬾去梳。驀地焚香。慢把金刀舉。翦付俏相如。寄與愁千縷。</p>
        
        <p class="曲"><span class="牌">集賢賓</span>宮妝舊樣難再睹。香盤翠綰都虛。一任蓬鬆如亂蕪。嘆昔日鸞篦何所。心中自苦。割不斷相思情緒。知幾許。還更比髮莖難數。</p>
        
        <p class="曲"><span class="牌">江兒水</span>記得香消後。燭滅餘。鴛鴦枕上情交吐。好事從來多間阻。風流枉自思前度。誓不從人懽聚。結髮相隨。怎比荊釵淑女。</p>
        
        <p class="曲"><span class="牌">香柳娘</span>把胸酥暗撫。把胸酥暗撫。白頭空賦。雲翹冷落眉羞嫵。掩菱花自語。掩菱花自語。膏沐為誰疎。飛蓬豈須顧。恨佳期已誤。恨佳期已誤。同穴盟言。君須記取。</p>
        
        <p class="曲"><span class="牌">餘文</span>花前月下添淒楚。恨不能身生翼羽。飛到瑤臺諧鳳侶。</p>
        
        <p class="落詩">仙郎一別又經春。<br />萬里青雲喜致身。<br />欲見無由鴛閣冷。<br />含愁翦髮寄江鱗。</p>
        
        <h2 id=ch27 class="chapter"><span class="齣題">第二十七齣　泥金報捷</span></h2>
        
        <p class="曲"><span class="牌">丹鳳吟</span><span class="科">外上</span>鬢入衰年。素添蒼變。那堪遊子天涯遠。鴻斷鯉沈。鬱懷怎遣。</p>
        
        <p class="白">老邁無他樂。庭趨有俊兒。不圖班袖舞。專望錦衣還。自兩個孩兒上京赴選。今揭曉已過了。還不見報捷的人到。</p>
        
        <p class="曲"><span class="牌">行香子</span><span class="科">旦</span>蕊燭頻妍。喜鵲虛傳。憶仙郎夢繞長安。春闈筆戰。未審誰先。對妝臺。羞鸞鏡。冷花鈿。</p>
        
        <p class="白">公公萬福。<span class="科">外</span>媳婦。你丈夫與叔叔杳無音信。不知功名之事若何。<span class="科">旦</span>事皆前定。公公不必掛懷。<span class="科">紅</span>稟老爹知道。紅香夜來得一夢。夢見小相公頭被大相公割了。<span class="科">外</span>癡人說夢。何足信哉。</p>
        
        <p class="曲"><span class="牌">石榴花</span>文場高選。膝下慶雙賢。詞勝景。筆如椽。英雄誰比綠衣仙。騁春風寶馬長安。只憂讓祖鞭。取靈尸卜筮還多遍。定應是虎榜高標。怎不見雁錦遙傳。</p>
        
        <p class="曲"><span class="牌">前腔</span><span class="科">旦</span>畫眉人遠。無奈意懸懸。香篆冷。瑣窗寒。綢繆空想別時言。眄天涯玉筯闌干。何時得錦旋。恐蒼天不遂心中願。且殷勤甘旨躬調。望輝光冠帔恩宣。</p>
        
        <p class="曲"><span class="牌">不是路</span><span class="科">丑</span>涉盡雲山。早到雍丘下錦箋。<span class="夾白"><span class="科">外</span>想是報捷的到了。</span>忙相見。<span class="夾白"><span class="科">丑</span>且喜二位相公都高中了。</span>春風得意聽臚傳。<span class="夾白"><span class="科">外</span>宋郊宋祁榜上俱有的麼。<span class="科">丑</span></span>宋祁前。宋郊第二俱俊選。<span class="夾白"><span class="科">外</span>莫不是誤看了。</span>榜上分明豈誤看。<span class="科">合</span>天從願。聯芳雙桂真堪羨。不勝懽忭。不勝懽忭。</p>
        
        <p class="曲"><span class="牌">前腔</span><span class="科">淨</span>月轡霜鞍。千里馳驅匹馬寒。心如箭。泥金報喜敢遲延。<span class="夾白"><span class="科">見科</span>且喜二位相公都高中了。<span class="科">外</span>方纔有人來報。我知道了。<span class="科">淨</span>天殺的。又搶我的頭報去了。他敢是不實的。<span class="科">外</span>他道宋祁中了狀元。宋郊就中了榜眼。是榜上看來的。<span class="科">淨</span>我道他不實。</span>宋郊前。宋祁第二俱優選。<span class="夾白"><span class="科">外</span>莫非是你誤看了。<span class="科">淨</span></span>榜上分明豈誤看。<span class="夾白"><span class="科">丑</span>我是榜上看來的。顛倒不實。偏你是實的。<span class="科">淨</span>我不與你爭。見有試錄在此作證。<span class="科">旦</span>兩下言語不同。莫非都是騙子。<span class="科">外</span>事有可疑。</span>休相騙。兩辭不合如何辨。轉令心亂。轉令心亂。</p>
        
        <p class="白"><span class="科">末</span>一舉首登龍虎榜。十年身到鳳皇池。大相公小相公都中了。<span class="科">外</span>兩個報捷的在此相爭求賞。你且說個端的。</p>
        
        <p class="曲"><span class="牌">掉角兒</span><span class="科">末</span>榜初懸弟為狀元。兄並列亦登高選。弟先兄倫理非宜。因此上把名更變。<span class="夾白"><span class="科">外</span>既然如此。你兩個都是實的。</span>二難名。俱首占。兩人言。皆不謬。合賞金錢。<span class="夾白">每人送他白銀二兩。<span class="科">淨</span>多謝多謝。<span class="科">合唱</span></span>宮花帽偏。春風杏苑。弟和兄躍馬雙雙。勝似登仙。</p>
        
        <p class="曲"><span class="牌">前腔</span><span class="科">眾</span>喜孜孜焚香謝天。笑盈盈滿門懽忭。換門閭榮親顯妻。佇看他達能兼善。際明時。逢聖主。顯嘉猷。成懋烈。旦奭齊肩。<span class="科">合前</span></p>
        
        <p class="曲"><span class="牌">餘文</span>喜今朝佳音轉。玉堂金馬兩神仙。會看黃金腰下懸。</p>
        
        <p class="落詩">三報佳音抵萬金。<br />萬金難買此懽心。<br />世間喜事應無限。<br />惟有登科喜最深。</p>
        
        <h2 id=ch28 class="chapter"><span class="齣題">第二十八齣　禁苑奇逢</span></h2>
        
        <p class="曲"><span class="牌">一翦梅</span><span class="科">旦小旦丑上</span>御苑春花照眼明。喚起遊情。共暢遊情。<span class="夾白">呀。鄭娘娘來了。<span class="科">占</span></span>群仙鳴佩過瑤亭。含笑相迎。整袂相迎。</p>
        
        <p class="白"><span class="科">相見介旦</span>鄭娘娘。且喜月朗花嬌。宜共一賞。<span class="科">丑</span>我每見鄭娘娘倚闌長嘆。有憂愁不足之意。故與列位娘娘相約遊春。消遣悶懷則個。<span class="科">占</span>多謝厚愛。</p>
        
        <p class="曲"><span class="牌">素帶兒</span><span class="科">旦</span>穿芳徑。楊柳風吹素帶輕。雕闌畔。一簇海棠嬌逞。相應。雙小鶯。向何處飛來枝上鳴。聲堪聽。我愛他喈喈嚦嚦。睆睆嚶嚶。</p>
        
        <p class="曲"><span class="牌">昇平樂</span><span class="科">占</span>多情。二八娉婷。自春來愁隨芳草叢生。香寒絨吐。繡窗幾度停針。熒熒。臂痕長帶守宮明。鎮日裡枉思恩幸。自傷薄命。尋花恨重。折柳憂增。</p>
        
        <p class="曲"><span class="牌">素帶兒</span><span class="科">丑</span>山青。日正晴無邊麗景。鞦韆笑。忍將好夢兒驚醒。行行。渡錦屏。遙見翩躚雙蝶逈。添遊興。是何人低吹玉管。暢飲銀觥。</p>
        
        <p class="曲"><span class="牌">昇平樂</span><span class="科">占</span>還驚。殘絮飛零。問東君為何便整歸旌。流光似箭。誰有繫日長繩。清清。一春空過喜難成。盧扁藥怎消憂病。不堪孤另。龍輿目斷。鳳輦魂縈。</p>
        
        <p class="曲"><span class="牌">□□□</span><span class="科">小生</span>經筵散。禁苑行。驀相逢內輦經。幾迴欲避無岐徑。奉乾宮亦合輸恭敬。急趨迎。鞠躬待罪。臣無任戰兢兢。</p>
        
        <p class="曲"><span class="牌">前腔</span><span class="科">占</span>宮袍綠。玉貌清。逞風流一俊英。<span class="夾白">呀。原來是小宋。<span class="科">叫科</span></span>緣何默默唇緘定。料他心欲應知難應。謾留停。東風回首。無情惱多情。</p>
        
        <p class="白"><span class="科">眾</span>請各回宮。</p>
        
        <p class="落詩">洪恩暫似芳春樂。<br />薄命仍禁獨夜愁。</p>
        
        <p class="白"><span class="科">小生弔場</span>適間第四位。他與下官不曾相認。何故叫此一聲。使人不能不動情也。獨步無聊。不免撰一小詞。遣懷則個。<span class="科">想介</span>嫋嫋東風御苑通。鸞車齊度百花中。風情獨數飛瓊最。猛聽鶯聲出繡叢。金菡萏。玉芙容。水沈香護蕊珠宮。劉郎已恨巫山遠。況隔蓬山幾萬重。<span class="科">丑</span>爐煙添柳重。宮漏出花遲。李淑忝居翰苑。朝回無事。且向禁苑中觀紅玩綠一會。呀。子京為何在此躇躕。<span class="科">小生</span>適間在此遇一奇事。細告與年兄知道。<span class="科">丑</span>願聞願聞。</p>
        
        <p class="曲"><span class="牌">懶畫眉</span>朝回紫禁步東風。馥郁香生萬錦叢。仙娥群輦偶相逢。一聲小宋低低喚。惱亂春心不自容。</p>
        
        <p class="白"><span class="科">丑</span>他喚你時節。你見他人物如何。</p>
        
        <p class="曲"><span class="牌">前腔</span>遙瞻玉臉綻芙蓉。高髻雲鬟粉黛濃。妖嬈端的冠椒宮。<span class="夾白">我想起玉堂金馬。錦繡文章。端的是英雄俊傑。</span>總然欲染高唐夢。隔斷巫山十二峰。</p>
        
        <p class="白"><span class="科">丑</span>子京。你詞賦甚高。有此奇事。何不作一詞以記之。<span class="科">小生</span>方纔作過小詞了。<span class="科">丑</span>試說一遍何如。<span class="科">小生念詞介丑</span>妙哉妙哉。不但有筆力。且有風情。承教了。</p>
        
        <p class="落詩">玉兔豈嘗離月窟。<br />竹狸空想喫天鵝。</p>
        
        <p class="白"><span class="科">丑弔場</span>好了好了。宋家兄弟平日能會矜誇。十分欺我。如今小宋犯此罪過。決在不赦。不免把此鷓鴣天教樂人習學。傳至禁中。查出何人所作。那時定有發落。他罷斥。也消我平日之恨。正是天作孼猶可違。自作孼不可活。<span class="科">下</span></p>
        
        <h2 id=ch29 class="chapter"><span class="齣題">第二十九齣　詞傾宸聽</span></h2>
        
        <p class="誦"><span class="科">丑上</span><span class="牌">玉樓春</span>煖香薰透桃花頰。春殿嬪娥魚貫列。宸宮方得萬幾閒。鳳斾龍輿遊興切。　　風和花苑數輕蝶。芍藥叢深宮漏徹。笙簫吹斷錦雲開。齊唱太平歌幾曲。</p>
        
        <p class="白">自家乃是宋朝一個掌宮太監是也。今日俺萬歲爺爺出遊禁苑。敕後宮隨駕。不免叫承應的在此伺候則個。<span class="科">眾</span>承應的已到了。<span class="科">丑</span>且伺候着。你看祥雲團鳳輦。御柳拂旌旗。想是朝廷來也。<span class="科">扮宋仁宗皇帝上</span></p>
        
        <p class="曲"><span class="牌">祝英臺</span>世雍熙。春富貴。朝政已紛解。<span class="科">占</span>花比嬌容。纖柳鬭眉黛。<span class="科">仁</span>喜看舞蝶迎幢。飛英逐輦。<span class="科">合</span>早遊幸春光難再。</p>
        
        <p class="誦"><span class="科">占</span><span class="牌">憶秦娥</span>香馥郁。御前無數人如玉。翠翹金鳳。十分妝束。　　<span class="科">仁</span>繁華簇絳垂楊綠。風光恍似華胥國。民安物阜。太平歌曲。<span class="科">眾進酒介</span></p>
        
        <p class="曲"><span class="牌">□□□</span>禁苑中春芳滿眼。端的賽蓬萊。柳惹亂鶯。花引遊蜂。偏稱綺席重開。瑤臺。萬紫千紅相偎。沈醉東風何礙。不為樂。只恐朱顏催改。<span class="科">眾作樂科</span></p>
        
        <p class="曲"><span class="牌">□□□</span><span class="科">仁</span>時泰。慶歷年雨順風調。人似在無懷。庭角鳳鳴。囿內麟遊。不忝堯年舜代。交快。八方不動征旗。坐享四夷朝拜。古今事惟有清平難買。<span class="科">眾舞科</span></p>
        
        <p class="曲"><span class="牌">前腔</span><span class="科">占</span>堪愛。繞翠華玉珮瓊琚。十二耀金釵。花拂翠翹。草映紅裳。春色煖添桃腮。開懷。鳳簫鸞管交吹。聲徹梨花雲外。且高歌莫負春光如海。</p>
        
        <p class="白"><span class="科">眾唱鷓鴣天科仁</span>此詞清麗。朕尚未聞。不知何人所作。<span class="科">眾</span>翰林官宋祁作的。<span class="科">仁</span>宋祁何為作此。<span class="科">眾</span>一面傳說后宮出遊時。有人見他。呼了一聲小宋。因此即編此曲。<span class="科">仁</span>此乃何人。<span class="科">丑</span>鄭瓊英。<span class="科">仁</span>瓊英何在。<span class="科">丑</span>爺不召。不敢來。<span class="科">仁</span>可速召來見朕。<span class="科">丑</span>得旨。<span class="科">占</span>倉忙離禁閣。匐匍赴皇宣。陛下萬歲萬歲萬萬歲。<span class="科">仁</span>瓊英。你向日出遊。為何叫一聲小宋。從實說來。<span class="科">占</span>臣該萬死。那日出遊呵。</p>
        
        <p class="曲"><span class="牌">前腔</span>剛在。綠楊邊蹔一蹇帷。驀地見喬才。不合謬呼。豈為多情。真個似癡如呆。罪大。自知萬死難饒。只望洪恩天蓋。<span class="夾白"><span class="科">仁</span>赦汝無罪。<span class="科">占謝恩科</span></span>願天保聖壽綿延萬載。</p>
        
        <p class="白"><span class="科">仁</span>你為何認得宋祁。<span class="科">占</span>狀元傳臚之日。臣侍皇太后。因此認得。<span class="科">仁</span>汝嫌宮中之冷落。動此懷春之情乎。<span class="科">占</span>臣有此心。天必不容。</p>
        
        <p class="落詩">鶯花三月景。<br />一刻値千金。<br />樂意同春闊。<br />君恩似海深。</p>
        
        <h2 id=ch30 class="chapter"><span class="齣題">第三十齣　詩詠花魚</span></h2>
        
        <p class="白"><span class="科">丑上</span>宮殿峨峨出綠槐。鬱蔥佳氣接蓬萊。蟬聯步武雲臺上。願奉君王萬壽杯。自家叨為內使。得蒙主上眷愛。今日駕遊紫苑。詔近臣呂蒙正文彥博等扈從。不免等待眾官到來。一齊候駕則個。遠遠望見聖駕來了。</p>
        
        <p class="曲"><span class="牌">高陽臺</span><span class="科">末外</span>罷舞龍墀。催遊鳳苑。臣鄰齊過雙闕。香散氤氳。望中煙紫猶結。輕風綠樹宸遊稱。看島外寶幢飄揭。擁金輿。紅雲一朵。翠珠羅列。</p>
        
        <p class="曲"><span class="牌">前腔</span><span class="科">仁</span>金甌幸保無缺。且遣懷仙液。荷放小錢如撒。嫩綠成陰。雛鶯乳燕飛聒。閒情莫負芳時賞。聽鳳韶一派聲徹。樂盈盈。如魚如水。君臣相悅。</p>
        
        <p class="白"><span class="科">仁</span>女冠退班。<span class="科">眾應科</span>暫奉宸遊樂。難逃宮禁嚴。<span class="科">下仁</span>卿等平身。幸喜太平無事。與卿等遊樂片時。且免拘君臣之禮。<span class="科">末外</span>蒙陛下深恩。臣等不勝幸甚。<span class="科">眾進酒科</span></p>
        
        <p class="曲"><span class="牌">高陽臺序</span><span class="科">仁</span>四海安康。邊疆安靜。文修武偃堪悅。錦繡江山。正逢太平時節。不劣。祥麟瑞鳳來庭軒。醴泉迸赤芝森列。滿金盤滾滾甘露。璚雲盤結。</p>
        
        <p class="白"><span class="科">丑</span>碧闌干外。葵榴盛開。請移席賞花一回。<span class="科">仁</span>朕心正欲如此。</p>
        
        <p class="曲"><span class="牌">前腔</span><span class="科">末</span>爭閱。艷蕊凝脂。繁枝簇錦。香引亂蜂狂蝶。西子楊妃。醉顏笑靨無別。聲聒。鸞笙鳳管交盈耳。轉輕飈翠盤舞絕。趁芳辰明良共賞。綺筵重設。</p>
        
        <p class="白"><span class="科">丑</span>請往太液池頭釣魚一回。<span class="科">仁</span>正合朕心。</p>
        
        <p class="曲"><span class="牌">前腔</span><span class="科">外</span>活潑。在藻依蒲。喋萍戲藻。可愛素鱗拋雪。香餌潛勾。卻把一竿輕掇。波闊。天機觸處呈魚鳥。傍龍䑳綵鴛飛頡。奉宸遊風光無限。詠歌交發。</p>
        
        <p class="白"><span class="科">仁</span>俺君臣賞花釣魚。可謂樂矣。卿等可賦一詩。以紀勝遊。<span class="科">末</span>聖藻先摛。臣等奉賀。<span class="科">仁</span>灼灼花鋪錦。雙雙鯉上鉤。詩詠天保什。酒泛鎬京甌。<span class="科">末外</span>煇煌聖藻。上繼典謨。臣等莊誦不暇。安能嗣響。<span class="科">仁</span>毋譽毋謙。<span class="科">末</span>駐輦蓮花畔。投竿蓮葉東。新紅深映袞。群鯉競朝龍。<span class="科">外</span>玩物心非正。觀魚事已非。茲因不可續。有道只垂衣。<span class="科">仁</span>卿等作詩並佳。朝臣中還有能詩者乎。<span class="科">末</span>能詩者固有。蛙聲蟬噪而已。<span class="科">仁</span>宋祁何如。<span class="科">末</span>頗有詩才。<span class="科">仁</span>宋祁春遊禁苑。遇朕宮人。宮人叫他一聲。他作一鷓鴣天詞。卿等聞之乎。<span class="科">末外</span>臣等不聞。<span class="科">仁</span>前日李淑有本。劾他詞荒意悖。無人臣禮。朕看來自是詞人豐韻。何足罪哉。<span class="科">末外</span>陛下如此寬恩。宋祁無任感激。<span class="科">仁</span>卿可令宋祁來回話。<span class="科">末</span>奉旨。<span class="科">下仁</span>朕與卿再賞花一回何如。<span class="科">外</span>臣有一事奏上。<span class="科">仁</span>說來。</p>
        
        <p class="曲"><span class="牌">前腔</span><span class="科">外</span>聽說。戒切苞桑。憂先陰雨。永保藝皇洪業。逆耳言忠。漢廷彤檻曾折。諄切。丹書敬怠垂訓也。願深徵色荒覆轍。喜朝中臣多骨鯁。諂諛風滅。</p>
        
        <p class="白"><span class="科">末</span>祁自招罪。<span class="科">小生</span>臣一言既悖。萬死何辭。<span class="科">仁</span>赦卿無罪。卿曾娶妻否。<span class="科">小生</span>臣年方十九。未曾娶妻。<span class="科">仁</span>蓬山不遠。朕以此女賜卿。<span class="科">丑</span>謝恩。<span class="科">小生</span>萬歲萬歲萬萬歲。</p>
        
        <p class="落詩">朕推心置人腹。<br />臣刻骨感皇恩。<br />君臣合昌國運。<br />夫婦配盡人倫。</p>
        
        <h2 id=ch31 class="chapter"><span class="齣題">第三十一齣　仁主賜婚</span></h2>
        
        <p class="白"><span class="科">末上</span>瑞香遍滿玉樓春。慶賀新郎催拍頻。燭影搖紅雙勸酒。稱人心處感皇恩。將宮女賜為夫人。今宵合巹。喜氣盈門。遠遠望見華燈燦爛。綵轎崢嶸。想是新人來也。不免叫贊禮人伺候成親則個。呀。贊禮人已到了。<span class="科">淨</span></p>
        
        <p class="曲"><span class="牌">金錢花</span>畫堂風景難描。難描。銀屏彩燭光搖。光搖。九重恩詔鳳鸞交。男俊俏。女嬌嬈。懽喜慶。笑聲高。</p>
        
        <p class="白">大叔拜揖。<span class="科">末</span>宮娥下嫁。非同小可。你贊禮須要仔細。<span class="科">淨</span>仔細仔細。只要多些利市。若無利市。說殺不濟。<span class="科">小生上</span></p>
        
        <p class="曲"><span class="牌">□□□</span>連理枝榮。並頭花好天喜吉星高照。花燭喜承恩詔。跨鳳瑤臺。占盡古今榮耀。</p>
        
        <p class="白"><span class="科">淨</span>新人將出。請迎接。<span class="科">占上</span></p>
        
        <p class="曲"><span class="牌">生姜芽</span>天街暗馥飄。轉輕飈。雙燈燦爛輿前導。錦纏頭。碧玉簫。風光好。<span class="科">眾</span>仙娥含笑離蓬島。喜當良夜結良姻。奇逢不負花前叫。</p>
        
        <p class="白"><span class="科">眾</span>花正芳菲月正圓。瑤天仙子降雲端。若教聖代掄嬌艷。定作人間色狀元。<span class="科">丑</span>奉聖旨。將宮嬪鄭瓊英賜宋祁。行夫婦禮。秀女一人太監一人從嫁。望闕謝恩。<span class="科">謝恩科淨</span>請新人行禮。<span class="科">行禮科淨</span>送新人請後堂筵宴。<span class="科">淨</span>花燭影中看玉貌。玉簫聲裡送金杯。<span class="科">淨</span>行禮已畢。請新人歸洞房成親則個。</p>
        
        <p class="曲"><span class="牌">憶奴嬌</span><span class="科">小生</span>花燭紅搖。感君恩似海。特賜鸞交。牽紅處自慶福緣非小。懽笑。春滿房櫳。雙雙杯勸。風光正好。今宵。一似俏雲英會合玉京瑤島。</p>
        
        <p class="曲"><span class="牌">鬭寶蟾</span><span class="科">占</span>春朝。玩賞花郊。偶香堤邂逅。一聲輕叫。奈風傳中禁。頓生煩惱。誰料赤繩曾繫定。紅葉不須勞。美才高。一曲鷓鴣新唱。勝求月老。</p>
        
        <p class="曲"><span class="牌">錦衣香</span><span class="科">小生</span>寶篆香。銀屏皎。繡幌翻。金釵巧。急管繁絃。珠圍翠繞。團花宮襖映宮袍。內家舊樣。鳳髻鸞翹。<span class="科">占</span>嘆長門靜悄。再經春鑾輿不到。自分今生裡孤眠盡老。不期禍變番成佳兆。</p>
        
        <p class="曲"><span class="牌">漿水令</span>喜孜孜鸞顛鳳倒。美津津露濕花嬌。猩紅一點染鮫綃。笑陽臺雨散雲消。心交愛。情真妙。流酥帳護人年少。譙樓上。譙樓上漏催天曉。同獻表。同獻表拜謝天朝。</p>
        
        <p class="曲"><span class="牌">尾聲</span>謝天朝齊祝禱。御體茂膺天保。慶衍螽斯聖壽高。</p>
        
        <p class="落詩">一曲鷓鴣天。<br />博就鴛鴦侶。<br />此事古來稀。<br />萬世頌明主。</p>
        
        <h2 id=ch32 class="chapter"><span class="齣題">第三十二齣　翠閣躭思</span></h2>
        
        <p class="曲"><span class="牌">哭岐婆</span><span class="科">紅翠上紅</span>筠亭風細。荷花香遞。湘簾捲起。塵空髹几。偷閒聊此坐敲棋。西飛白日繩難繫。</p>
        
        <p class="曲"><span class="牌">前腔</span><span class="科">翠</span>蘭襟蕙體。輕裙飈綺。逍遙畫宇。神仙難比。時時挈伴恣閒嬉。人生莫負芳年紀。</p>
        
        <p class="白">紅香姐萬福。<span class="科">紅</span>翠艷姐萬福。姐姐。我與你被大娘拘束得緊。一向不曾得耍一耍。今日他午睡未起。我和你到池亭上下一局棋何如。<span class="科">翠</span>到好。只怕撞見時。喫一頓好打。<span class="科">下棋科旦</span>成人不自在。自在不成人。你每在此何幹。<span class="科">紅</span>日長無事。下一局圍棋耍子。<span class="科">旦</span>針指不做。幹此無益之事。好打。<span class="科">紅</span>丫頭每知罪了。<span class="科">翠</span>大娘且喜。<span class="科">旦</span>有甚麼喜。<span class="科">翠</span>添了妯娌。聞得聖上把一宮人賜與小相公為夫人了。<span class="科">旦</span>此事未知的否何如。<span class="科">紅</span>大相公中了狀元。大娘子正該懽懽喜喜。為何柳眉攢翠。桃頰銷紅。<span class="科">旦</span>你每卻不知道。</p>
        
        <p class="曲"><span class="牌">繡帶兒</span>春歸後雲鬟倦理。仙郎杳無歸期。總不憐憔悴紅顏。也難忍冷落班衣。</p>
        
        <p class="白">我想起我這等花容月貌。比往常間更不同了。怎禁得這樣愁懷萬種。因此消瘦。</p>
        
        <p class="曲"><span class="牌">宜春令</span>病體。困沈沈鎮日如癡。豈學人雨尤雲殢。禁不得沒情沒緒。曲闌頻倚。</p>
        
        <p class="曲"><span class="牌">降黃龍</span>把當時送別臨岐。執手叮嚀把糟糠棄。<span class="夾白">如今呵。</span>相拋萬里。想合受淒涼。是我運蹇時低。</p>
        
        <p class="曲"><span class="牌">醉太平</span>淋漓。幾迴雙淚暗偷垂。怎知我這般滋味。總然帶黃衣紫。到不若廝守少年鴛幃。</p>
        
        <p class="曲"><span class="牌">浣溪沙</span>風弄竹。月在機。誰共泛紫霞金卮。連宵飛夢到天涯。城樓畫角吹覺起。</p>
        
        <p class="曲"><span class="牌">啄木兒</span>觸景添悲。無人處花綻鳥啼。芙蕖絳簇波心綺。幽香暗透紗窗裡。離繡牀羅襪臨池。瘦形骸庭花怎比。</p>
        
        <p class="曲"><span class="牌">鮑老催</span>寂寥自知。林鶯嬾扳連理枝。鸞箋謾寫離恨詩。思懽聚。枉設策。空施計。怎得蕭郎心轉意回。</p>
        
        <p class="曲"><span class="牌">上小樓</span>咱這裡形孤心碎。他懽生錦繡圍。翠樓又恐戀嬌姿。欲待迴文織錦。怎織得幾許相思。</p>
        
        <p class="曲"><span class="牌">雙聲子</span>雲鴻至。江鱗逝。怎不把音書寄。鶯啼序。金錢問。全無些靈意。又怎憑燈鵲龜尸。諸般可疑。望錦衣歸春未審何時。</p>
        
        <p class="曲"><span class="牌">尾聲</span>深情免使傍人議。嗟我懷人天際。專一須看卷耳書。</p>
        
        <p class="落詩">仰望惟君子。<br />無邪不害思。<br />甘為望夫石。<br />何日是歸期。</p>
        
        <h2 id=ch33 class="chapter"><span class="齣題">第三十三齣　思憶雙親</span></h2>
        
        <p class="曲"><span class="牌">二郎神</span><span class="科">占上</span>心悒怏。念白髮雙親各一方。菽水自晨昏誰倚仗。斷鴻沈鯉。杳沒音書來往。天際孤雲牽恨長。嘆何日高堂侍養。空望想。怎得身生兩翅。飛到親傍。</p>
        
        <p class="白">瓊英荷蒙聖恩。得遂夫婦之樂。奈雙親別久。杳無音信。年老身孤。怎不傷痛我心也。天那。正是無窮愁緒也。</p>
        
        <p class="曲"><span class="牌">囀林鶯</span><span class="科">小生</span>朝回無事堪舉觴。綠陰清晝偏長。<span class="夾白">夫人為何悶坐在此。怎生心中不樂。為甚麼也。</span>我和你琴瑟和諧多好況。且乘暇開罇。傍水雲臺。<span class="夾白">線兒丫鬟。整酒涼亭上來。</span>看鴛鴦兩兩相隨。戲浴在綠波池上。<span class="夾白"><span class="科">線</span>酒在此了。<span class="科">小生</span>夫人為何落淚。<span class="科">占</span></span>扇無涼。猛可的香腮微汗沾裳。</p>
        
        <p class="白"><span class="科">小生</span>夫人。得非以蘭房不若椒宮耶。<span class="科">占</span>枉了。哀哀父母。生我劬勞。久別多時。豈得不傷懷抱。<span class="科">小生</span>原來如此。不說不知。於十日前。蔡州人便。我已寄書與你父母去了。早晚間有人來也。<span class="科">線</span>夫人請酒。</p>
        
        <p class="曲"><span class="牌">啼鶯兒</span>緗紋翠簟金獸香。浮瓜沈李新釀。<span class="夾白"><span class="科">占</span>我不飲了。<span class="科">小生</span>夫人可再飲一杯。</span>幸沐天恩離宮禁。開懷同我懽賞。看玉渠蓮開並頭。更竹下薰風添爽。<span class="科">合</span>美雙雙。花前飲不羨鳳和凰。</p>
        
        <p class="曲"><span class="牌">憶鶯兒</span><span class="科">末淨</span>離舊邦。入異鄉。山路崎嶇水路長。宿水餐風勞怎當。<span class="夾白">老爹。你看前面山頭上。霜葉紅于二月花。真個好秋景也。</span>鴉歸夕陽。峰橫斷岡。長安近闕朱門敞。</p>
        
        <p class="白">呀。此間就是宋家門首。怎的沒有人在此。不免咳嗽一聲。<span class="科">小生</span>線兒。外面是甚麼人來。你去看一看。<span class="科">線</span>尊官何來。<span class="科">末</span>你報與夫人知道。鄭參政和夫人來在此。<span class="科">線</span>我夫人正在此思想。酒也不肯飲。來得卻好。就請進去。<span class="科">占</span>原來是爹媽來也。<span class="科">相見介合拜</span></p>
        
        <p class="曲"><span class="牌">玉嬌鶯兒</span><span class="科">占</span>容兒謾備陳。痛當時分離慘傷。苦不得一見君王。長門裡冷侵鴛帳。看花艷陽。出言太狂。幸天顏有喜成姻黨。<span class="科">合</span>謝穹蒼。謝吾皇厚德。福壽永無疆。</p>
        
        <p class="白"><span class="科">小生</span>今日幸喜岳翁岳母遠來。聊此薄酒拂塵。<span class="科">末</span>何勞盛設。<span class="科">占</span>線兒。你把鷓鴣天曲唱與太老爹太老夫人聽一聽。<span class="科">淨</span>這一曲鷓鴣天。就是我孩兒的冰人月老。</p>
        
        <p class="曲"><span class="牌">御林鶯</span>歌新曲。按舊腔。兢吹笙。再鼓簧。鷓鴣聲裡愁顏放。<span class="夾白"><span class="科">末</span>賢婿。</span>你蜚聲玉堂。<span class="夾白">孩兒。</span>你褒封鳳妝。我夫妻鬱抱從今暢。<span class="科">合</span>喜難量。相輝冰玉。天賜這美東牀。</p>
        
        <p class="白"><span class="科">淨</span>孩兒。我家下無人。數日後就要回了。<span class="科">占</span>母親跋涉辛苦。且寬住數月何如。</p>
        
        <p class="落詩">雙親重會喜難禁。<br />玉漏迢迢月未沈。<br />准擬明朝重設宴。<br />開懷痛飲碧筒深。</p>
        
        <h2 id=ch34 class="chapter"><span class="齣題">第三十四齣　夢後傷懷</span></h2>
        
        <p class="誦"><span class="牌">鵲橋仙</span><span class="科">小生上</span>我思病染。他思病染。兩下相思病染。楚天雲慘斷來鴻。空倚遍畫闌繡檻。　　一更三點。二更三點。又早三更三點。銀燈剔盡不成眠。看明月容消色減。</p>
        
        <p class="白">下官蒙聖恩賜宮娥匹配。無任欣幸。人苦不知足。得隴復望蜀。青霞尚未同衾。積懷猶在。如何是了。</p>
        
        <p class="曲"><span class="牌">雲華怨</span>小窗更靜。滿絺襟都淚痕。玉人何在無由近。連宵落得夢頻仍。長溪日夜滔滔。流不盡萬愁千恨。</p>
        
        <p class="曲"><span class="牌">前腔</span>佳期天靳。總情多難與親。九霄更絕飛鴻信。悔前不合認真恨。陽臺雲雨茫茫。空坐看落盡燈燼。</p>
        
        <p class="白">不覺神思困倦。且隱几一臥。<span class="科">小旦</span>奴家青霞是也。思憶子京。只得背了鴇母。私自到京。與他一會。此間瓊樓朱戶。想是他的住處。不免徑入則個。<span class="科">小生</span>呀。青霞如何得到這裡。</p>
        
        <p class="曲"><span class="牌">羅江怨</span><span class="科">青</span>懨懨病。一春難逢可人。淚紅遍染羅袖痕。金樽不解兩眉顰也。紅拂宵征。膽怯金蓮緊。<span class="科">小生</span>紗廚鳳枕新。紗廚鳳枕新。和你今夜懽娛准。</p>
        
        <p class="白"><span class="科">內鳴鑼科小旦下小生醒科占上</span>相公為何驚嘆。<span class="科">小生</span>我自有事。</p>
        
        <p class="曲"><span class="牌">□□□</span><span class="科">占</span>你為何困騰騰晝不醒。悶懨懨宵廢眠。囀流鶯為何聽了番成嘆。海棠開為何見了轉淚漣。我和你伉儷情天地遠。合懽意鸞鳳聯。你為何不肯全拋心上言。</p>
        
        <p class="白"><span class="科">小生</span>夫人。實不瞞你說。</p>
        
        <p class="曲"><span class="牌">前腔</span>少年心風絮顛。偶遇着絕世姿煙花賤。急煎煎許結了同衾願。美孜孜成就了共枕懽。怎知道惡風波猛折冤家散。到如今害相思離恨天。怎能彀花再芳菲月再圓。</p>
        
        <p class="白"><span class="科">占</span>相公。我只道你別有甚事。只為此。你休怪我說。<span class="科">小生</span>但說不妨。</p>
        
        <p class="曲"><span class="牌">江頭金桂</span><span class="科">占</span>可笑你情疎意淺。既相投忍棄捐。試問嬌娃何在。幾載不見。<span class="夾白"><span class="科">小生</span>與他相別歲餘。不知所在。<span class="科">占</span>此女心性何如。若是不好的。</span>娶將來愁不便。但願處事周全。立心和善。只怕倩風情不改。花性仍堅。復落猖狂話傳。況佳人易得。況佳人易得。何須專戀。<span class="夾白"><span class="科">小生</span>佳人雖有。難得這般情愛的。<span class="科">占</span>既然如此。何不就去請來。</span>莫遲延。不妨鳳閣諧重侶。管取鸞膠續斷絃。</p>
        
        <p class="曲"><span class="牌">前腔</span><span class="科">小生</span>自愧當年乖舛。感伊家特見憐。若得相容重取。美意不變。你賢聲傳播遠。與他話別秦樓。歲華遷換。好似銀瓶墜井。斷綆無援。重重悶懷難自遣。若魚沈雁杳。魚沈雁杳。尋蹤空遍。<span class="夾白"><span class="科">占</span>只怕他又屬豪家去了。<span class="科">小生</span>我也慮此。</span>意常牽。長條定折他人手。麗曲知調若個筵。</p>
        
        <p class="白"><span class="科">占</span>相公。你不必遲疑。可作急差人去尋訪。娶了他罷。<span class="科">小生</span>多謝夫人厚意。</p>
        
        <p class="落詩">語知柳有鵡。<br />飛見雪藏鷥。<br />妻賢容娶妾。<br />妾寵莫忘妻。</p>
        
        <h2 id=ch35 class="chapter"><span class="齣題">第三十五齣　奔告強婚</span></h2>
        
        <p class="曲"><span class="牌">胡搗練</span><span class="科">末上</span>如馬駿。似琴清。黃茅從事膺新命。奸黠聞風咸自靜。謾誇蘇呂擢名卿。</p>
        
        <p class="白">職任節推。五刑是理。如得其情。哀矜勿喜。下官姓孫名奭。忝中宋郊榜進士。除授開封府推官。雖不能片言折獄。亦可喜縣獄空圄。今日乃放告日期。但有告狀的。放他進來。<span class="科">小旦</span>老爹。告狀。<span class="科">末</span>你那婦人告甚麼狀。<span class="科">小旦</span></p>
        
        <p class="曲"><span class="牌">一封書</span>青霞妓訴情。欲語衷腸先淚零。<span class="夾白"><span class="科">末</span>有何冤枉情。詳細說來。<span class="科">小旦</span></span>豪強法外行。披霧公堂乞斷明。<span class="夾白"><span class="科">末</span>甚麼人用強。<span class="科">小旦</span>范銀團帶領群僕。強奪奴家為妻。</span>強逼身為鸞鳳友。<span class="夾白"><span class="科">末</span>何不從了他。<span class="科">小旦</span>奴家先許了人了。</span>許嫁他人怎背盟。<span class="夾白"><span class="科">末</span>曾許甚麼人。有何媒證。<span class="科">小旦</span>張子野為媒。玉釵為證。</span>事先成。理難更。肯負多才宋子京。</p>
        
        <p class="白"><span class="科">末</span>原來是子京先聘的。叫皂隸。快寫牌拿范銀團來。青霞。你家還有個鶴仙可在嗎。<span class="科">小旦</span>從良去了。<span class="科">淨</span>瓮中捉鱉。手到拿住。范銀團在此了。<span class="科">末</span>那婦人告你強占他為妻。從實招來。</p>
        
        <p class="曲"><span class="牌">前腔</span><span class="科">丑</span>銀團范有名。花柳叢中過此生。青霞貌可憎。鎮日求懽計已傾。豈料緣慳難作偶。空惹狂心烈火騰。到公庭。甘受刑。<span class="夾白"><span class="科">末</span>雖然有財。如何強占妓女。<span class="科">丑</span>不但小的如此。就是老爺也好妓者。<span class="科">末</span>這廝胡說。你曾見何人好妓來。<span class="科">丑</span>老爺等我就說來。</span>曾聞君王覓愛卿。</p>
        
        <p class="白"><span class="科">末</span>本該問你一個罪名。姑且從輕發落。<span class="科">丑</span>望老爺作主。小的情願納銀二百兩。斷與小的罷。<span class="科">末</span>這廝好打。聖上也愛宋子京。將嬪妃賜他。況是原聘。皂隸快打出去。<span class="科">丑</span>滿拚窕窈諧情事。誰想風流剝面皮。<span class="科">下末</span>青霞。我明日同張先生去望子京去。就講這段事情。叫他來娶你。你意下何如。<span class="科">小旦</span>若得老爹高言。奴家沒齒不忘。</p>
        
        <p class="落詩">雀角何難辨。<br />鸞情斷不移。<br />得他心肯日。<br />是你運通時。</p>
        
        <h2 id=ch36 class="chapter"><span class="齣題">第三十六齣　佳期重會</span></h2>
        
        <p class="曲"><span class="牌">一江風</span><span class="科">小旦上</span>月圓時。萬里清光滿。誰在瓊樓醉。冷清清翠減紅銷。受盡淒涼味。玉露滴高枝。玉露滴高枝。金風透薄衣。風和露都做了愁人淚。</p>
        
        <p class="白">奴家蒙孫老爺恩判。得脫銀團之累。那日曾說與張老爹去訪子京。講此一事。來取奴家。今經數日。杳無音耗。不知去也未曾。好悶人也。</p>
        
        <p class="曲"><span class="牌">月兒高</span>妝嬾鬆雲髻。愁多瘦香臂。可怪清秋月。偏照孤幃內。絃斷樽空。難禁這憔悴何時定結。定結鴛鴦對。想他燕爾新婚。不思舊人意。喜燈蕊十分奇。倘然搥碎青樓。爇明香謝天地。</p>
        
        <p class="曲"><span class="牌">玩仙燈</span><span class="科">末淨</span>華屋夜涼微。隔簾櫳玉簫聲起。<span class="夾白"><span class="科">淨</span>孫年兄。今夜子京招飲。青霞之事。定有下落。何不喚他出來。先分付一番。<span class="科">小旦上</span></span>仙燈近步入。瑤階夜月明如水。</p>
        
        <p class="白"><span class="科">見淨科</span>這幾日公事冗冗。不曾去訪子京。幸今夜請我二人賞月。席間說起。事必諧矣。<span class="科">末</span>此事還仗子野與他成始成終為妙。<span class="科">小旦</span>此恩此德。銜結難酬。<span class="科">淨</span>只是一件。他眼熱官高。恐嫌淡薄。汝必盛容相見。方可成事。<span class="科">小旦</span>謹依指教。<span class="科">丑</span>香尊邀月飲。華月可人憐。俺老爹請二位老爹早付月筵。<span class="科">末</span>曉得。你可在此等候。我每就此同行。<span class="科">小旦</span>眼望旌捷旗。耳聽好消息。<span class="科">下</span></p>
        
        <p class="曲"><span class="牌">金雞叫</span><span class="科">小生</span>涼月澄新霽。閒邀故人小筵懽會。<span class="科">末淨</span>冰輪玉宇無纖翳。光漾銀舟。香飄金桂。</p>
        
        <p class="誦"><span class="科">見小生科</span><span class="牌">醉太平</span>清秋景奇。高明興齊。一天明月揚輝。且懽傳玉杯。　　<span class="科">淨</span>流光若飛。人生易衰。<span class="科">末</span>自嗟勛業難期。對良宵更悲。</p>
        
        <p class="白"><span class="科">小生</span>左右。一壁廂取酒來。一壁廂喚幾個樂妓來勸酒。<span class="科">丑</span>領鈞旨。樂妓何在。<span class="科">眾妓上</span>紅裙不自得。錦繡必須邀。<span class="科">丑</span>稟老爹。樂妓俱到了。<span class="科">小生</span>過來叩頭。<span class="科">眾妓</span>樂妓磕頭。</p>
        
        <p class="曲"><span class="牌">梁州序</span><span class="科">末</span>閒雲飛盡清蟾光滿。玉笛風聲遞遠。知音相遇。何妨此夜遲眠。忽見殘螢照袖。獨鶴停階。庭院天香遍。興來翹首處。更嬋娟。一曲霓裳酒亂傳。<span class="科">合</span>愁頓解。涼消汗。恍疑身在清虛殿。塵世裡幾華筵。</p>
        
        <p class="曲"><span class="牌">前腔</span><span class="科">小生</span>斜拖絲綰。輕搖紈扇。何處玉樓仙眷。湘簾高捲。遙看寶鑑空懸。暗想當年奇遇。美景依然。眼底人俱換。水晶幽閣裡。象牀閒。欲把幽懷寄素絃。<span class="科">合前</span></p>
        
        <p class="曲"><span class="牌">前腔</span><span class="科">淨</span>碧澄澄水浸闌干。翠嵬嵬梧桐影轉。更金風細細。暗推歡面。莫教漏催銀箭。香冷金猊。且自躭佳宴。光陰容易減。豈長員。酩酊須教似謫仙。<span class="科">合前</span></p>
        
        <p class="曲"><span class="牌">前腔</span><span class="科">旦占</span>畫堂深鼉鼓音闐。碧空遙紫簫聲婉。怪丁東何處。搗衣砧亂。謾道光陰易度。勛業難期。終遂男兒願。玉壺傾盡後。意無邊。欲駕蘭橈弄碧漣。<span class="科">合前</span></p>
        
        <p class="曲"><span class="牌">節節高</span><span class="科">眾</span>姮娥永獨眠。可人憐。爭如牛女年年見。銀河淺。烏鵲翩。蒼山遠。瀼瀼玉露荷盤濺。綵鴛夢裡驚相換。<span class="科">合</span>更取瓊漿共酣歌。清涼世界更長戀。</p>
        
        <p class="曲"><span class="牌">前腔</span>冰輪乍皎然。正中天。懽娛不覺宵光半。綸巾岸。絺袖偏。棕鞋便。婆娑醉舞人爭羨。東方只恐陽烏換。<span class="科">合前</span></p>
        
        <p class="曲"><span class="牌">餘文</span>月團圓。人康健。酒杯莫放此時乾。明夜還應結醉緣。</p>
        
        <p class="落詩">月下一尊酒。<br />高歌兩情暢。<br />豈無失意人。<br />對月空惆悵。</p>
        
        <p class="白"><span class="科">小生</span>子野兄。你道豈無失意人。對月空惆悵。我輩暢飲酣歌。如何念彼失意人。<span class="科">淨</span>失意豈得不念。只怕難得見耳。<span class="科">小生</span>子野兄此話蹊蹺。想是青霞有甚消息。<span class="科">淨</span>一猜就猜着了。先拜孫年兄一拜。我纔說與你知道。<span class="科">小生</span>青霞若在。莫說一拜。百拜也不敢辭。<span class="科">淨</span>青霞原來移住在永春坊。被一個富豪范銀團強逼成親。再三不肯。投告在孫年兄處。<span class="科">小生</span>發落不曾。<span class="科">淨</span>孫年兄恐那富豪懷恨。從輕發落他去了。青霞依舊斷還與子京。若不是孫年兄主張。幾乎青霞與銀團摟在一處了。<span class="科">小生</span>如此多感。待小生拜謝。<span class="科">末</span>子京不須如此。一面着人迎取青霞回來就是。</p>
        
        <p class="曲"><span class="牌">金菊對芙容</span><span class="科">小旦</span>慾海收航。煙樓消障。玉釵新整鸞妝。<span class="科">小生</span>頻勞夢想。今夜裡方解愁腸。<span class="科">合</span>相逢喜劇。渾如夢寐。勝照銀缸。</p>
        
        <p class="白"><span class="科">小生</span>相別已久。虧殺你此心不變。<span class="科">小旦</span>無限苦情。一言難盡。<span class="科">末</span>東方已白。我輩告回。<span class="科">小生</span>容日奉謝。<span class="科">末</span>夫人處須要小心調護。<span class="科">小生</span>我自有處。<span class="科">末</span>青霞善事夫人。切莫爭寵。<span class="科">小旦</span>多謝指教。<span class="科">末淨</span>綺筵酣白日。金屋貯青霞。<span class="科">下小生</span>你別後曾想我否。</p>
        
        <p class="曲"><span class="牌">玉山頹</span><span class="科">小旦</span>從伊別後。罷濃妝慵登翠樓。鎮日裡珠淚交流。恨茫茫幾能成就。天長地久。一點丹心依舊。<span class="夾白">如今虧了孫老爹。<span class="科">合</span></span>感謝恩深厚。萬倍難酬。願他名姓覆金甌。</p>
        
        <p class="白"><span class="科">小旦</span>不知相公曾想奴家否。</p>
        
        <p class="曲"><span class="牌">前腔</span><span class="科">小生</span>為伊消瘦。對鶯花無時不愁。幸今朝續配鸞儔。海誓山盟如何能負。懽容笑口。喜過初逢時候。<span class="科">合前小生</span></p>
        
        <p class="白">線兒請夫人出來。<span class="科">旦</span>繡幌迎新日。金屏嫋瑞煙。<span class="科">見科旦</span>此是何人。<span class="科">小生</span>正是我掛念的董青霞。<span class="科">旦</span>從何而來。<span class="科">小生</span>孫年兄與張子野送來在此。<span class="科">旦</span>相公賀喜了。青霞。我見汝猶憐。況小宋乎。<span class="科">小旦</span>奴家不才。自墮煙花。得蒙大人拂拭。所謂生死骨肉。<span class="科">旦</span>往事休論。謹修婦道。聽我說來。</p>
        
        <p class="曲"><span class="牌">玉交枝</span>相逢不偶。愛卿卿言和義柔。從今一洗煙花垢。兩情更喜綢繆。<span class="夾白">相公。</span>離鸞別鳳應解憂。<span class="夾白">青霞。</span>雲鄉雨徑休回首。<span class="科">合</span>把從前風月盡勾。早斷絕鶯侶若燕友。</p>
        
        <p class="曲"><span class="牌">前腔</span><span class="科">小旦</span>清規願守。侍蘭房抱衾與裯。調脂弄粉誰還又。玉箏檀板都收。<span class="夾白">多謝夫人收留了。</span>良緣已遂君子逑。<span class="夾白">相公。</span>長條免折他人手。<span class="科">合前</span></p>
        
        <p class="曲"><span class="牌">餘文</span>十二時重鸞疊鳳人間有。這和氣春風。方信仙郎福分隆。</p>
        
        <p class="落詩">合浦還珠喜不勝。<br />小星恰合古人情。<br />今番占盡風流福。<br />絲竹青樓月自明。</p>
        
        <h2 id=ch37 class="chapter"><span class="齣題">第三十七齣　禍禳左道</span></h2>
        
        <p class="白"><span class="科">小旦上</span>芳閨誇艷色。四海譽神兵。自家胡永兒是也。因賣泥蠟燭。賺誘貝州王則。去見聖姑姑。成其大事。如今三十六州。俱以歸順矣。帳下張鸞卜吉。他二人變化無方。瘸師左黜。神通不測。以致宋將明鎬。望風奔潰。真個天下無敵。豈不樂哉。今日兵閒無事。召諸將宴賞一回。卻不是好。道猶未了。諸將到來。<span class="科">眾上</span>將相本無種。男兒當自強。<span class="科">眾將官拜介</span>后皇萬歲。<span class="科">小旦</span>卿等平身。<span class="科">眾</span>皇上來也。</p>
        
        <p class="曲"><span class="牌">賀聖朝</span><span class="科">丑</span>天福神皇神后。桓桓群將多籌。等閒握璽御龍樓。玉食錦衣消受。</p>
        
        <p class="白">大丈夫不能流芳百世。亦當遺臭萬年。寡人王則是也。法受五龍。位登萬乘。可謂富貴之極矣。今日宴勞諸將。不知筵席完備未曾。<span class="科">淨</span>完備多時。<span class="科">丑</span></p>
        
        <p class="曲"><span class="牌">宜春令</span>流光迅。菊已秋。嘆人生誰長黑頭。鳳簫鸞管。風流肯落誰人後。庭院深翠繞珠圍。琴瑟好天長地久。<span class="科">合</span>且流連花前。玉斝鬱金芳酒。</p>
        
        <p class="曲"><span class="牌">前腔</span><span class="科">眾</span>參帷幄。出異謀。謝深恩榮封列侯。月弓星劍。千回不弱蛟龍鬭。指顧間霧罩雲籠。呼吸處風飛電走。<span class="科">合前丑</span></p>
        
        <p class="白">酒闌矣。諸將班師回營去也。</p>
        
        <p class="曲"><span class="牌">包子令</span><span class="科">眾</span>持世當今彌勒尊。彌勒尊。五龍滴淚演經文。演經文。福背分明天數定。管教一戰定乾坤。定乾坤。<span class="科">合</span>須知韜略屬釵裙。須知韜略屬釵裙。</p>
        
        <p class="曲"><span class="牌">前腔</span>鶴化獅驚猛虎尊。猛虎尊。豆兵草馬陣排雲。陣排雲。計就貝州登寶位。笑他明鎬望風奔。望風奔。<span class="科">合前淨</span></p>
        
        <p class="白">左黜奏事。昨日拿得一個和尚。喚名慧雲。善能風鑑。早知過去未來。<span class="科">末</span>和尚稽首。<span class="科">丑</span>說你會相。仔細相寡人一相。<span class="科">末背</span>此人即日亡矣。正是在人矮簷下。怎敢不低頭。目今說他好。庶免刑戮。<span class="科">轉云</span>萬歲天日之表。龍鳳之姿。乃真命天子也。<span class="科">丑</span>皇后何如。<span class="科">末</span>皇后玉容月貌。乃太陰星化身。福壽必遠。<span class="科">小旦</span>相得好。相得好。除他禮部員外郎。<span class="科">末</span>小和尚出家人。不願官職<span class="科">小旦</span>既不願官職。賞他黃金十兩。放他出去。<span class="科">丑</span>不要放他。留在軍中。看些氣色最便。<span class="科">淨</span>報事報事。宋朝差文彥博來代明鎬行兵。明日交戰了。<span class="科">丑</span>不怕他不怕他。諸將用心去與他交戰。不要慌張了。<span class="科">眾</span>得令得令。</p>
        
        <p class="落詩">不怕文元帥。<br />精心出銳兵。<br />血流東海赤。<br />刀削泰山平。</p>
        
        <h2 id=ch38 class="chapter"><span class="齣題">第三十八齣　平妖奏績</span></h2>
        
        <p class="曲"><span class="牌">點絳唇</span><span class="科">外上</span>誓復中原。九重特遣。持天鉞。兵強謀決。國恥須臾雪。</p>
        
        <p class="白">下官文彥博是也。粗有文才。兼精武事。雖不及戰國廉頗。頗稱當日唐朝裴度。如今王則作寇。明鎬喪師。只得自請于朝。出師至貝。蒙多目神秘語。得三遂可以平妖。不料果遇三遂。大事可賀矣。昨日已下戰書。不免分付眾將一回。剋定今午交戰。<span class="科">眾</span>庶士罹妖網。乾坤發殺機。想應天帝醉。一任賊奴為。元帥有何號令。<span class="科">外</span>妖法難防。賊勢甚盛。不可玩寇。諸將務要運奇設策。頭一陣用諸葛遂入陣。第二陣馬遂出戰。第三陣李遂出戰。毋得紊亂。<span class="科">眾</span>得令。</p>
        
        <p class="曲"><span class="牌">四邊靜</span>貔貅百萬肝如鐵。堂堂陣排列。妙算過穰苴。神機並諸葛。<span class="科">合</span>天威赫烈。潢池震遏。一劍靖妖氛。功成拜金闕。</p>
        
        <p class="曲"><span class="牌">前腔</span>千妖萬怪那能滅。須先搗巢穴。法按六韜書。咒用九天訣。<span class="科">合前外</span></p>
        
        <p class="白">妖兵來緊了。上前廝殺。<span class="科">眾下丑淨小旦上</span></p>
        
        <p class="曲"><span class="牌">水底魚兒</span>聖術玄靈。騰空百萬兵。任他眾勇。殺盡莫容情。</p>
        
        <p class="白"><span class="科">丑</span>你看宋兵行伍整肅。旗號精明。比前明鎬時大不同了。務要用心對敵。張鸞守城。皇后作咒。往前廝殺則個。<span class="科">小旦</span>宋乓來的緊。好上前廝殺。<span class="科">並下</span></p>
        
        <p class="曲"><span class="牌">前腔</span><span class="科">外末小生</span>戰鼓雷轟。旌旗隊隊明。心齊力併。攻破貝州城。<span class="科">丑淨左</span>任他眾勇。殺盡莫容情。<span class="夾白"><span class="科">丑</span>頭一陣那宋兵被俺殺過一半。兵驕易敗。汝等務要用心對敵。<span class="科">外</span></span>心齊力併。攻破貝州城。</p>
        
        <p class="白">妖法變詐。實是難破。但見口中念念作聲。喝聲道疾風迅雷電雨即時交作。如何設計。抵得他過。<span class="科">小生</span>這個不難。只把豬狗之血。望空潑去。其法即破矣。<span class="科">交戰潑血科丑淨</span>罷罷。時乖靈法破。兵敗將心隳。<span class="科">並下外</span>追上前去。<span class="科">小生</span>妖兵俱已進城去了。他若閉門不戰。怎奈他何。莫若掘地而入。出其不意。庶可剿滅。<span class="科">外</span>此計甚妙。併力為之。<span class="科">下淨丑</span>攻城無妙策。掘地是良謀。我每不是別的。李遂部下小校是也。將軍着俺夜深掘地。務要秘密。莫使賊人知覺。<span class="科">掘地科丑</span>好了好了。地洞掘穿了。快趲進去。<span class="科">眾吶喊介</span></p>
        
        <p class="曲"><span class="牌">縷縷金</span><span class="科">小旦</span>魂忽忽。淚漣漣。逃身無處所。苦難言。<span class="夾白"><span class="科">淨</span>拿住了。<span class="科">外</span>帶那胡永兒過來。王則那裡去了。<span class="科">小旦</span>王則被亂軍殺了。乞饒奴家一命。萬望恕罪。代代公侯。</span>篡逆非吾願。乞行方便。<span class="夾白"><span class="科">外</span>你</span>把生靈糜爛罪滔天。嚴刑怎生免。</p>
        
        <p class="白"><span class="科">丑</span>又拿得一個和尚來了。<span class="科">末</span>和尚喚名慧雲。不曾從反。<span class="科">小旦</span>果然不從。<span class="科">外</span>你實實的訴來。</p>
        
        <p class="曲"><span class="牌">憶多嬌</span><span class="科">末</span>衣與缽。窮過活。托身蕭寺甘寂寞。為風鑑逢妖難離脫。<span class="科">外</span>此情哀切。非罪如何妄殺。</p>
        
        <p class="白">胡永兒罪極情真。梟首示眾。慧雲情有可矜。姑留再鞠。</p>
        
        <p class="落詩">六師奏凱千邦靜。<br />三遂平妖萬古傳。</p>
        
        <h2 id=ch39 class="chapter"><span class="齣題">第三十九齣　帝闕辭榮</span></h2>
        
        <p class="曲"><span class="牌">夜遊朝</span><span class="科">小生生上</span>黼黻皇猷才力壯。登鳳閣日覲清光。<span class="科">淨</span>滿月浮雲。平衢湧浪。可恨無端魔障。</p>
        
        <p class="白"><span class="科">見科淨</span>你兄弟二人被李淑奏劾。知也不知。<span class="科">生</span>這奸人把甚麼事來劾我兄弟。<span class="科">淨</span>他本內說道。宋乃我朝受命之號。郊者交也。合姓名而言之。以為不祥之兆。宋祁娶妓為妾。行不端謹。皆宜罷黜。以懲不軌。以警人臣。<span class="科">生小生</span>旨意如何說。<span class="科">淨</span>旨意道。宋郊之名必由父命。況無他意。便可改名祥。以杜讒口。宋祁娶妓為妾。亦是細事。姑免究。着各用心供職。<span class="科">生小生</span>萬歲萬歲萬萬歲。<span class="科">淨</span>二位須作急上本謝恩。<span class="科">小生</span>這奸人千般謀孼。難與同朝。況爹爹年老。無人侍養。哥哥。我和你不若上表辭官。歸家省親。卻不是好。<span class="科">生</span>說得有理。我如今與你上請乞恩。</p>
        
        <p class="曲"><span class="牌">催拍</span>感天恩榮登廟廊。一心望功銘旂常。嘆世事難量。貝錦青蠅。讒口交張。腹劍心刀。直性難防。<span class="科">合</span>明日共奏君王。辭印綬。返柴桑。</p>
        
        <p class="曲"><span class="牌">前腔</span><span class="科">小生</span>誰不願衣紫腰黃。還須慮同袍中傷。況白髮高堂。寂莫晨昏。菽水誰將。陟怙空思。怎解愁腸。<span class="科">合前</span></p>
        
        <p class="曲"><span class="牌">賺</span><span class="夾白"><span class="科">淨</span>你兄弟呵。</span>德重珪璋。黽勉從王分所當。<span class="夾白"><span class="科">生小生</span>非不欲立功報主。奈此奸人當道。<span class="科">淨</span></span>從人謗。豈應解組便還鄉。細端詳。青年未合投草莽。聖主恩深意怎忘。<span class="夾白"><span class="科">生小生</span>忠孝不能兩全。我兄弟二人斷然要歸去了。</span>情非強。此行定得親終養。免罹讒網。免罹讒網。</p>
        
        <p class="白"><span class="科">小生</span>哥哥。你與子野兄先入朝去。我略整行裝。就同上表。<span class="科">生淨</span>急上辭官疏。遙傳法禁鐘。<span class="科">並下占小旦小生</span>奸人李淑劾我兄弟二人。我如今上表辭官。收拾行李起程。</p>
        
        <p class="曲"><span class="牌">前腔</span><span class="科">占小旦</span>聽說心忙。解翠收珠促去裝。<span class="夾白"><span class="科">小生</span>我入朝去也。</span>晨鐘響。急趨金闕上封章。<span class="夾白"><span class="科">下占</span>他兄弟雖去上表。未知吉凶何如。</span>事難量。重瞳眷注那輕放。<span class="科">占</span>濟世良才惜早藏。<span class="夾白"><span class="科">小生</span>封章已上。想必就有玉音到來。<span class="科">占</span>朝廷有何虧你處。只管要回家去。</span>你閒想。玉堂金馬人欽仰。此生不枉。</p>
        
        <p class="白"><span class="科">生相見科</span>兄弟。讒口難調。歸心已決。不必遲疑了。<span class="科">小生</span>未知聖上旨意若何。<span class="科">外</span>奉聖旨。宋郊宋祁朕方倚用。不准辭官。既親老在堂。着馳馹歸省。以盡人子之情。限五個月以內復任管事。望闕謝恩。<span class="科">生小生謝恩科</span>天使大人請坐。<span class="科">外</span>別有公幹。不及坐了。<span class="科">生</span>永昌。快去馹中催趲船夫。就此起程。<span class="科">末</span>理會得。<span class="科">丑</span>馹丞稟事。船夫俱已齊備了。<span class="科">小生</span>掛冠辭帝闕。鳴珮上仙舟。<span class="科">並下生上</span></p>
        
        <p class="曲"><span class="牌">長拍</span>露冷蘋江。風銛鷁舫。望楚天浩然長往。亂飛木葉。一片片醉着青霜。孤鶩逐雲翔。更斷鴻嘹嚦處盡成惆悵。回首楓宸空自戀。何日鳴珂夜未央。只恐人哆侈萬千狀。且自慶高堂春不老。晝錦歸雙。<span class="科">下小生旦小旦</span></p>
        
        <p class="曲"><span class="牌">短拍</span>渺渺銀帆。滔滔玉浪。暮秋天滿眼淒涼。何處是家鄉。眄盡愁雲慘霧。還隔斷萬峰千嶂。日晚行行且止。聊繫纜古馹殘陽。</p>
        
        <p class="曲"><span class="牌">尾聲</span>麋林外楓江上。數聲殘角送昏黃。歸夢應隨歸路長。</p>
        
        <p class="落詩">一封朝奏九重天。<br />夕泊歸舟古馹邊。<br />浪盡月沈人睡熟。<br />不須待漏五更寒。</p>
        
        <h2 id=ch40 class="chapter"><span class="齣題">第四十齣　他鄉遇故</span></h2>
        
        <p class="曲"><span class="牌">風入松</span><span class="科">生上</span>蕭條驛路客愁增。更江天雪冷。<span class="夾白">永昌。我聞知文老爹在此。他得勝回朝。禮當拜賀。請小相公出來商議。<span class="科">末</span>小相公有請。<span class="科">小生</span>哥哥。喚兄弟來。有何話說。<span class="科">生</span>座主在此。我和你該去拜賀。<span class="科">拜科</span></span>貂裘虎帳寒威淨。忝門下途逢有慶。<span class="夾白"><span class="科">小生</span>用甚麼禮。<span class="科">生</span>取四疋綵段去。</span>無由獻區區下情。將綵幣表微誠。</p>
        
        <p class="白">哥哥。座主為何駐兵在此。</p>
        
        <p class="曲"><span class="牌">前腔</span><span class="科">生</span>聞知北伐武功成。喜軍容肅整。<span class="科">小生</span>借問何如霍去病。<span class="夾白"><span class="科">生</span>其功不小。</span>料此日重華欣慶。寒雪擁貔貅暫停。須奏凱返神京。</p>
        
        <p class="白"><span class="科">末</span>此間是轅門了。起煩通報。<span class="科">丑</span>來者何官。<span class="科">末</span>宋狀元兄弟。乃是老爺門下。<span class="科">通報介</span></p>
        
        <p class="曲"><span class="牌">念奴嬌</span><span class="科">外</span>功高血戰。喜捷書飛奏。鼓笳聲兢。從此潢池無竊警。力勝何如謀勝。飲馬窟寒。射鵰風勁。滕六施嚴令。瑤花瓊樹。幻成無限佳景。</p>
        
        <p class="誦"><span class="牌">木蘭花</span>乾坤凜洌。滅寇營前飛瑞雪。獨立凝眸。可笑青山也白頭。　　杯行到手。只因爛醉梅花酒。聖德無涯。裘帽遙從鳳闕來。</p>
        
        <p class="白"><span class="科">相見介生小生</span>老師文修武備。彈壓天下。今喜妖氛盡掃。勛望益隆。賤兄弟特來奉賀。<span class="科">外</span>妖寇已平。朝廷之福也。老夫焉敢受賀。<span class="科">生小生</span>門下之情。望勿堅卻。<span class="科">外</span>左右收了。<span class="科">生</span>老師成此大功。國家之柱石也。<span class="科">外</span>寇賊百萬。一戰即平。中間有一僧。情雖有可矜。難遽釋放。<span class="科">生</span>既在賊黨。難從寬宥。<span class="科">外</span>那和尚訴稱善能風鑑。名喚慧雲。<span class="科">生</span>若是那相面的慧雲。我就保他。<span class="科">外</span>想賢契與他有舊。<span class="科">生</span>門下與舍弟宋祁。曾喚他相過。相俺二人同中狀元。今有此驗。已是難得。況此僧極有戒行。豈有為寇之理。<span class="科">外</span>賢契。你不說我怎知。我自有處。<span class="科">生小生跪科</span>望老師饒他性命。<span class="科">外</span>我有主張。必然不妄殺他。取慧雲過來。<span class="科">外見科</span>果妙人也。可敬可敬。左右解了綁。換了衣服。<span class="科">末</span>宋相公。你為何在此。<span class="科">外</span>那和尚。你不知活命之恩乎。辨你冤情。皆二公之力也。<span class="科">末</span>恩當重報。<span class="科">外</span>和尚。說你相術甚高。勞你相我一相。<span class="科">末</span>老爺貴相。燕頷龍睛踞虎形。封候拜相冠群公。本生來自有神仙骨。喜不老還同松柏春。<span class="科">外</span>言之過矣。喜二位賢契光顧。又喜高僧相術甚佳。真所謂他鄉遇故知。左右整酒來。乘此大雪之時。同玩賞一回。多少是好。</p>
        
        <p class="曲"><span class="牌">本序</span><span class="科">生</span>彤雲萬里。見天花攪亂。渾如柳絮飄零。四顧遙村。盡處是玉樹瓊樓相映。<span class="夾白">你看漫天大雪。乃是國家豐年之兆也。</span>那更。斷澗銀填。長橋璧跨。四時爭見此佳景。<span class="科">合</span>須備取肥羔美醞。同醉閒庭。</p>
        
        <p class="曲"><span class="牌">前腔</span><span class="科">末</span>千頃。寒江正冷。見漁翁獨釣。玉笠銀蓑孤艇。萬徑千山。何處有飛鳥行人蹤影。還應。山意衝寒。梅花將放。謾勞逋叟動吟情。<span class="科">合前</span></p>
        
        <p class="曲"><span class="牌">前腔</span><span class="科">小生</span>明瑩。色奪瑤屏。光搖銀海。案頭何用讀書燈。風味美。最是細擘龍團來烹。偏稱。翠閣嬋娟。銷金帳裡。淺斟低唱笑盈盈。<span class="科">合前</span></p>
        
        <p class="曲"><span class="牌">前腔</span><span class="科">外</span>堪慶。三白呈祥。萬象稱瑞。笑占南畝絕蝗螟。融液處。疑是玉馬東瀛。愁聽。黃竹哀歌。來思悲詠。陽春誰和郢中聲。<span class="科">合前</span></p>
        
        <p class="曲"><span class="牌">古輪臺</span><span class="科">眾</span>玉龍爭殘鱗。敗甲散滄溟。青山老盡銀尖並。園林絕勝。看翠竹蒼松。翻做三春梨杏。鶴舞鸞翔隨風未見。飢烏凍雀繞簷楹。低飛不兢。亂紛紛斜撲窗楞。乾桑蠶食。平沙蟹走。細聲堪聽。六出巧誰能。銀河淨。馮夷翦練技偏精。</p>
        
        <p class="曲"><span class="牌">前腔</span>閒評。蕭蕭沙漠嘆蘇卿。相室有萬乘來臨。恩光忒盛。匹馬藍關。撲足銀杯難騁。也有策蹇騷人灞橋獨詠。也有朱門謁遍甑生冰。遭時不幸。山陰孤棹興堪乘。梁園遊賦。何如僵臥。茅齋寂靜。夜半破吳城。鵝池溟。更誇百戰不持兵。</p>
        
        <p class="曲"><span class="牌">尾聲</span>東風轉麗日升。料此際寒容消盡。只恐飛來鬢上生。</p>
        
        <p class="落詩">沈醉金樽且放懷。<br />雪飛江上臘梅開。<br />紅爐煖閣還嫌冷。<br />尚有樵人跣足來。</p>
        
        <h2 id=ch41 class="chapter"><span class="齣題">第四十一齣　尋樂江村</span></h2>
        
        <p class="白"><span class="科">漁樵牧農同外上漁樵答話科</span>好好好。扮一回漁樵答話。且慢慢的來呵。<span class="科">漁上</span>過橋搔背船非小。<span class="科">樵上</span>山裡䂨柴似剃頭。你看農夫與牧童也來了。<span class="科">農牧答話科</span>好好好。扮一回農夫與牧童答話。且慢慢的說來。<span class="科">農上</span>犁倒地皮方是好。<span class="科">牧上</span>倒騎牛背唱回歌。<span class="科">眾唱歌</span>哩嗹哩囉嗹哩囉。<span class="科">漁</span>自家喚作漁翁。一身弄得精窮。有人問我緣故。只是飲酒三鍾。<span class="科">樵</span>自家喚作樵人。一身斫得筋疼。有人問我緣故。只是痛飲三旬。<span class="科">農</span>自家喚作農人。栽秧打麥辛勤。有人問我緣故。村中受樂無窮。<span class="科">牧</span>自家喚作牧童。短笛橫吹幾聲。有人問我緣故。倒騎牛背長吟。<span class="科">眾</span>我每快樂似神仙。今日談論許多好處。不免大家且唱一回。消消悶懷何如。</p>
        
        <p class="曲"><span class="牌">剗鍬兒</span><span class="科">漁</span>滄江煙水憑誰占。得魚便望岸頭簾。沽多面如茜。笑掀短髯。<span class="科">合</span>閒中味甜。世途忒險。青笠綠蓑。紅塵不染。</p>
        
        <p class="曲"><span class="牌">前腔</span><span class="科">樵</span>丁丁翠袖松風撼。一挑時度白雲巖。爛柯被仙賺。頭顱雪添。<span class="科">合前</span></p>
        
        <p class="曲"><span class="牌">前腔</span><span class="科">農</span>鹿門龐老吾何忝。一犁耕破隴煙藍。雞豚早秋斂。盆醪自酣。<span class="科">合前</span></p>
        
        <p class="曲"><span class="牌">前腔</span><span class="科">牧</span>斜陽犢背鴉光閃。隨群弄笛野橋南。莎村雨痕淡。擁書角尖。<span class="科">合前眾</span></p>
        
        <p class="白">我每四人有如此之樂。請問老先生心事如何。</p>
        
        <p class="曲"><span class="牌">新水令</span><span class="科">外</span>春風寶馬醉長安。喜歸來疎髯霜淺。滄洲三畝宅。青野數坵田。斷送流年。有數點白鷗伴。</p>
        
        <p class="白"><span class="科">眾</span>老先生正好做官。如何就回來了。有甚事幹。</p>
        
        <p class="曲"><span class="牌">北慶宣和</span><span class="科">外</span>薄命蛾眉枉自妍。嫉妒滔天。薏苡將軍豈非冤。誰辨誰辨。</p>
        
        <p class="白"><span class="科">眾</span>老先生在家有何事幹。</p>
        
        <p class="曲"><span class="牌">北折桂令</span><span class="科">外</span>學陶潛。五柳栽煙。屈子騷經。杜老詩編。醉後閒臨書羲獻帖。兔管鸞箋。<span class="夾白"><span class="科">眾</span>老先生怎麼不講些道學。也好哄動縉紳。<span class="科">外</span></span>那肯向譎儒講道。<span class="夾白"><span class="科">眾</span>煉些金丹也好。<span class="科">外</span></span>也休提敗事修玄。<span class="夾白">我只是</span>玉管冰絃。雲髻花鈿。兄弟樓中。兒女燈前。</p>
        
        <p class="白"><span class="科">眾</span>老先生也愛我四人之樂麼。</p>
        
        <p class="曲"><span class="牌">雁兒落</span>愛殺他閒雲淡蓼渚寬。愛殺他倦臥松雲煖。愛殺你犁雲拂草衣。愛殺你騎犢吹蘆管。</p>
        
        <p class="白">我樂不比你四人。</p>
        
        <p class="曲"><span class="牌">得勝令</span><span class="夾白">春時節</span>慢騰騰策杖綠楊川。喜飄飄紅裙海棠筵。<span class="夾白">夏時節</span>嫩盈盈玉液荷筒勸。睡齁齁琅玕小簟眠。<span class="夾白">秋時節</span>紫蟹鬭鱸鮮。密層層種黃花三徑遍。<span class="夾白">冬時節</span>含笑野梅邊。碧澄澄鳳團茶掃雪煎。</p>
        
        <p class="白"><span class="科">眾</span>老先生還想去做官麼。</p>
        
        <p class="曲"><span class="牌">北鴛鴦煞</span><span class="科">外</span>翠圍眠夢斷麒麟殿。鶴汀遊影絕豺狼苑。狐媚途忙。鼠奔空健。說甚鷺翹雲盤。驄蹄霜踐。鹿豕山幽。畢竟鳳皇天遠。鳧履脫。鶡冠便。鸚鵡文章罷敷演。</p>
        
        <p class="白"><span class="科">眾</span>老先生這般快活。</p>
        
        <p class="曲"><span class="牌">北絡絲娘煞犯</span>又何稱風流晉賢。真不忝逍遙䦘苑。</p>
        
        <p class="白"><span class="科">末</span>錦衣歸故里。端的是男兒。二位相公榮歸。將到家了。<span class="科">外</span>我正與四人講得親切。又不免相別了。</p>
        
        <p class="落詩">簫鼓喧聲震綵船。<br />膝前雙鳳錦衣旋。<br />漁樵耕牧相談笑。<br />又得浮生半日閒。</p>
        
        <h2 id=ch42 class="chapter"><span class="齣題">第四十二齣　衣錦團圓</span></h2>
        
        <p class="曲"><span class="牌">破陣子</span><span class="科">生上</span>芳樹光浮玉障。晴雲影落金泓。狀元門第雄。歸田晝錦。庭幃瑞氣濃。鼓簫喧綺叢。</p>
        
        <p class="曲"><span class="牌">河西七娘子</span><span class="科">小生旦占</span>危船歷盡江程永。喜歸來繡楹華棟。彩映金鋪。香霏瑤洞。輝煌珠翠冠瞻聳。</p>
        
        <p class="曲"><span class="牌">稱人心</span><span class="科">外</span>山林疎聳。丹心尚抱餘忠。<span class="科">旦紅翠</span>燈宵焰鸞心暗融。喜見盈衢騶從。<span class="科">合</span>歡深喜重。爭歆羨氏族輝光。還感戴聖朝恩寵。</p>
        
        <p class="誦"><span class="科">相見介生小生</span><span class="牌">菩薩蠻</span>魁名幸顯趨庭教。九天丹鳳乘新詔。<span class="科">外</span>兄弟錦衣旋。桑楡樂萬千。　　<span class="科">旦上</span>仙群諧伉儷。秀氣兼和氣。天道定無私。祥鍾積善第。</p>
        
        <p class="白"><span class="科">外</span>將酒過來。<span class="科">末</span>老爺。酒在此了。<span class="科">外</span></p>
        
        <p class="曲"><span class="牌">海山歌</span>自古文章有用。荷清朝不負英雄。難兄難弟。共享祿千鍾。乾坤瑞見雙雛鳳。狀元迭中。喜氣滿胸。佳兒美婦。喜事又重。<span class="科">合</span>皇恩厚。家慶隆。人生須是積陰功。</p>
        
        <p class="曲"><span class="牌">前腔</span><span class="科">小生旦占</span>那日鷓鴣戲詠。句猖狂誤入椒宮。誰知天幸。威霽轉懽悰。洞房雙炬金蓮送。仙娥賜偶。喜氣滿胸。興奴樊素。喜事又重。<span class="科">合前</span></p>
        
        <p class="曲"><span class="牌">前腔</span>玉斝金杯高捧。勸酬間金紫光榮。筵開羅綺。寶篆瑞煙濃。當門棹楔山川重。一門榮貴。喜氣滿胸。錦衣歸晝。喜事又重。<span class="科">合前</span></p>
        
        <p class="曲"><span class="牌">越恁好</span><span class="科">眾</span>滿門懽縱。滿門懽縱。喜相逢疑是夢。三牲五鼎勉供奉。綵衣翻動。<span class="科">合</span>重重喜慶人傳誦。聲華出眾。國家添取雙梁棟。多才多藝扶皇宋。</p>
        
        <p class="曲"><span class="牌">前腔</span>畫堂晝永。畫堂晝永。看煇煌珠翠擁。歌聲滿耳懽聲共。管絃交弄。<span class="科">合前</span></p>
        
        <p class="曲"><span class="牌">尾聲</span>文編四喜成何用。但梨園新添一種。付與知音一笑中。</p>
        
        <p class="落詩">父能教子子揚名。<br />兄弟情怡友難拯。<br />道合君臣夫婦樂。<br />綱常風月兩堪稱。</p>
        
    </body> 
</html>