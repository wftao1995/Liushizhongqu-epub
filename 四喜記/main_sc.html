<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/四喜记</title>
        <meta name="author" content="明　谢谠　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">四喜记</span></h1>

        <p class="作者">明　谢谠　著</p>
        
        <h2 id=ch1 class="chapter"><span class="出题">第一出　家门始终</span></h2>

        <p class="曲"><span class="牌">西江月</span><span class="科">末上</span>人世难逢四喜。浮生不满百年。有花有酒即神仙。云鬓等闲霜变。　　主敬固能作圣。风流亦可称贤。调宫弄羽乐吾天。轩冕峥嵘何羡。</p>
        
        <p class="曲"><span class="牌">汉宫春</span>乾坤豪杰。只古丘大宋。无人并列。曾编竹桥。渡蚁阴功赫奕。天赐三元。兄和弟状元榜迭。昼锦处救取孤僧。不负当年鉴别。　　小宋风情奇绝。向花朝禁苑。闻呼情热。何期戏咏私成。宸聪遽彻。蓬山不远。奉纶音洞房姻结。更青楼旧爱重懽。千古传扬不灭。</p>
        
        <p class="落诗">宋公编竹桥渡蚁。<br />宋子京花烛奇缘。<br />慧云僧他乡遇故。<br />一门宋兄弟状元。</p>
        
        <h2 id=ch2 class="chapter"><span class="出题">第二出　大宋毕姻</span></h2>
        
        <p class="曲"><span class="牌">瑞鹤仙</span><span class="科">生上</span>礼乐传家远。赖庭趋有训。研精文苑。韦编已三断。苦萱闱夜永。椿庭日短。灵台忧满。幸荆花春风正暖。知甚时腾翥。笙簧圣治。徜徉天馆。</p>
        
        <p class="白">少小埋头读礼经。十年窗下未知名。牛羊勿牧看芽茁。鸿鹄难移要奕精。时正泰。世方亨。皇家罗网选奇英。男儿有志终须就。肯负衣冠过一生。小生姓宋。名郊。字公序。雍丘人也。父亲宋杞。曾为九江令。早年无子。与俺亡过母亲钟氏。祷于庐阜。梦一道士。授以小戴礼。曰。以遗尔子。遂生俺兄弟二人。后来前往许真君观内烧香。见面貌与梦中所见厮像。惊其灵异。曲尽诚敬。竟着俺兄弟读书此观。朝夕焚香以奉之。今早父亲着家僮永昌唤我回来。不知有何话说。不免径入堂上问安则个。<span class="科">外上</span></p>
        
        <p class="曲"><span class="牌">夜行船</span>绿野堂开尘梦断。聊岸帻鹤迳盘桓。酿酒裁诗。栽兰种柳。数亩白云为伴。</p>
        
        <p class="白"><span class="科">生</span>爹爹拜揖。<span class="科">外</span>孩儿。我唤你出来别无甚事。今日乃是良辰吉日。方可毕姻。你可整饬衣冠。伺候行礼。叫永昌好生安排酒席。<span class="科">内应介</span>酒席安排完了。<span class="科">生</span>理会得。</p>
        
        <p class="曲"><span class="牌">前腔</span>九陌春回光景换。雕阑外紫翠千般。远草烟凝。曲江水腻。几处早莺啼乱。</p>
        
        <p class="白">既称月老。又号冰人。爱钱如命。说谎通神。自家高媒婆是也。几年之前。宋杞老爹浼我替大宋相公为媒。定子孙员外小姐为妻。女貌郎才。两相正妙。今日毕姻只愁没口儿吃的。摆设许多筵席。行了许多币帛。又一件。小相公生得又俊。未曾说亲。必定也要央媒。我且放文雅些。再图下次。宋老爹万福。<span class="科">外</span>媒婆免礼。<span class="科">丑</span>禀上老爹。新人已到门首。孙亲家小事在身。不得自送。着我媒婆送亲。</p>
        
        <p class="曲"><span class="牌">金珑璁</span><span class="科">旦</span>三星光在户。鹊桥喜驾云端。<span class="科">生</span>欣此夕配婵娟。</p>
        
        <p class="白"><span class="科">行礼介</span>永昌将酒过来。待我奉媒人一杯。</p>
        
        <p class="曲"><span class="牌">锦堂月</span>天结良缘。花凝瑞霭。佳期正当冰泮。歌动迎仙。声袅凤箫鸾管。幸蓝桥玉杵先投。信月书赤绳难换。<span class="科">合</span>鸾杯满。喜花烛良宵。洞房春煖。</p>
        
        <p class="曲"><span class="牌">前腔</span><span class="科">生</span>欣看。射雀屏宽。乘龙褥软。于飞愿效双鸳。窈窕河洲。不信羡鹊桥期远。伉俪处可咏桃夭。警戒时何妨机断。<span class="科">合前</span></p>
        
        <p class="曲"><span class="牌">前腔</span><span class="科">旦</span>缱绻。合卺情欢。同心带绾。难禁喜溢眉端。燕尔绸缪。自愧德容疎短。鸳萝附千岁乔枝。琴瑟遂百年深愿。<span class="科">合前</span></p>
        
        <p class="曲"><span class="牌">前腔</span><span class="科">丑</span>堪观。金蕊仙冠。霞帔文凤袄。华堂翠绕珠攒。香袅金炉。绣幌暗风轻卷。更须夸兰玉祥开。何必虑熊罴占缓。<span class="科">合前</span></p>
        
        <p class="曲"><span class="牌">醉翁子</span><span class="科">生</span>仙伴。乍邂逅交输爱款。笑暮雨阳台暗成姻眷。<span class="科">旦</span>不玩。共举案齐眉。孟耀梁鸿德两完。<span class="科">合</span>相庆处。看高烛红妆。漏传宵半。</p>
        
        <p class="曲"><span class="牌">前腔</span><span class="科">丑</span>听劝。恋凤绸。岂为美算。向萤阁研究蠹篇残卷。<span class="科">外</span>惟愿。早离却樊笼。奋翮层霄簉羽鹓。<span class="科">合前</span></p>
        
        <p class="曲"><span class="牌">侥侥令</span><span class="科">生</span>丝红牵玉腕。帐果撤金盘。<span class="科">旦</span>惟愿小登科后勤书史。及早大登科。作状元。</p>
        
        <p class="曲"><span class="牌">前腔</span><span class="科">丑</span>仪容真婉嬿。闺阃永团圆。<span class="科">外</span>但愿你百岁夫妻长好。比翼共连枝。无异般。</p>
        
        <p class="曲"><span class="牌">尾声</span>洞房此夜春光满。荧荧烛尖花煖。总不如浪喜闲懽。</p>
        
        <p class="落诗">洞房春色胜仙窝。<br />花烛良宵喜气多。<br />衾浪不如桃浪煖。<br />小登科后大登科。</p>
        
        <h2 id=ch3 class="chapter"><span class="出题">第三出　诗礼趋庭</span></h2>
        
        <p class="曲"><span class="牌">菊花新</span><span class="科">小生上</span>学通经术性非愚。九万扶摇翮未舒。更自惜居诸。春到忽索幽绪。</p>
        
        <p class="白">笑杀多情。空驰想巫山二六。奈裴航分浅。蓝桥路鞠。寂寞嫌闻更漏永。朦胧独抱寒衾宿。醒来时强起拨琵琶。相思曲。色斑斑。花满目。韵交交。莺啭竹。这繁华媚景。越添情欲。姓字有时标虎榜。洞房今夜燃花烛。料佳人端的在书中。颜如玉。自家姓宋。名祁。字子京。父亲宋杞。大哥宋郊。中才之养有年。科第之登无日。正是未酬扳桂志。早动惜花心。如今春光明媚。想百花亭中。红紫十分可爱。欲约朋友张子野同去一游。未知他意下若何。呀。道犹未了。子野早到。</p>
        
        <p class="曲"><span class="牌">前腔</span><span class="科">净</span>几年踪迹叹江湖。潇洒风流人怎如。花锦烂春衢。惹动心猿不住。</p>
        
        <p class="白"><span class="科">小生</span>先生拜揖。<span class="科">净</span>尊兄拜揖。<span class="科">小生</span>子野兄。柳风扇煖。花日弄晴。不觉青春摇动。欲与老兄郊亭之乐。未知尊意如何。<span class="科">净</span>甚好甚好。闻得今日。令兄请老先生讲课程。且待讲毕。我与你再商量。<span class="科">小生</span>果然父亲同家兄来了。<span class="科">外</span>久为解组人。暂课读书史。<span class="科">小生</span>戏彩乐晨昏。庭趋问诗礼。<span class="科">相见介外</span>多谢子野。劝勉小儿。<span class="科">净</span>深蒙老先生指教。二位贤契提携。感之不尽。<span class="科">外</span>孩儿。白日渐飞。青春抛掷。不加苦功。怎慰老怀。过来听我道。</p>
        
        <p class="曲"><span class="牌">剔银灯</span>喜儿曹聪明天赋。莫把青春虚度。潜心静闭孙生户。更须学悬梁刺股。<span class="科">合</span>诗书端不负儒。读得到方成丈夫。</p>
        
        <p class="曲"><span class="牌">前腔</span><span class="科">生</span>守芸窗劳形典故。叹难留飞乌驰兔。惜阴肯纵窥园步。向三余加辛添苦。<span class="科">合前</span></p>
        
        <p class="曲"><span class="牌">前腔</span><span class="科">小生</span>道多岐先由心悟。耻空言力行当务。灵台莫使纤尘污。希贤圣光昭千古。<span class="科">合前</span></p>
        
        <p class="曲"><span class="牌">前腔</span><span class="科">净</span>论功名虽由成数。早难道身终韦布。一朝直上青云路。锦衣还眉扬气吐。<span class="科">合前</span></p>
        
        <p class="白">宋兄。还同老先生且开怀再坐片时。不知意下何如。</p>
        
        <p class="曲"><span class="牌">浪淘沙</span><span class="科">末</span>飞锡起金池。潦倒沙弥。六通五蕴见无迷。身是菩提心不染。道习希夷。</p>
        
        <p class="白">自家慧云和尚是也。妙悟神机。兼通相法。闻得许真君观里十分清净。意欲借住一两个月。不免径入则个。<span class="科">众</span>长老何来。<span class="科">末</span>列位先生稽首。贫僧自西竺云游到此。欲借观中暂歇。<span class="科">众</span>看书之所。恐长老不便。<span class="科">末</span>如此告退。<span class="科">众</span>请了。<span class="科">末</span>方才右边站的。是一个大贵人。若不说破。怎显得我的手段。<span class="科">众</span>长老如何又转来。<span class="科">末</span>贫僧颇知风鉴。适见诸公。俱有贵相。故此奉报一言。<span class="科">净</span>你既会相。先相我一相。<span class="科">末</span>好相好相。文章得第。朝野闻名。<span class="科">净指外介</span>此位老先生如何。<span class="科">末</span>见群龙而身宜受爵。卧蚕起而子必登朝。<span class="科">外</span>好相好相。这二位何如。你与他细讲一讲。<span class="科">末相小生介</span></p>
        
        <p class="曲"><span class="牌">玉芙蓉</span><span class="夹白">先生</span>三停既等齐。五岳相朝起。学堂明承浆日角真希。龙睛胆鼻垂珠耳。口若衔丹新月眉。详鉴察神奇骨奇。实言告。决今科虎榜占高魁。</p>
        
        <p class="白"><span class="科">净</span>讲得妙。讲得妙。<span class="科">末相生介</span></p>
        
        <p class="曲"><span class="牌">前腔</span>天庭忒恁低。地阁那曾伟。准头偏兰台廷尉俱亏。印堂不满山根陷。耳反无轮口似吹。详鉴察头奇面奇。恐今生虎榜姓难题。</p>
        
        <p class="白"><span class="科">净</span>胡说胡说。天下岂有如此文学而不登科者。请出去。请出去。<span class="科">末</span>今朝从汝怒。他日信吾言。<span class="科">下外</span>孩儿。相虽如此。但相书亦有骨法旋生。形容忽变之说。不可拘于一定。失修人事。<span class="科">生</span>谨尊教言。不敢违命。</p>
        
        <p class="落诗">相法从来不可信。<br />重瞳项羽重瞳舜。<br />书生若要掇高科。<br />只消功夫窗下尽。</p>
        
        <h2 id=ch4 class="chapter"><span class="出题">第四出　琼英入宫</span></h2>
        
        <p class="诵"><span class="科">丑上</span><span class="牌">如梦令</span>睡起幽闺寒悄。送到流莺声巧。闲倚画阑干。忽见海棠开了。春晓。春晓。点点春愁不少。</p>
        
        <p class="白">自家乃是郑参政家侍儿丝鬟是也。俺老爹与夫人虽则十分和顺。不曾有子。止生小姐。唤名琼英。仪容美艳。真个芙蓉如面柳如眉。体度幽闲。果然秋水为神玉为骨。分明天上神仙。压尽人间窈窕。今日夫人着我携酒到后花园赏玩。酒已完备。不免先去等候则个。</p>
        
        <p class="曲"><span class="牌">唐多令</span><span class="科">末净</span>花柳爱初浓。相携入绮丛。<span class="科">占</span>小莺双啭绿杨风。唤醒幽窗独梦。<span class="科">合</span>当媚景。乐无穷。</p>
        
        <p class="白"><span class="科">净</span>春花如绣。春鸟如簧。不饮春酒。辜负春光。且喜一家无事。同到后花园中赏玩片时。却不是好。<span class="科">末</span>我意正欲如此。可将酒过来。</p>
        
        <p class="曲"><span class="牌">画眉笼锦堂</span>春染万林红。春鸟嘤嘤隔花弄。看游丝千缕。袅袅春空。金勒马春陌交驰。玉楼人春杯频送。<span class="科">合</span>春光涌。但花下高歌。赏春懽哄。</p>
        
        <p class="曲"><span class="牌">锦堂观画序</span><span class="科">净</span>昼永。春日融融。春风冉冉。春香遍满房栊。望里春山。一点髻螺青拥。濯锦爱水㬉春塘。拾翠喜芳铺春陇。<span class="科">合</span>大家莫惜春筵醉。世事短如春梦。</p>
        
        <p class="曲"><span class="牌">黄莺穿皂袍</span><span class="科">占</span>春困钏金松。试春衣步槛东。春愁暗压双眉重。春牵意慵。春薰脸浓。春枝髻触摇金凤。<span class="科">合</span>娟娟戏蝶。春兰几丛。茫茫归雁。春云几重。桃花烂熳迷春洞。</p>
        
        <p class="曲"><span class="牌">皂袍罩黄莺</span><span class="科">丑</span>慢道春忧无。被春工酝酿。生满胸中。伤春倦吐绣窗绒。寻春转觉芳心动。<span class="科">合</span>对春风。春园畅饮。和气盎春容。</p>
        
        <p class="白"><span class="科">外</span>禀老爹与夫人知道。新皇帝即位。诏取民间女子。十五岁以上者。入宫为妃。里老将小姐报在本县。县官催督赴京。今日就要起程。如何是好。<span class="科">末</span>我老年无子。止有此女。指望靠养终身。谁知遭此大变。却不苦杀我也。<span class="科">净</span>天那。我这一块肉。进宫去了。此生怎能勾再见他。如何舍得。却不痛杀我也。<span class="科">占</span>爹爹母亲抚养孩儿一十六岁。昊天恩德。未能报答。况又上无兄。下无弟。老年谁倚。孩儿宁死。不忍去也。<span class="科">外</span>说那里话。朝廷诏旨。谁敢故违。请小姐就此起程。</p>
        
        <p class="曲"><span class="牌">尾犯序</span><span class="科">占</span>闻诏入深宫。不觉魂惊。怎当心恐。粗丑形骸。枉教奉事飞龙。伤痛。最苦是椿庭影只。最苦是萱闱命穷。生离别。肝肠刺断。血泪洒珠红。</p>
        
        <p class="曲"><span class="牌">前腔</span><span class="科">末</span>谁知天降这灾凶。万计难成。千谋难用。我两口孤单。况衰年近终茕茕。谁与我承懽晓暮。谁与我温存夏冬。思量起。衣襟泪满。哭响绕苍穹。</p>
        
        <p class="曲"><span class="牌">前腔</span><span class="科">净</span>痛刀割衰衷。欲见汝身。除是宵梦。万里天门。那更音信难通。悲痛。再不见灯前唤语。再不见花边笑哄。伤情处。区区只女。一旦两西东。</p>
        
        <p class="曲"><span class="牌">前腔</span><span class="科">丑</span>天然飞燕容。早离尘闺。竟入仙洞。我数载蒙恩。恨分别匆匆。珍重。定知你龙帏赐寝。定知你椒房得宠。登程去。情难回首。分付与东风。</p>
        
        <p class="白"><span class="科">外</span>官夫轿马。在外伺候多时了。请小姐即便登程。</p>
        
        <p class="曲"><span class="牌">鹧鸪天</span><span class="科">合</span>骨肉团圞乐正浓。一封丹诏实相从。恩承淑女荣非愿。爱割双亲恨怎穷。<span class="科">占下末净丑</span>何日里。再相逢。泪痕遍染杜鹃红。归家枉自高声。那得闻到九重。<span class="科">并下</span></p>
        
        <h2 id=ch5 class="chapter"><span class="出题">第五出　花亭佳偶</span></h2>
        
        <p class="曲"><span class="牌">粉蝶儿</span><span class="科">小旦上</span>绣阁晴春。林啼动人幽鸟。见游车正满东郊。趁芳辰。偕女伴。缓寻芳草。看无边光景。真如瑶岛。</p>
        
        <p class="白">奴家董氏。唤名青霞。籍系教坊。住居熙宁巷。如今春色喧妍。游人如蚁。欲偕鹤仙姐姐同往郊外踏青。未知他意下若何。姐姐有请。<span class="科">旦</span>妒容嫌艳蕊。唤梦恼流莺。妹子。你请我出来做甚。<span class="科">小旦</span>花柳争春。芳心忽动。意欲踏青一回。望姐姐携带则个。<span class="科">旦</span>正合我意。就请同行。<span class="科">小旦</span>春鸿。快备酒尊食罍。随我郊外去。<span class="科">内应介</span>来了来了。</p>
        
        <p class="曲"><span class="牌">驻云飞</span><span class="科">旦</span>堪赏花朝。花满园林春色饶。人惜花容耀。花爱人年少。<span class="夹白">嗏。</span>花出画墙高。卖花声叫。聊整花钿。拾翠花间道。香逐花衫几阵飘。香逐花衫几阵飘。</p>
        
        <p class="白"><span class="科">丑</span>绮罗丛里奔趋。面无愧色。花月场中应接。身有余香。酒尊食罍在此。请二位姐姐以草为茵。坐饮几杯。<span class="科">小旦</span>将酒过来。</p>
        
        <p class="曲"><span class="牌">前腔</span>燕语花梢。花底黄鹂声更娇。蜂引花颜笑。蝶蹴花心倒。<span class="夹白">嗏。</span>花覆苑东桥。花溪晴照。紫幔花亭。人拥花骢到。风煖花村酒斾招。风煖花村酒斾招。</p>
        
        <p class="白"><span class="科">丑</span>前面卖酒家。游人济济。不要去。且到百花亭中歌舞一回。再饮几杯。却不是好。<span class="科">二旦</span>说得是。</p>
        
        <p class="曲"><span class="牌">前腔</span>花萼轻摇。一曲花歌百闷消。花簇银台巧。花映金樽好。<span class="夹白">嗏。</span>花下舞纤腰。花香缥缈。花径尘芳。浅印花鞋小。斜插花枝鬓欲烧。斜插花枝鬓欲烧。</p>
        
        <p class="白"><span class="科">丑</span>二位姐姐请坐。待春鸿也递一杯。</p>
        
        <p class="曲"><span class="牌">前腔</span>花槛红雕。花倚婵娟画怎描。花外游丝袅。花际轻烟绕。<span class="夹白">嗏。</span>花事正妖娆。看花须早。转眼花残。花貌随春老。镇日寻花莫惮劳。镇日寻花莫惮劳。</p>
        
        <p class="白">呀。你看前面有二位秀才来了。都像光棍儿。若还撞着他。一定做出事来。不如回去了罢。<span class="科">并下</span></p>
        
        <p class="曲"><span class="牌">忒忒令</span><span class="科">净</span>迟日照江山锦腻。花柳压歌台舞地。芳草踏宝马并嘶。金勒转香堤。遥望见杏花村青青酒旗。</p>
        
        <p class="白">自家张子野是也。风月襟怀。江湖踪迹。得蒙宋子京兄弟十分青目。昨日子京约我到百花亭中赏玩。不免先去候他则个。</p>
        
        <p class="曲"><span class="牌">园林好</span><span class="科">小生</span>看残红流出小溪。听柳外笙歌鼎沸。攘攘蜂游蝶戏。<span class="夹白"><span class="科">旦丑占</span>细数落花因坐久。缓寻芳草得归迟。<span class="科">丑</span>姐姐。回去罢了。<span class="科">小生</span></span>红紫树映罗衣。俊多娇何处姬。俊多娇何处姬。</p>
        
        <p class="白">昨日相约子野游春。迤逦行来。不见子野。见此甚妙。<span class="科">净</span>子京来何暮也。小生料昨日老兄之约不爽。今日之兴必高。<span class="科">撞见二旦介</span></p>
        
        <p class="曲"><span class="牌">前腔</span>纷杂地岂免忸怩。<span class="夹白"><span class="科">丑</span>你既然害羞。怎不回避。<span class="科">旦</span></span>窄径里相逢怎避。只索将小扇轻罗遮蔽。<span class="科">净</span>顾盼处自猜疑。却元来是锦花丛双艳娣。锦花丛双艳娣。</p>
        
        <p class="白">子京。你道是谁。<span class="科">小生</span>是谁。<span class="科">净</span>这是熙宁巷妓者董鹤仙董青霞。<span class="科">小生</span>老兄如何认得。<span class="科">净</span>我与鹤仙薄交。青霞就是鹤仙的妹子。<span class="科">小生</span>既如此。近前相见。<span class="科">旦</span>呀。张相公。因何久不下顾。<span class="科">净</span>我被大宋拘管看书。故此少拜。<span class="科">占</span>张姐夫。不敢动问此位相公上姓。<span class="科">净</span>此位姓宋字子京便是。<span class="科">占</span>久闻久闻。<span class="科">小生</span>老兄令翠固佳。青霞更觉可爱。<span class="科">净</span>爱他则甚。</p>
        
        <p class="曲"><span class="牌">皂罗袍</span><span class="科">小生</span>堪爱月眉云髻。尽婷婷袅袅。整整齐齐。温香软玉世应稀。柔枝嫩叶谁能比。<span class="夹白"><span class="科">净</span>你还不知他能歌能舞。我曾见他</span>纤腰柳舞。翠裙影低。娇喉莺啭。阳春调低。谩夸西子多娇丽。</p>
        
        <p class="白"><span class="科">末</span>酒后看花情不厌。花前酌酒兴无涯。小相公着我整备壶觞。到百花亭上。此间正是。禀相公。酒殽已完备在此。<span class="科">小生</span>来得恰好。老兄。我欲屈留令翠。同乐片时何如。<span class="科">净</span>使得使得。<span class="科">占转身介</span>我心下十分爱他。他既相留。怎不应允。<span class="科">对介</span>多感相公厚意。只恐雀随凤喙。多谢多谢。<span class="科">小生</span>世上有这般女子。真天香国色也。但可惜落在烟花。无计与之配耳。<span class="科">净</span>作配不可。暂配不难。今夜包你与青霞欢会一宵。<span class="科">小生</span>如此可喜。</p>
        
        <p class="曲"><span class="牌">江儿水</span><span class="科">小生</span>邂逅花前饮。忙成月下期。传杯未了先留意。<span class="夹白"><span class="科">净</span>子京。你懽喜极矣。<span class="科">小生</span>郊玩淑景。欢已十分。途遇佳人。喜当百倍。</span>欢喜冤家添懽喜。<span class="夹白"><span class="科">净</span>好似鱼得了水一般。<span class="科">小生</span></span>如鱼得水犹难拟。<span class="夹白"><span class="科">净</span>燕尔新婚。如兄如弟。<span class="科">小生</span></span>谩说如兄如弟。<span class="夹白">正是有缘千里能相会。</span>夙世缘深。相会那拘千里。</p>
        
        <p class="白"><span class="科">旦</span>妹子。我问你。宋相公有何奇美。一见留情。</p>
        
        <p class="曲"><span class="牌">皂罗袍</span><span class="科">占</span>最喜刘郎风味。况身呈文彩。口吐珠玑。登云会上广寒梯。攀龙定陟承明陛。辉辉灵凤。仪容鬭奇。煌煌云锦。文章耀奇。除非是题桥司马才堪俪。</p>
        
        <p class="白"><span class="科">小生醉介丑</span>相公可放尊重些。</p>
        
        <p class="曲"><span class="牌">川拨棹</span><span class="科">小生</span>俏一似薛琼英轻艳体。不由人羡风情一霎起。<span class="科">净</span>又何须待月西厢。又何须待月西厢。玉树交鸾一任栖。<span class="夹白"><span class="科">小生</span>花柳之地。君子不游。<span class="科">净</span>那有此说。人生适意花为最。万物怡情酒是魁。</span>醉青楼日已西。好良宵乐正宜。</p>
        
        <p class="白">你两人今夜呵。</p>
        
        <p class="曲"><span class="牌">嘉庆子</span>一刻千金应不抵。凤帏中恩重情迷。<span class="科">小生</span>觑着他千般旖旎。撇却韦编甘不理。<span class="夹白">莫说我宋子京。</span>便是铁样人心神必移。石样人心魂暗飞。</p>
        
        <p class="曲"><span class="牌">尾声</span>烟花幸托青云器。愿作百年深计。只恐飞腾叹别离。</p>
        
        <p class="落诗">烟花莫例看。<br />棘迳有芳草。<br />不畏人见讥。<br />只恐天易晓。</p>
        
        <h2 id=ch6 class="chapter"><span class="出题">第六出　风月青楼</span></h2>
        
        <p class="曲"><span class="牌">出队子</span><span class="科">小生上</span>风情万种。一宿鸳帏爱已浓。<span class="科">占</span>蒹葭倚玉喜浓浓。从此青楼价不同。<span class="科">合</span>惟愿双心有始有终。</p>
        
        <p class="白"><span class="科">小生</span>青霞。你知道我钟情于你么。决然要与你为配。<span class="科">占</span>相公间世奇才。奴家污泥贱质。安敢望此。<span class="科">小生</span>不必过谦。我若负心。有如此日。<span class="科">占</span>多蒙相公不弃。情愿倚以终身。若再他懽。有如此日。<span class="科">丑</span>姐姐。你嫁得宋相公成。希带春鸿做个丫鬟。早晚沾些风月。<span class="科">笑介占</span>休得胡说。将酒过来。</p>
        
        <p class="曲"><span class="牌">排歌</span><span class="科">小生</span>丽曲瑶筝。春纤玉钟。嫣然一朵芙容。紫绡荡漾锦花丛。一种天香度暗风。眉分翠。脸晕红。笑深微汗湿酥胸。轻盈态。窈窕容。恍疑仙子下瑶空。</p>
        
        <p class="白"><span class="科">占</span>我想夜来呵。</p>
        
        <p class="曲"><span class="牌">前腔</span>凤臂轻翻。云鬟半松。纱厨月色朦胧。有缘千里喜相逢。春满阳台一梦中。欢初合。话未终。恼情偏是五更钟。交恩厚。设誓重。天长地久此心同。</p>
        
        <p class="白"><span class="科">净</span>酒不醉人人自醉。色不迷人人自迷。宋子京贪恋青霞。顿忘学业。早间请我花前同酌。此间已是门首。不免进去则个。<span class="科">见介净</span>子京贺喜。<span class="科">小生</span>休得取笑。<span class="科">净</span>不是取笑。古人遇绝色则喜。我看你表子青霞。</p>
        
        <p class="曲"><span class="牌">前腔</span>柳暗雕阑。花明绮栊婵娟共鬭纤浓。玉阶低露凤鞋弓。妙舞霓裳小院东。环钩玉。带绾绒。时乎歌扇扑游蜂。心非荡。性更聪。秋波回处惹情浓。</p>
        
        <p class="白"><span class="科">小生</span>老兄说之不差。青霞之美。真个不亚西施。<span class="科">净</span>可比那一个古人。</p>
        
        <p class="曲"><span class="牌">前腔</span>贾女香芬。崔娘韵工。王嫱独抱奇衷。绿珠金谷夜溶溶。洛浦神妃露浅踪。脂轻抹。粉薄笼。梅妆不减寿阳宫。波沈鲤。汉落鸿。当垆空羡卓临邛。</p>
        
        <p class="白"><span class="科">末</span>快心时忙下手。得意处早回头。俺小相公昨日到熙宁巷去。不见回来。大相公已知道了。心里不喜。不免将大相公的言语。劝他回去读书。省得后患。此间已是他家门首。不免径入则个。<span class="科">小生</span>永昌。你来做甚么。<span class="科">末</span>大相公请你回去。<span class="科">小生</span>大相公怎么说。<span class="科">末</span>大相公说道。</p>
        
        <p class="曲"><span class="牌">洞仙歌</span>乘春好用功。学饱身定荣。继晷及焚膏。莫教一刻慵。<span class="科">合</span>休把欲心纵。须将黄卷攻。流连花锦丛。识者必不重。</p>
        
        <p class="白"><span class="科">小生</span>永昌回去。我与张相公就来了。<span class="科">末</span>谨奉主言。速离妓馆。<span class="科">下占</span>相公当真去了。</p>
        
        <p class="曲"><span class="牌">前腔</span>相离不可从。言苦郁在胸。从此泣空闺。甚日为悦己容。<span class="科">合前旦上</span></p>
        
        <p class="白">相逢忽相别。欢处又成悲。二位相公。何不再耍一两日去。</p>
        
        <p class="曲"><span class="牌">前腔</span>人生若梦中。逝景驹隙同。少壮不舒怀。等闲成皓翁。<span class="科">合前小生</span></p>
        
        <p class="白">就此告别。<span class="科">占</span>相公须寻便再来走遭。休忘盟誓。<span class="科">小生</span>不须多嘱。</p>
        
        <p class="落诗">鸳情缱绻恨相离。<br />泪洒东风湿舞衣。<br />自恨刘郎仙分薄。<br />武陵深处不须归。</p>
        
        <p class="白"><span class="科">贴旦吊场</span>姐姐。妹子有句话儿。要对你说。<span class="科">旦</span>但说不妨。<span class="科">占</span>相公再三设盟。定要娶我为妻。<span class="科">旦</span>你好痴呵。</p>
        
        <p class="曲"><span class="牌">桂枝香</span>鸳盟空订。鸾期难定。<span class="夹白">妹子。你休怪我说。</span>生成陌路姻缘。养就烟花心性。况青楼望卑。况青楼望卑。良家难聘。<span class="夹白"><span class="科">占</span>宋相公说娶我。<span class="科">旦</span>好不知事。酒中之言。一时戏谑之语。怎么认真。</span>谑辞休听。细评论。不如风月生涯好。只怕从良福分轻。</p>
        
        <p class="曲"><span class="牌">前腔</span><span class="科">占</span>佳缘堪庆。多才可敬。生来一种真诚。事有十分侥幸。记慇勤誓言。记慇勤誓言。教我脱逃陷穽。超离邪境。喜难胜。定归金屋偕婚媾。不向平康管送迎。</p>
        
        <p class="曲"><span class="牌">大迓鼓</span><span class="科">旦</span>伊家见不明。金笼怎养野鹜山莺。空房猿锁心犹竞。裈中景复乱宣平。<span class="夹白">纵不如此。也只做得个玉箫。</span>要嫁韦皋直等再生。</p>
        
        <p class="曲"><span class="牌">前腔</span><span class="科">占</span>何须抵死争。锦营花阵断不留情。云踪早散阳台境。乔妆甘谢效钗荆。<span class="夹白">那宋相公决然娶我。</span>休论王魁不娶桂英。</p>
        
        <p class="落诗">且了烟花债。<br />慵登歌舞楼。<br />偶多真可乐。<br />心异不相谋。</p>
        
        <h2 id=ch7 class="chapter"><span class="出题">第七出　久旱祈神</span></h2>
        
        <p class="曲"><span class="牌">凤皇阁</span><span class="科">外上</span>千寻海殿。熟睡蛟龙难唤。积薪翦瓜踵前贤。争奈瓮儿频见。白檀焚献。怪举首青天湛然。</p>
        
        <p class="白">下官乃雍丘令是也。天旱日久。百姓忧愁。欲率概县里老。前去城隍庙祈雨。昨日已出告示。这时父老不见到。<span class="科">净</span>父老见。<span class="科">外</span>父老听我道。多时不雨。皆我不职之过。诗云。旱既太甚。如炎如焚。今日乃遭此毒。闻得城隍庙与许真君观里十分灵应。你们在此祈祷。倘得甘霖大降。庶使秋成有望。众意何如。<span class="科">众</span>小的意下正欲如此。父母老爷为国为民。敢不顺命。此间是城隍庙。那壁厢是许真君庙。</p>
        
        <p class="曲"><span class="牌">驻马听</span><span class="科">外</span>阳夏骄愆。四野佳禾若火燃。岩除瀑布。陌起黄埃。涧绝流泉。湖心鱼鳖总枯连。民生狼顾歌云汉。<span class="科">合</span>拜告神天。愿早施霖雨。使我三农懽忭。</p>
        
        <p class="曲"><span class="牌">前腔</span><span class="科">众</span>亢旱经年。雩禜桑林意总虔。纯牺濯濯。文璧煌煌。屡舞仙仙。槐齑蓬面命难延。霓坛玄寺祈应遍。<span class="科">合前众赞曰</span></p>
        
        <p class="白">卫文零雨于星车。裴宽消旱于入境。老爷这样虔诚。上苍必然感应。<span class="科">外</span>父老每且回。明日还用祈祷之术。再向祷告。务要虔诚。不许怠慢。<span class="科">众</span>领钧旨。</p>
        
        <p class="落诗">烈焰当天怨祝融。<br />几回翘首望云从。<br />臣民徒有桑林祷。<br />万物焦枯四野空。</p>
        
        <h2 id=ch8 class="chapter"><span class="出题">第八出　喜逢甘雨</span></h2>
        
        <p class="曲"><span class="牌">窣地锦裆</span><span class="科">末上</span>苦逢炎日祸嘉苗。有渰垂祥德所招。黎元此际笑声高。喜雨亭中醉玉醪。</p>
        
        <p class="白">下官雍丘二尹是也。昨日堂尊祈雨。十分虔诚感应。今得一番霖雨。百姓每喜不自胜。下官忝为同僚。逢此胜事。不免整备酒礼。前去庆贺则个。<span class="科">外上</span></p>
        
        <p class="曲"><span class="牌">前腔</span>为民祈雨怎辞劳。幸得甘霖沛九霄。不须术用土龙妖。竟夕滂沱喜自饶。</p>
        
        <p class="白"><span class="科">末</span>堂尊祈雨有感。贺喜贺喜。<span class="科">外</span>天降时雨。乃圣主之德。亦生民之福也。长官之贺。决不敢当。<span class="科">末</span>说那里话。久旱逢甘雨。此是人间第一喜事。为此备酌。望堂尊少坐片时。<span class="科">外</span>既蒙厚意。敢不趋命。<span class="科">生上</span>芹水生涯淡。黉宫道味长。不才难尽职。时雨降祯祥。雍丘儒学教官是也。中堂祈雨有感。同僚置酒称贺。特请下官陪宴。不免竟入则个。<span class="科">外</span>有劳光降。<span class="科">生</span>夜来一雨。泮沼汪波。礼当拜贺。<span class="科">外</span>天雨适然。惭愧惭愧。<span class="科">末</span>将酒过来。</p>
        
        <p class="曲"><span class="牌">山花子</span>香车声破江门晓。云端一泻天瓢。沛人间盆倾下洨。八荒洗尽焰敲。<span class="科">合</span>望长空烛龙焰消。长驱旱魃师碧涛。黎元踊跃歌岁饶。不负桑林拜祷勤劳。</p>
        
        <p class="曲"><span class="牌">前腔</span><span class="科">外</span>田禾顿觉回枯槁。绿痕渐满南郊。喜三农功闲桔槔。绝胜汪玉琼瑶。<span class="科">合前</span></p>
        
        <p class="白">大人再劝一杯喜酒。今日开怀一乐。<span class="科">生</span></p>
        
        <p class="曲"><span class="牌">前腔</span>蛟龙势豪。一跃天池表。凉生阊阖轻飚。羡苏亭佳杳。你须知傅相才高。<span class="科">合前</span></p>
        
        <p class="曲"><span class="牌">前腔</span><span class="科">净丑</span>芙蕖翠娇。细浪翻鱼沼。仙娃欲泛兰桡。最堪夸吞赤㘭。还符萍实童谣。<span class="科">合前</span></p>
        
        <p class="曲"><span class="牌">红绣鞋</span><span class="科">众</span>碧波涌出仙桥。仙桥。沧江荡漾鱼舠。鱼舠。溪没渡。海添潮。鸥竞浴。鲤争抛。人蔼蔼。乐陶陶。</p>
        
        <p class="曲"><span class="牌">尾声</span>玄冥已报丰年兆。对酒且开怀抱。醉听前村喜雨谣。</p>
        
        <p class="落诗">久旱逢甘雨。<br />人心喜不胜。<br />弦歌喧万户。<br />偃室有休声。</p>
        
        <h2 id=ch9 class="chapter"><span class="出题">第九出　竹桥渡蚁</span></h2>
        
        <p class="白"><span class="科">生上</span>久旱逢甘雨。欢声四野同。深期歌盛事。搦管句难工。宋郊忝充雍丘县庠生。俺县主至诚格感。祈雨有功。通学生员皆去躬贺。俺欲撰喜雨诗一章以颂之。奈无佳思。不免到碧玉台上散步。以启吟兴。多少是好。</p>
        
        <p class="曲"><span class="牌">锁南枝</span>一雨霁。万象奇。山青水明如画里。抛卷觅新诗。窥园适幽意。苔紫短。屐缓移。碧霞台。少人至。</p>
        
        <p class="白">台上人迹杳然。转败吾兴。不如那亭西竹边。尽有幽趣。</p>
        
        <p class="曲"><span class="牌">前腔</span>丛竹畔。曲槛西。<span class="夹白">呀。一阵阵水上浮来的。是甚么东西。<span class="科">看介</span>咳。原来是蝼蚁。</span>惊看溜渠浮乱蚁。笑穴已无依。随流竟何止。心不忍。计怎施。手援之。岂能济。</p>
        
        <p class="白">这许多蝼蚁落在水中。如何得活。可伤可伤。恻隐之心。仁之端也。其事虽微。性命则一。不免将那壁厢枯竹数根。着永昌破开。编成小桥。渡过他去。庶得全生。永昌那里。<span class="科">末</span>命犯奴星照。身凭主令行。相公有何分付。<span class="科">生</span>永昌。你看这数十万蝼蚁为水所漂。你可将枯竹破开。造桥渡他。亦是你的阴骘。</p>
        
        <p class="曲"><span class="牌">前腔</span>编竹第。架水涯。<span class="夹白"><span class="科">末</span>相公。这许多蝼蚁都渡过去了。<span class="科">生</span>可喜可喜。</span>慈渡一成争渡起。<span class="夹白"><span class="科">末</span>大丈夫当济天下溺。救了这些蝼蚁。非是儿戏的。</span>触物动天机。从权岂儿戏。<span class="夹白"><span class="科">末</span>相公。他一向安身在那里。如今还到得旧处去么。<span class="科">生</span></span>南柯郡。旧事非。觅檀萝。亦无地。</p>
        
        <p class="白"><span class="科">末</span>相公。天地间虫儿千千万万。遭陷害者不知多少。都要这般救他。没有许多气力。<span class="科">生</span>你不晓得。听我道来。</p>
        
        <p class="曲"><span class="牌">前腔</span>虫非少。蚁最多。君臣凛然明大礼。遭溺已频危。全生实堪喜。大块内。道不私。物皆春。此心慰。</p>
        
        <p class="落诗">活蚁功虽细。<br />真能种福田。<br />世间阴骘事。<br />救命最为先。</p>
        
        <h2 id=ch10 class="chapter"><span class="出题">第十出　天佑阴功</span></h2>
        
        <p class="曲"><span class="牌">点绛唇</span><span class="科">外上</span>羽盖遥飞。琅函净启。丛霞里。香笼玉几。侍卫玄虚玺。</p>
        
        <p class="白">小道许真君是也。自幸一门之积德。尽超八极以登天。常跨鹤而乘虬。暂化牛而斩蜃。玉帝有旨。今日纠察人间善恶。不免着判官小鬼查考的实。奏请报应。判官小鬼何在。<span class="科">判官上外</span>听吾分付。今日玉帝有旨。纠察人间善恶。可会雍丘县城隍。并各土地灶神。将邑内善恶。一一核实奏报请旨。<span class="科">鬼上</span>正是人间私语。天闻若雷。禀上圣。何为善。何为不善。<span class="科">外</span>但见尽忠报国。孝亲敬兄。放生救命。皆是善人。但有贪赃坏法官吏。忤逆儿男。害人利己。好杀伤生。皆是恶人。<span class="科">鬼</span>有等职官贪赃诬陷贤能者。当得何报。<span class="科">外</span>此辈合赴汤池。令毒蛇吞噬。以罚其身。眼前之报。男盗女娼。灭门绝户。日后之报。<span class="科">鬼</span>有等杀猪宰牛。大秤小斗。欺瞒害人者。当以何报。<span class="科">外</span>此辈合赴刀山剑树。托生驹狗之类。以显冥司地府。神圣昭彰。<span class="科">众念</span>九天应元雷声普化天尊。<span class="科">鬼</span>吾乃不是别神。雍丘县日巡鬼使是也。奉城隍灵牌。在此伺候。远远望见圣驾前来。不免且自退后。</p>
        
        <p class="曲"><span class="牌">点绛唇</span><span class="科">城隍上</span>位冠千祗。符分百里。尊天纪。阴灵无比。应感皆真理。</p>
        
        <p class="白"><span class="科">相见介</span>万圣森罗。八鸾遥唱。想是玉帝降临。不免向前迎接则个。<span class="科">玉帝上</span></p>
        
        <p class="曲"><span class="牌">神仗儿</span>祥云旖旎。祥云旖旎。众真朝礼。<span class="夹白">禀上圣。小臣迎接来迟。望乞恕罪。<span class="科">玉</span>起去。</span>遍三千界里。较察中生臧否。吉士加祯。恶人降毁。<span class="科">城隍</span>遵敕命。敢轻违。</p>
        
        <p class="白">臣等有事奏上。</p>
        
        <p class="曲"><span class="牌">滴溜子</span>宋郊的。宋郊的竹桥渡蚁。人世上。人世上慈祥怎比。如此阴功有几。神霄乞鉴知。特令受祉。<span class="夹白"><span class="科">玉</span>宋郊有此阴功。合当荣显。</span>连中三元。显荣数纪。</p>
        
        <p class="曲"><span class="牌">神仗儿</span><span class="科">隍</span>微臣奏启。微臣奏启。先承玄祉。道宋郊当饿死。不许餐甘服绮。因此生成骨相甚鄙。今注福。怎生移。</p>
        
        <p class="白"><span class="科">玉</span>宋郊命分该贫寒。既有阴功。今夜三更时分。制取真魂。将他的形骸骨格尽皆换了。以享福寿康宁则个。<span class="科">外</span></p>
        
        <p class="曲"><span class="牌">滴溜子</span>臣钦奉。臣钦奉玄元敕委。显神通。显神通回形变体。顷刻天庭高起。兼令众相齐。福基尽美。<span class="夹白"><span class="科">隍</span>臣奏上圣。今科状元该是宋祁。如何是宋郊又中状元。<span class="科">玉</span>宋祁正数该中状元。待他先上榜了。后待阴骘星换榜。宋郊升作状元。以报阴骘。<span class="科">隍</span>谨尊上命。</span>迭中状元。兄弟并喜。</p>
        
        <p class="落诗">上帝从来鉴察。<br />世人切莫心欺。<br />善恶到头定报。<br />只争来早来迟。</p>
        
        <h2 id=ch11 class="chapter"><span class="出题">第十一出　鸾俦赏夏</span></h2>
        
        <p class="曲"><span class="牌">绛都春</span><span class="科">生上</span>池荷展叶。听高枝午蝉奏。风声咽。石竹花香。白玉栏干丝树遮。新篁渐长琅玕节。更楼畔海榴醉缬。数声渔笛。木兰船上。采莲歌接。</p>
        
        <p class="白">人皆惜春艳。我爱夏日长。倚风引壶酌。胜对桃李芳。宋郊连日遍身疼痛。不知何故。况容貌比前不同。未知是祸是福。正是顺理行将去。从天降付来。俺父亲往玄真观里烧香去了。兄弟在外读书未回。止我夫妻二人。并一家老小在舍。当此炎景。不免备酒池亭。玩赏则个。红香翠艳何在。<span class="科">红翠上</span>红香香莫比。翠艳艳无双。艳舞花前软。香偷月下忙。相公叫我二人到池亭上。有何分付。<span class="科">生</span>今日清闲。欲与大娘在此玩赏。可整酒肴。听候歌舞。就请大娘出来。<span class="科">红翠</span>理会得。</p>
        
        <p class="曲"><span class="牌">出队子</span><span class="科">旦</span>朱明时节。览物令人心意说。薰风翻动翠裙褶。娇面斜遮纨扇洁。<span class="科">红翠</span>扯落庭花嫩红一捻。</p>
        
        <p class="白"><span class="科">生</span>娘子。昼长无事。共赏荷亭。却不是好。<span class="科">旦</span>敢不从命。<span class="科">生</span>将酒过来。</p>
        
        <p class="曲"><span class="牌">女冠子</span>阶除簇簇锦葵列。乱采游蜂。鬭飞轻蝶。蕉树抽长鬣。微朵绽红颊。看前湖两闲鸥随画楫。翠巍巍柳阴中老黄莺弄舌。</p>
        
        <p class="曲"><span class="牌">滴金子</span><span class="科">旦</span>情偕凤侣相和切。看取同心新带结。相携共赏欢意奢。谩收了针线帖。<span class="夹白"><span class="科">生</span>白云精舍里。景致还好。同去那边一赏则个。<span class="科">旦</span></span>细钿稳贴。步忙移忽惊环珮跌。薜萝径斜。短蔓撁衣似拽。</p>
        
        <p class="白"><span class="科">红翠</span>此间就是白云精舍。</p>
        
        <p class="曲"><span class="牌">画眉序</span><span class="科">生</span>幽寻到精舍。云母屏间水簟设。爱如年长日。笑霏玉屑。引狂兴酒斝频斟。消渴吻一杯交啜。更夸那画堂中满品题笔走龙蛇。</p>
        
        <p class="白"><span class="科">红翠</span>难得大娘出来。这几处亭阁。请都过一过。<span class="科">生</span>甚好。</p>
        
        <p class="曲"><span class="牌">啄木儿</span>历风亭。临水榭。向冰山尽观遍阅。<span class="夹白">既然有琴在此。试弹一曲到好。</span>细抚瑶琴将心事写。难得个两情恰。比翠鹣鹣不争些。连理芳枝相似者。到底团圆不差别。愿地久天长懽永协。</p>
        
        <p class="曲"><span class="牌">三段子</span><span class="科">旦</span>岚横霭叠。<span class="夹白">天色已晚。回去了罢。<span class="科">生</span>兴犹未尽。</span>向斜阳归未决。<span class="科">旦</span>歌残舞怯。<span class="夹白"><span class="科">红翠</span>收拾回去则个。</span>对芳辰情怎舍。<span class="夹白">移到小楼上。对月再酌。</span>湘帘半揭。柳梢新上一钩月。<span class="科">旦</span>见流莺乱飞郊野。一点双明星亮晰。</p>
        
        <p class="曲"><span class="牌">鬭双鸡</span><span class="科">红翠</span>水沉香。水沉香金猊添爇。玉筲声。玉筲声彩鸾吹彻。薄袂露珠沾惹。翘首看玉绳低越。俏不觉金井上辘轳声灭。</p>
        
        <p class="白"><span class="科">旦</span>夜阑人静。回去了罢。<span class="科">生</span>再饮几杯。</p>
        
        <p class="曲"><span class="牌">上小楼</span><span class="科">旦</span>差迭。青春易谢。案头书难暂撇。韦编宣圣也曾绝。自古三余当足直。恁放意游野。</p>
        
        <p class="曲"><span class="牌">鲍老催</span><span class="科">生</span>文章万卷俱玩涉。莫辜负好良夜。望银汉广寒阙。桂枝高料应折。情深伉俪欢未歇。莫管更筹彻。<span class="科">合</span>思之叹嗟。百年身如电掣。凉冷变炎热。热去又寒冽。光阴迅休计拙。一旦鬓堆雪。懊恨对谁说。</p>
        
        <p class="曲"><span class="牌">尾声</span>得高歌处歌休歇。喜杯中玉浆不竭。<span class="夹白">娘子。这等懽乐呵。</span>拚取今朝沉醉也。</p>
        
        <p class="落诗">夫妇情和合。<br />开尊夏赏荷。<br />人生贵行乐。<br />对酒且高歌。</p>
        
        <h2 id=ch12 class="chapter"><span class="出题">第十二出　椿庭庆寿</span></h2>
        
        <p class="曲"><span class="牌">齐天乐</span><span class="科">生上</span>碧山院落红尘迥。万竹琅玕翠吟。满院荷香压葵影。信是人间佳景。<span class="科">小生</span>极星耿耿。共酌酒娱亲。戏彩趋庭。<span class="科">合</span>默祷苍穹。愿年年此日庆长生。</p>
        
        <p class="白"><span class="科">生</span>兄弟。今日是爹爹寿诞。酒已完备。请爹爹上堂称庆。也是人子至情。<span class="科">小生</span>正是。待嫂嫂出来。一齐拜祝。</p>
        
        <p class="曲"><span class="牌">花心动</span><span class="科">旦</span>瑞应诞辰。出妆台早喜寿筵开整。香护鲛绡。翠点花钿。堂前敬捧霞觥。<span class="科">红翠上</span>玉喉嘹喨冰肌靓。歌舞处不减双成。<span class="科">合</span>这欢乐万两黄金难并。</p>
        
        <p class="白"><span class="科">红翠</span>禀相公。酒肴弦管都齐备了。<span class="科">生</span>爹爹有请。</p>
        
        <p class="曲"><span class="牌">宝鼎儿</span><span class="科">外</span>几年云卧。不觉镜里霜痕满顶。期鹤算谩吞石髓。保童颜何烦丹鼎。最喜森森双桂。云路翺翔可等。<span class="科">合</span>看绮席罗衣。怳疑身在瑶池仙境。</p>
        
        <p class="白"><span class="科">生</span>爹爹寿登八旬。诞当三伏。孩儿备下一杯酒。与爹妈庆寿则个。<span class="科">外</span>如此将酒过来。</p>
        
        <p class="曲"><span class="牌">画眉序</span>槐夏寿筵清。潋滟金尊紫霞冷。看星辉南极。地接蓬瀛。轻风送十里荷香。舞鹤乱半帘松影。<span class="科">合</span>满门齐赴蟠桃宴。人人共祝长生。</p>
        
        <p class="曲"><span class="牌">前腔</span><span class="科">旦</span>纤手细调冰。枣列安期玉浆冷。看麟脂案叠。凤髓盘盈。谩夸他九转丹成。争看恁双飞舃影。<span class="科">合前</span></p>
        
        <p class="曲"><span class="牌">前腔</span><span class="科">生</span>弦管奏新声。金缕轻歌玉喉冷。看衣翻云翠。篆袅烟青。波深处莲结龟巢。书传后竹留鸾影。<span class="科">合前</span></p>
        
        <p class="曲"><span class="牌">前腔</span><span class="科">外</span>金轴映花明。绛炬高燃画屏冷。看碧筒浮蚁。苍麈挥蝇。喜庭前桂树芳阴。爱楼畔棣华繁影。<span class="科">合前</span></p>
        
        <p class="曲"><span class="牌">鲍老催</span><span class="科">红翠</span>捧觞再庆。悬弧喜当三伏景。翩翩朱履来门径。听短箫吹。细管咽。清笳竞。争夸寿域多齐胜。小堂碧映湖千顷。更化列青松岭。</p>
        
        <p class="曲"><span class="牌">双声子</span><span class="科">合唱</span>杯须罄。杯须罄。论富贵皆前定。懽须竞。懽须竞。论寿考皆前定。全福盛。全福盛。祝非佞。祝非佞。看双双凤翥。继沾恩命。</p>
        
        <p class="曲"><span class="牌">尾声</span>鲁阳戈何须整。百岁椿枝长秀挺。须信丹台旧有名。</p>
        
        <p class="白"><span class="科">外</span>外面甚么喧嚷。想贺客来也。女眷且回避。<span class="科">旦红翠</span>含懽陈俎豆。奉命入房闱。<span class="科">并下生</span>外面的客是张子野。慧云长老。<span class="科">外</span>好客好客。待我出去迎迓。先生请了。</p>
        
        <p class="曲"><span class="牌">挂真儿</span><span class="科">净末</span>山斗声华争引领。<span class="夹白"><span class="科">外</span>请里面相见则个。<span class="科">净末</span></span>蒙不鄙倒屣懽迎。<span class="科">外</span>幸遇佳宾。<span class="夹白">孩儿。</span>重开寿席。<span class="科">合</span>拚取今朝酩酊。</p>
        
        <p class="白"><span class="科">净末</span>闻知老先生华诞。我二人特来拜贺。<span class="科">外</span>多谢多谢。<span class="科">末</span>好奇怪。好奇怪。这几日不见公子。如何形容都变了。<span class="科">净</span>果然比前不同。还是变得好。变得不好。<span class="科">末</span>旧时见他骨相欠佳。难许登第。如今天庭高启。骨格顿异。今科必定中大魁。<span class="科">生</span>这是胡说了。我得榜上有名也罢了。<span class="科">末</span>细看来有阴骘纹上面。必然干些阴德事情在那里。<span class="科">生</span>没有什么救人活命之事。<span class="科">末</span>凡天地之间。何必人命为大。蠕动之物皆是。<span class="科">生</span>我记得了。数日之前。曾到那碧玉台西竹边散步。见有数万蝼蚁。为暴雨所侵。吾乃戏编竹桥以渡之。<span class="科">末</span>是了是了。有此阴德。故有此相。<span class="科">末</span>又看令弟尊相。今科也必登大魁。<span class="科">生</span>一发胡说了。一科那有两个状元。况又在一门。<span class="科">末</span>吾所言之事。决无差谬。<span class="科">净</span>记着。后日不应。将𥖨石擂你光头。<span class="科">外</span>将酒过来。<span class="科">生</span>有累你。今来贺我老爹寿。你相他还有多少寿。<span class="科">外</span>先奉了酒。然后看相。</p>
        
        <p class="曲"><span class="牌">赏宫花</span>欣逢寿朋。感殷懃祝寿情。寿鹿衔花至。寿鹤向人鸣。<span class="科">合</span>喜逢寿域乐升平。满斟寿酒祝遐龄。</p>
        
        <p class="白"><span class="科">末</span>老先生寿数极高。希夷之数。一百有零。<span class="科">净</span>你怎见得。</p>
        
        <p class="曲"><span class="牌">前腔</span><span class="科">末</span>详观寿征。炯双瞳寿眼清。寿䫉多浮垢。两耳寿毫生。<span class="科">合前</span></p>
        
        <p class="曲"><span class="牌">前腔</span><span class="科">净</span>濙濙寿星。寿筵前分外明。人世难逢寿。五福寿先称。<span class="科">合前</span></p>
        
        <p class="曲"><span class="牌">前腔</span><span class="科">生</span>重斟寿觥。紫金盘寿菓盈。寿烛留长耀。满眼寿香腾。<span class="科">合前</span></p>
        
        <p class="落诗">五柳堂前启寿筵。<br />白头严父散神仙。<br />天中特厚闲中客。<br />八十春秋福寿绵。</p>
        
        <h2 id=ch13 class="chapter"><span class="出题">第十三出　巧夕宫筵</span></h2>
        
        <p class="白"><span class="科">丑上</span>星渡银河月到台。轻风暗送好香来。龙兴此夜应游乐。慢把宫门次第开。自家乃是朝中一个小内臣是也。俺奉大宋皇帝圣旨。守把昭阳宫。宫中郑娘娘。乃是郑参政之女。数月前选入宫中。仙姿玉色。世上无双。圣主幼冲。未经巡幸。虽长门之怨。不买赋于相如。而团扇之嗟。更多情于班婕。今日乃七夕良夜。相约刘娘娘乞巧。五凤楼前。预备巧筵。伺候两位娘娘赏玩则个。</p>
        
        <p class="曲"><span class="牌">秋蕊香</span><span class="科">占</span>堪爱今宵佳景。云断绛河耿耿。<span class="科">旦</span>七襄声歇懽重整。绮席偏妳忻并。</p>
        
        <p class="白">郑娘娘万福。<span class="科">占</span>刘娘娘少礼。<span class="科">旦</span>金盘瓜果御楼前。乞巧无心笑貌妍。<span class="科">占</span>组织迥文成片锦。何曾得近帝王前。<span class="科">旦</span>时当七夕。鹊渡银河。天上人间。良宵第一。<span class="科">占</span>久虚望幸之恩。聊为七巧之会。内侍每将酒过来。<span class="科">丑</span>娘娘。酒斟在此。<span class="科">占</span></p>
        
        <p class="曲"><span class="牌">针线箱</span>翦西风坠梧金井。见碧天月痕分镜。跨银河乌鹊桥填整。信织女牛郎懽庆。几多少乞巧高楼上。把七孔针穿线色分明。<span class="科">合</span>真佳景。满庭瓜果。尽今宵痛饮银瓶。</p>
        
        <p class="曲"><span class="牌">前腔</span><span class="科">旦</span>银烛照画屏秋冷。罗扇扑流萤不定。爱夜光如水天街净。金合内蛛丝谁胜。不须向百子池边去。怎得细说长生殿里情。<span class="科">合前</span></p>
        
        <p class="曲"><span class="牌">解三酲</span><span class="科">占</span>晚妆残兰汤浴暝。麝烟浓翠笼宝鼎。阑杆露湿人犹凭。愁绝处嫩凉生。且黄流凤斝消良夜。管甚么绛帻鸡人报断更。<span class="科">合</span>祈恩幸。纵一年一度。愿比双星。</p>
        
        <p class="曲"><span class="牌">前腔</span><span class="科">旦</span>芳沼中藕残香剩。玉砌畔鸣蛩相应。室中记得神光映。<span class="夹白">如今呵。</span>空肠断紫鸾笙。浪传王母青禽至。欲借缑山白鹤乘。<span class="科">合前</span></p>
        
        <p class="曲"><span class="牌">尾声</span>笑天孙存凡性。人生凡界怎忘情。争奈鸾凰几万程。</p>
        
        <p class="落诗">灵匹渡银河。<br />人间醉绮罗。<br />纱厨闲凤枕。<br />如此良夜何。</p>
        
        <h2 id=ch14 class="chapter"><span class="出题">第十四出　赴试秋闱</span></h2>
        
        <p class="曲"><span class="牌">薄幸</span><span class="科">小生上</span>凉透筠亭。香残莲沼。怕入秋多恨。秋偏到早。有谁知我柔肠断了。秦楼杳。怎能彀鸾亲凤绾。几度向苍天暗祷。</p>
        
        <p class="白">自家为爱青霞之极。百计求懽。才得一宵相聚。别时春暮。今又秋矣。前日见子野说。他要嫁我。不想鸨儿怕他做出事来。移到别处去了。踪迹茫茫。何时得会。好闷杀人也。</p>
        
        <p class="曲"><span class="牌">金衣公子</span>独坐闷无聊。泪纷纷湿素袍。冤家镇日萦怀抱。人如薛涛。情如玉箫。真诚怎比闲花草。<span class="科">合</span>好心焦。朱弦已断。无计续鸾胶。</p>
        
        <p class="曲"><span class="牌">前腔</span>云散楚峰高。望阳台万里遥。临风不觉心如捣。绸缪几宵。追随几朝。情深岂料分离早。<span class="科">合前</span></p>
        
        <p class="曲"><span class="牌">琥珀猫儿坠</span>星前月下。罚愿几多遭。一旦风波没下梢。从今空有梦来邀。<span class="科">合</span>相抛。纵地老天荒。此恨难消。</p>
        
        <p class="白">我想青霞此去。老鸨儿决不放他从良了。这也是烟花业债。不曾了得。</p>
        
        <p class="曲"><span class="牌">前腔</span>宿冤前业。今世料难逃。准拟来生结凤交。想应曾把断香烧。<span class="科">合前净</span></p>
        
        <p class="白">槐花黄。举子忙。宋老先生着我与大宋小宋前去应乡举。如今试期已逼。昨日已辞过老先生。约定早间起程。大宋与我先到十里长亭。小宋不知何事未来。想在书馆中收拾。不免转去催促则个。<span class="科">小生</span>子野请坐。<span class="科">净</span>子京。你怎么如痴如醉。做出这个嘴脸。想是青霞事又发作了。如今去进场。若中得时。任他鸾姿凤质。自来求配。这样烟花下贱。一连取他十七八个。也不为难。想他做甚。我劝你休带怜香惜玉心。顿忘步月登云志。<span class="科">小生</span>子野兄。你不知我心上事。</p>
        
        <p class="曲"><span class="牌">解三酲</span>再不见高髻新妆宫样巧。再不见芍药庭前笑语娇。再不见六么细舞红翻双袖巧。再不见玉笋银筝倚醉调。再不见笑夺香囊流汗满。再不见半揭流酥歌扇摇。<span class="科">合</span>伤怀抱。恨苍天何苦。断我鸾交。</p>
        
        <p class="白"><span class="科">净</span>须干大事。莫恋闲情。况令兄等久。作速起程前去。<span class="科">小生</span>子野兄。我还有一句话儿与你说。</p>
        
        <p class="曲"><span class="牌">前腔</span>我为他罢寝纱厨愁到晓。我为他懒赴华筵饮玉醪。我为他焚香暗祷几被傍人笑。我为他两鬓添丝瘦沈腰。我为他双鸳画上诗难就。我为他连理枝头魂暗消。<span class="科">合前净</span></p>
        
        <p class="白">快去快去。天色已晚。前途好寻投宿。</p>
        
        <p class="曲"><span class="牌">香柳娘</span><span class="科">小生</span>走西风疋马。走西风疋马。夕阳西下。寒鸦古木飞归绝。且停鞭问也。且停鞭问也。烟暝酒旗斜。行踪何处歇。<span class="科">合</span>宿荒村旅舍。宿荒村旅舍。四壁蛩鸣。寒灯半灭。<span class="科">小生</span></p>
        
        <p class="曲"><span class="牌">前腔</span>听敲窗败叶。听敲窗败叶。离心如割梦。魂惊动簷前铁。<span class="科">净</span>我壮怀激烈。我壮怀激烈。直上广寒阙。高将桂枝折。<span class="科">合</span>渐更筹数彻。渐更筹数彻。起点行装。忙随去辙。</p>
        
        <p class="落诗">莫厌途中味。<br />成名在此科。<br />棘闱鏖战罢。<br />同听鹿鸣歌。</p>
        
        <h2 id=ch15 class="chapter"><span class="出题">第十五出　月桂同攀</span></h2>
        
        <p class="曲"><span class="牌">水底鱼</span><span class="科">丑上</span>笔战秋闱。文章官样奇。朱衣头点。姓名虎榜题。</p>
        
        <p class="白">自家姓李名淑。开封府儒学生员。今科幸得文章十分称意。解元稳稳是我了。昨日闻得雍丘二宋。文章甚佳。恐被他夺了我的解元。且到他下处会他一会。宋兄在这里么。</p>
        
        <p class="曲"><span class="牌">前腔</span><span class="科">生</span>心下忧疑。功名事怎期。好分竽瑟。得和失总未知。</p>
        
        <p class="白">李兄拜揖。<span class="科">丑</span>列位兄长拜揖。<span class="科">净</span>李兄曾有佳兆么。<span class="科">丑</span>吉兆颇多。未知可否。明日揭晓。今晚几更来报。我们今夜怎生睡得着。且点起烛来坐坐罢。天明好吃鹿鸣宴。开榜便见。<span class="科">净</span>先生念与我听。<span class="科">丑</span>还是老兄先念来。<span class="科">生</span>斗胆。题目是颜渊。<span class="科">众</span>愿闻。</p>
        
        <p class="曲"><span class="牌">玉胞肚</span>博文约礼。美天姿一闻十知。心中乐不改箪瓢。猛为仁功深克己。仰钻瞻忽见何奇。礼乐为邦万古依。</p>
        
        <p class="白"><span class="科">丑</span>妙哉妙哉。解元必定是你的。<span class="科">生</span>疎才浅学。仅免曳白而已。<span class="科">丑</span>不必太谦。子京兄请念念。<span class="科">小生</span>小弟题目是曾参。<span class="科">众</span>请念念。</p>
        
        <p class="曲"><span class="牌">前腔</span><span class="科">小生</span>事亲养志。孝名儿乾坤永垂。一日里三省吾身。论为仁识先弘毅道传一贯唯无违。忠恕谆谆解众疑。</p>
        
        <p class="白"><span class="科">丑</span>妙哉妙哉。不低以令兄佳作。<span class="科">净</span>我的题目是子思。子思作中庸。待我就把中庸来敷衍。</p>
        
        <p class="曲"><span class="牌">前腔</span>知几为己。致中和位育可期。早须是三近加功。因此上九经敷治。无声无臭德渊微。鱼跃鸢飞问化机。</p>
        
        <p class="白"><span class="科">丑</span>主意不差。<span class="科">净</span>李兄佳作也请念一念。<span class="科">丑</span>小弟题目是孟轲。</p>
        
        <p class="曲"><span class="牌">前腔</span>知言养气。淑诸人愿学仲尼。怪当年战伐纵横。把王道魏齐交说。岩岩气象太山齐。性善初开百世迷。</p>
        
        <p class="白"><span class="科">生</span>高中高中。解元无疑。<span class="科">外</span>天地平如水。龙门日日开。家无读书子。官从何处来。小人报喜的便是。雍丘县宋家兄弟二人都中了。我且到他家报报去。开门开门。<span class="科">净</span>想是中了。报喜的来了。<span class="科">外</span>二位宋相公都中了。第一名解元宋郊。第六名亚魁宋祁。<span class="科">众</span>可喜可喜。<span class="科">生</span>可有一个李相公么。<span class="科">末</span>从头看到尾。并无姓李的。有有有。第三名姓李。叫着李淑。中中了。<span class="科">众</span>同喜同喜。<span class="科">净</span>快将银子多多赏他。<span class="科">末</span>报报报。中了一个张相公。第八名。<span class="科">净</span>莫不是张子野。<span class="科">末</span>是。<span class="科">净</span>同年同年。<span class="科">外</span>请换衣巾。赴鹿鸣宴去。</p>
        
        <p class="落诗">名联虎榜乐如仙。<br />始信姮娥爱少年。<br />寄与读书人苦学。<br />管教平步上青天。</p>
        
        <h2 id=ch16 class="chapter"><span class="出题">第十六出　乡荐荣欢</span></h2>
        
        <p class="曲"><span class="牌">步蟾宫</span><span class="科">外上</span>膝下双儿新贵显。正今日归来庭院。银缸华焰鹊声传。兆送全家懽忭。</p>
        
        <p class="曲"><span class="牌">前腔</span><span class="科">旦</span>凉袭罗衣眉黛浅。闻捷后喜添妆面。<span class="科">红翠</span>麻衣却换锦衣旋。早向华堂开宴。</p>
        
        <p class="白"><span class="科">旦</span>公公万福。<span class="科">外</span>媳妇。且喜你丈夫与叔都中了。今日荣归。恐有人来贺。备下些酒席。<span class="科">旦</span>酒席已备下了。<span class="科">外</span>酒席完备。打扫厅前洁净。</p>
        
        <p class="曲"><span class="牌">玉井莲</span><span class="科">生</span>同气同年。赢得人人忻羡。</p>
        
        <p class="白"><span class="科">生见父介外</span>老夫不求身外事。登科幸有佳儿。蟾宫扳桂折高枝。书香还有继。天道岂无知。<span class="科">生小生</span>十载萤窗今脱迹。争夸双凤联飞。<span class="科">旦</span>人生得第未为奇。要个忠与孝。千古令名垂。<span class="科">外</span>宋郊听道。天下许多饱学秀才不得中。你今忝中解元。须当勉修德业。无负科名。<span class="科">生</span>谨领命。<span class="科">外</span>宋祁你过来。举人进士。非徒等闲。立功立德。以垂不朽。才是吾儿。<span class="科">小生</span>谨领父教。<span class="科">外</span>将酒过来。<span class="科">末</span>酒在此。</p>
        
        <p class="曲"><span class="牌">好事近</span><span class="科">生</span>一战胜群贤。独占鳌头高选。金鞍白马。人人拥道争看。灯窗几年。喜今朝得遂男儿愿。多因是累代阴功。天赠我一门荣显。</p>
        
        <p class="曲"><span class="牌">前腔</span><span class="科">小生</span>滔滔文思涌如泉。更兼学有渊源。风簷寸晷。纵横礼乐三千。身游广寒。感姮娥亲把金杯劝。等闲间丹桂高扳。又还期首登金殿。</p>
        
        <p class="曲"><span class="牌">前腔</span><span class="科">外</span>争夸平步上青天。同胞又喜同年。荷衣挂体。何如彩袖翩翩。书香已传。与燕山并列灵椿传。分明是平地双仙。尽赢得举家懽忭。</p>
        
        <p class="曲"><span class="牌">前腔</span><span class="科">旦</span>须知麟凤产中原。扶摇万里鹏抟。奎光千丈。荧荧直透白垣。欢开玳筵。沸笙歌不忝瑶池宴。看连翩车马盈门。总不比旧时庭院。</p>
        
        <p class="白"><span class="科">外</span>门首諠哗。想是贺客来也。大孩儿与媳妇每快去催整筵席。<span class="科">生</span>设宴懽供笑。迎门贺客多。</p>
        
        <p class="曲"><span class="牌">字字双</span><span class="科">丑</span>媒婆生得舌头便。会辨。裙红袄绿忒新鲜。好看。走来走去脚如船。穷健。花红羊酒眼望穿。罕见。</p>
        
        <p class="白">自家唤做高媒婆。几年前曾与大宋做媒。且喜他兄弟二人都中了举。小宋还不曾有亲。我如今一则去贺喜。二则替小宋做媒。却不是好。</p>
        
        <p class="曲"><span class="牌">前腔</span><span class="科">净上</span>媒婆本是十分全。能干。蓬头花面嘴搽胭。鬼现。有人请我去登筵。盛馔。未曾举筯口流涎。先咽。</p>
        
        <p class="白"><span class="科">丑</span>你做媒婆何这般馋嘴。<span class="科">净</span>我为馋嘴。特特学做媒婆。<span class="科">丑</span>我且问你。到此何干。<span class="科">净</span>闻得新科举人小宋相公不曾有亲。特来做媒。<span class="科">丑</span>这是我的主顾。谁许你抢我的。我与你去见宋老爹去。<span class="科">见科</span>你两人到此。有何话说。<span class="科">丑</span>东乡季枢密有女。年方一十六岁。闻得小宋相公高中。特着我来说媒。<span class="科">净</span>老爹。西乡金员外有一女。年方一十七岁。未曾婚配。闻得小相公高中。着我来说媒。<span class="科">小生</span>禀爹爹知道。待孩儿会试后回来。从容议亲未晚也。<span class="科">外</span>也说得是。</p>
        
        <p class="落诗">这段姻缘真不俗。<br />赤绳系定夫妇足。<br />不劳二妪来为媒。<br />书中有女颜如玉。</p>
        
        <h2 id=ch17 class="chapter"><span class="出题">第十七出　亲忆琼英</span></h2>
        
        <p class="曲"><span class="牌">新水令</span><span class="科">净上</span>小窗低坐闷无言。掌上珠几时能见。忆分离花正鲜。到如今雪飞乱。光景频迁。不由人不伤感。</p>
        
        <p class="白">老身郑参政之妻是也。自从女孩儿入宫之后。朝思暮想。去时春半。今又冬残。雪飞梅吐。触物思人。教我好难消遣也。<span class="科">丑</span>禀夫人知道。早间蒙分付安排酒席。如今已完备了。<span class="科">净</span>既完备。候老爹赏梅回来。一同宴饮庆赏则个。</p>
        
        <p class="曲"><span class="牌">步步娇</span><span class="科">末</span>鹤氅溪桥。寻梅游玩。寒玉枝头绽。芳姿雪衬妍。瘦影清香。牵引吟情远。踏雪暮归来。正红炉煖阁开佳宴。</p>
        
        <p class="白"><span class="科">净</span>相公。去年冬赏雪观梅。与女孩儿同懽同乐。同畅同饮。几时再能彀一同懽乐。今且景物依然。但不见我琼英一面。<span class="科">末</span>夫人。我心更切。但事势至此。徒悲无益。<span class="科">丑</span>梅雪争春可爱可乐。料小姐深居帝宫。自有福庆。不须挂念。且开怀畅饮则个。</p>
        
        <p class="曲"><span class="牌">折桂令</span>满长安柳絮风颠。密洒歌楼。飘湿茶烟。偷闲过三友亭前。寒枝封遍。一段香传。饮羊羔金帐婵娟。费吟哦惹动逋仙。地白风寒。休要触物思人。总不如醉倒芳筵。</p>
        
        <p class="白"><span class="科">末</span>清觞未举。痛泪先流。我孩儿怎晓得这般苦楚呵。<span class="科">丑</span>你看那人踏雪寻梅。那人寒江独钓。何等消遥自在。老爹何独这般苦怨。</p>
        
        <p class="曲"><span class="牌">江儿水</span><span class="科">末</span>谩说道观梅屐钓雪船。他胸中不染分离怨。我经年不睹娇儿面。几回望断昭阳殿。杳杳雀钗袿襈。垂老何依。白首萧条庭院。</p>
        
        <p class="白"><span class="科">净</span>琼英我儿。</p>
        
        <p class="曲"><span class="牌">雁儿落</span>我为你痛心肠常挂牵。我为你恶怀抱难消遣。我为你梦残更接旧容。我为你逢好景添长叹。我为你厌吃了珍馐味。我为你晨夕里枉熬煎。我为你害得庞儿瘦。我为你泪眼几曾干。天好与人行方便。若得天也么怜。放回归拜谢天。</p>
        
        <p class="曲"><span class="牌">侥侥令</span><span class="科">末</span>骨肉东西意惨然。知甚日再团圆。莫道寒江深千丈。比我意中悲尤自浅。</p>
        
        <p class="曲"><span class="牌">收江南</span><span class="夹白"><span class="科">净</span>呀。</span>早知道这般隔绝呵。到不如嫁民间。三朝半月见何难。往来会聚定多番。说甚么荣谐帝㜕。端的是佳人薄命断亲缘。</p>
        
        <p class="曲"><span class="牌">园林好</span><span class="科">末</span>只愁他长门愦冤。又愁他柔躯病缠。种种思量都遍。杳没个信音传。</p>
        
        <p class="白"><span class="科">净</span>绿鬟。你看外面甚么人嚷。你去看看。<span class="科">丑</span>无缘住金屋。马扁作生涯。自家早为内官。不想时乖命蹇。忤犯章献太娘娘。逐出在外多年。衣食不敷。只得各处设骗。昨日闻得此间有郑参政一女。唤名琼英。春间选入宫中。一向杳无消息。夫妻二人日夜悲怨。不免假作宫中出来寄信。骗他一顿酒食吃。或者有些谢礼。权且将就收下。此间就是他门首。不免径入。丫鬟。烦你通报一声。<span class="科">丑见介末</span>内相到舍。有何见谕。<span class="科">丑</span>郑娘娘差我来报喜信。<span class="科">末</span>何喜来报。<span class="科">丑</span>娘娘德貌双全。万岁爷懽爱之极。半月前册为美人。特差我来报知。<span class="科">末净</span>如此谢天谢地。<span class="科">末</span>此人面貌张惶。必是假说。只怕没有此事。<span class="科">丑</span>此事实的。听我说娘娘的受用。</p>
        
        <p class="曲"><span class="牌">沽美酒</span>芙容台熊梦轩。牙为簟臂供眠。翠绕珠围锦绣联。镇日醉百花筵。吹玉笛。奏冰弦。凤皇楼通宵懽忭。六宫中人人争羡。我呵眼见他爱专宠专赛仙。<span class="夹白">呀。</span>且开怀把玉觞频劝。</p>
        
        <p class="白"><span class="科">末</span>有劳贵客冒雪冲寒。丫鬟。你去整备筵席。<span class="科">小旦</span>筵席排在煖阁。庭中梅花正开。传杯弄盏。到有些景趣。如今大雪飘飘。吟诗作赋。何等快乐。禀老爹。酒在此了。<span class="科">丑</span></p>
        
        <p class="曲"><span class="牌">清江引</span>乍相逢客主两交欢。世事休闲管。风裁雪又满。春透梅花煖。把香醪急酾来休缓。</p>
        
        <p class="白">告回了。<span class="科">末</span>乏物相款。屈留相住数日。<span class="科">丑</span>娘娘专等回复。限期紧急。不敢稽迟。<span class="科">末</span>去意已决。难以曲留。夫人可取金段二端。银花一对。奉作谢仪。再将白金二十两。以为谢意。<span class="科">净</span>礼物俱在此。<span class="科">丑</span>不敢受。若是娘娘知道。奴婢该死。<span class="科">末</span>理之当然。收下收下。</p>
        
        <p class="落诗">天上元无路。<br />书传抵万金。<br />承恩自今始。<br />深慰白头心。</p>
        
        <p class="白"><span class="科">丑吊场</span>好笑好笑。正是一日不识羞。三日不忍饿。我只将几句谎话。说了这桩空头事体。骗了他许多东西。今日就骤然发迹了也。只怕机关败露招刑罚。到底方知骗不安。<span class="科">下</span></p>
        
        <h2 id=ch18 class="chapter"><span class="出题">第十八出　琼英闺闷</span></h2>
        
        <p class="曲"><span class="牌">霜天晓角</span><span class="科">占上</span>双亲衰老。梦越关河渺。别久浑无音耗。令人几度魂消。</p>
        
        <p class="白">瑶花碎舞簷前雪。玉盆脂水红冰结。寒重嬾梳妆。妆成愁更长。重瞳难见面。枉落梅花片。寂寞苦何胜。思亲双泪零。琼英自别双亲。时常怀念。侍奉无由。痛肠如割。<span class="科">丑</span>无数宫中年少女。一般花貌不同看。禀娘娘知道。今早皇上拜娘娘为妃。想不久轮到娘娘了。<span class="科">占</span>休得闲说。<span class="科">丑</span>各宫娘娘都懽懽喜喜。随时歌动管弦。娘娘独自闷闷昏昏。逐日泪沾襟湿。不知为着甚来。<span class="科">占</span>我心中之事。你怎晓得。<span class="科">丑</span>奴婢也略晓得一二。<span class="科">占</span>你既晓得。说一番我听。</p>
        
        <p class="曲"><span class="牌">刘泼帽</span><span class="科">丑</span>六宫谁比如花貌。冷凄凄苦楚难熬。尘埋玉辇何时到。<span class="科">合</span>都是五行招。也不用多烦恼。</p>
        
        <p class="白"><span class="科">占</span>你说差了。我心事全不在此。<span class="科">丑</span>我今番定要说着。</p>
        
        <p class="曲"><span class="牌">前腔</span>白云万里高堂杳。想晨昏甘旨谁调。风中烛焰应难保。<span class="科">合前占</span></p>
        
        <p class="白">说得是。言及至此。使我不觉凄然泪下。<span class="科">丑</span>且免愁烦。奴婢整酒。与娘娘解闷则个。<span class="科">占</span>不必如此。但烧一炷香来。待我告天祈祷双亲寿考。<span class="科">丑</span>香案已排。奴婢告退。<span class="科">占</span>上苍。愿我爹娘寿福康宁。遐龄永久。爹娘怎知我在此保佑也。不免把一年受过凄凉。诉与上苍知道。</p>
        
        <p class="曲"><span class="牌">六犯清音</span>长门春静。昭阳天杳。愁见玉林晴晓。万紫千红。教人怎不心焦。眼望羊车过。空传凤吹调。抛珠泪。湿鲛绡。镂金香带褪纤腰。怎如得黄鹂对语丝条上。怎如得粉蝶双栖锦树梢。鸾翘慵整。蛾眉倦描。羞颜却惹桃花笑。闷无聊。声调鹦鹉。误听是宣朝。</p>
        
        <p class="曲"><span class="牌">前腔</span>景当清暑。芙蓉香杳。簟展琅玕青小。齐纨风动。蓝烟宝篆轻飘。寂莫悲长昼。炎蒸恨独宵。情难遣。景自饶。骊珠蕖满绽卜萄。几时得水晶帘畔听金缕。几时得玳瑁筵前赐玉醪。孤辰应犯。愁烦怎逃。五星不遇红鸾照。六龙遥。薰风殿阁。长日五弦操。</p>
        
        <p class="曲"><span class="牌">前腔</span>金飚轻透。银蟾光皎。玉宇纤尘凝扫。天街凉夜。冷人不觉魂消。独坐看牛女。含娇渡鹊桥。人还隔。意转寥。谩随玉女学吹箫。怕听着嘹嘹只雁云边唳。怕说着两两文鸳沼内交。黄花初绽。碧梧渐凋。御沟流叶空来到。最难熬。潇潇疎雨。隔夜响芭蕉。</p>
        
        <p class="曲"><span class="牌">前腔</span>彤云低罩。严天施巧。六出纷飞林杪。玉梅香吐。闲看转觉情摇。梦短欹孤枕。忧多问六爻。冰衾重。玉漏迢。叮当铁马闹风敲。谁怜我心寒不觉薰笼煖。谁怜我院冷空将兽炭烧。冤深撮合。佳期望劳。从来不拜承恩诏。幸难侥。新妆飞燕何处逞妖娆。</p>
        
        <p class="曲"><span class="牌">尾声</span>芳姿二八幽宫俏。四景尽伤怀抱。唱断清音天听高。</p>
        
        <h2 id=ch19 class="chapter"><span class="出题">第十九出　催赴春闱</span></h2>
        
        <p class="曲"><span class="牌">谒金门</span><span class="科">生上</span>疎雨净。帘外好花开并。骨肉无缘长合并。顿成愁万顷。<span class="科">旦</span>淡扫眉妆不整。可叹鸾镜分影。此去龙头独领。断肠鸳帐冷。</p>
        
        <p class="白">解元准定去了。闺阃之情。谁人不恋。正是成名为俊杰。割爱是男儿。切莫牵挂奴家。<span class="科">生</span>娘子言之有理。但情之所钟。不能自遣耳。不知娘子有何嘱付。<span class="科">旦</span></p>
        
        <p class="曲"><span class="牌">琐窗寒</span>办行装急早趋程。万里风霜岂惯经。怕难调水土。摄养须精。加餐强饮。时衣煖冷。若成名便还乡井。<span class="科">合</span>老天端的不管我离情。枉然双泪盈盈。</p>
        
        <p class="曲"><span class="牌">前腔</span><span class="科">生</span>怅青春芳草烟凝。陌上骊驹作意鸣。正鸾俦爱密。一旦遐征。钗分镜剖。中心耿耿。望看承高堂衰景。<span class="科">合前旦</span></p>
        
        <p class="白">解元莫凄惶。公公叔叔来了。</p>
        
        <p class="曲"><span class="牌">绕地游</span><span class="科">外</span>期催南省。膝下斑衣冷。人未别先成悲哽。<span class="科">小生</span>春云压岭。行色含愁整。酒欲醒离愁不醒。</p>
        
        <p class="白"><span class="科">外</span>孩儿。春闱催赴。行不宜迟。今日大吉之辰。起程最利。不知行李收拾完备未曾。<span class="科">二生</span>行李已收拾完备了。爹爹在堂。孩儿怎生抛舍。<span class="科">外</span>孩儿。你晓得事君尽忠。即事亲尽孝一般。养体不如养志么。<span class="科">二生</span>谨依严命。就此拜别。<span class="科">外</span>看酒。<span class="科">末</span>消愁惟有酒。逢兴便吟诗。老爹。酒在此了。</p>
        
        <p class="曲"><span class="牌">三学士</span><span class="科">外</span>满饮金卮送远行。愿汝等早早成名。亲闱莫恋斑衣舞。帝里须夸彩仗迎。<span class="科">合</span>会看天衢双骥骋。名和姓海内称。</p>
        
        <p class="曲"><span class="牌">前腔</span><span class="科">旦</span>辛苦休辞此日行。携书剑早赴神京。雄才定占春闱选。故里还期昼锦荣。<span class="科">合前</span></p>
        
        <p class="曲"><span class="牌">前腔</span><span class="科">生</span>只为功名勉强行。免不得冷落椿庭。飞腾欲显趋庭教。定省难违爱日诚。<span class="科">合前</span></p>
        
        <p class="曲"><span class="牌">前腔</span><span class="科">二生</span>千里莺花得意行。远迢迢骤马长征。欢生杏苑春风酒。债了芸窗夜雨灯。<span class="科">合前</span></p>
        
        <p class="落诗">亲在游何远。<br />还愁行路难。<br />更尽一杯酒。<br />离别何足叹。</p>
        
        <h2 id=ch20 class="chapter"><span class="出题">第二十出　怡情旅邸</span></h2>
        
        <p class="曲"><span class="牌">满庭芳</span><span class="科">生上</span>云断青山。烟消绿野。离人最怕芳时。鸟啼花落。偏惹客心悲。总有游丝万丈。恨无由绊住遐思。高堂杳鸾闺寂莫。泪向暗风垂。<span class="科">小生</span>行程何日尽。五云天阙犹迷。<span class="科">净</span>望杏花深处。风荡酒旗。<span class="科">末</span>试且开怀一醉。垂柳下暂系群骊。<span class="科">合</span>还期望宴琼林胥衣锦。</p>
        
        <p class="白"><span class="科">相见科净</span>动问尊兄高姓甚表。<span class="科">末</span>姓孙名奭。<span class="科">净</span>久闻。<span class="科">末</span>二位尊兄高姓甚表。<span class="科">生</span>姓宋名郊。<span class="科">小生</span>姓宋名祁。<span class="科">末</span>二位莫非就是夏安州席上赋落花诗的么。<span class="科">小生</span>正是。<span class="科">末</span>好一句金谷危楼到地香。<span class="科">生</span>一时杜撰。何足称诵。<span class="科">末</span>好一联将飞更作回风舞。已落犹成半面妆。<span class="科">小生</span>乱道。<span class="科">净</span>你休要班门弄斧。还有头号诗人在这里。<span class="科">末</span>失问尊兄高姓甚表。<span class="科">净</span>姓张名子野。<span class="科">末</span>三中先生。<span class="科">净</span>何故叫我做三中。<span class="科">末</span>尊兄词有眼中泪心中事意中人之句。以此号为三中先生。<span class="科">小生</span>既是就词取号。何不唤做三影。<span class="科">末</span>愿闻其说。<span class="科">小生</span>张兄词最得意是云破月来花弄影。浮萍断处见山影。隔墙送过秋千影这三句。所以当唤作三影。<span class="科">净</span>三影也不好。我曾有诗云。不须行酒令。任意倒芳樽。你每唤我做令尊。却不是好。<span class="科">末</span>我曾记得诗有云。四郊无盗贼。卖剑买耕牛。若依底字得号。该唤做贼牛。<span class="科">净</span>正是善戏谑兮。如今天色已晚。大家不免趱行几步。<span class="科">生</span>既如此。请了。</p>
        
        <p class="曲"><span class="牌">甘州歌</span><span class="科">生</span>青云万里。信英雄足下。自有阶梯。春闱催赴。早登程逐伴奔驰。残红远道家何在。垂白高堂梦不违。<span class="科">合</span>图名利。叹别离。韶华空满楚江湄。经风卧。带月炊。何时醉赋杏园诗。</p>
        
        <p class="曲"><span class="牌">前腔</span><span class="科">小生</span>寒窗十载余。论男儿壮志。岂肯卑栖。门闾须换。幸文章际遇昌期。题名共列黄金榜。献策同登白玉墀。<span class="科">合</span>蛟髯奋。凤翅齐。桃花春浪锦鳞飞。龙为马。锦作衣。六街争看状元归。</p>
        
        <p class="曲"><span class="牌">前腔</span><span class="科">末</span>融和日正迟。见园林多少。紫绝红奇。春光如海。飏晴空落絮沾泥。烟中画蠲冲兰渚。花外流莺唤竹枝。<span class="科">合</span>山连水。路绕溪。马蹄香印落花泥。莎村杳。野店稀。轻风卷起酒家旗。</p>
        
        <p class="曲"><span class="牌">前腔</span><span class="科">净</span>长亭傍水西。见秋千红粉。笑语声低。游人如蚁。转朱轮蓦过香堤。阳春不散穷途恨。丽景翻牵故国思。<span class="科">合</span>魂将断。心更悲。恼人杜宇隔花啼。催征斾。瞻帝畿。五云深处凤楼迷。</p>
        
        <p class="曲"><span class="牌">尾声</span>行劳倦日暝时。停鞭沽酒不须疑。共醉前村灯下杯。</p>
        
        <p class="落诗">千里莺花春正妍。<br />客怀何事转凄然。<br />南宫多士如云集。<br />莫让先生先着鞭。</p>
        
        <p class="白"><span class="科">末小生吊场</span>熟察尊兄。必妙于风情者。适间家兄在上。不敢细谈。途中无以为乐。同到前楼。红裙一醉何如。<span class="科">末</span>正合吾意。<span class="科">净</span>你两人瞒得我好。令兄行路劳倦。后楼上歇息去了。我每且自取乐则个。<span class="科">小生</span>此间妓女。必无可意者。<span class="科">净</span>若要可意。除非是董青霞。<span class="科">末</span>青霞想是宋兄贵俵。<span class="科">净</span>不是甚俵。却是心肝。店主人安排酒过来。我每唱饮一杯。<span class="科">丑</span>酒在此。<span class="科">旦上</span>动人红一点。醉客酒千钟。列位相公万福。<span class="科">众</span>姑娘免礼。<span class="科">旦</span>只是奴家一人来奉酒。<span class="科">末</span>便是你也罢。<span class="科">众饮酒介旦唱</span></p>
        
        <p class="曲"><span class="牌">对玉环</span>花下双成。妖娆何足称。月下崔莺。娉婷何足称。百媚自天生。千娇许谁并。妙舞春风。香袅薄罗轻。醉唱春风。音调金缕清。</p>
        
        <p class="曲"><span class="牌">清江引</span>身材十分生得俊。蕴藉风流性。千金买笑难。二八春方盛。倘才郎一见浑如命。</p>
        
        <p class="白"><span class="科">众</span>好唱好唱。再唱一个相思曲儿我们听。<span class="科">旦又唱</span></p>
        
        <p class="曲"><span class="牌">对玉环</span>密约难成。凝妆空待等。暗卜难逢。焚香空待等。渐渐到三更。才郎不志诚。泪满鲛绡。难当今夜情。独抱衾裯。中宵等到明。</p>
        
        <p class="曲"><span class="牌">清江引</span>才郎果然多薄幸。害得我恹恹病。若还得见他。定不饶他醒。又只恐罚酒时心不硬。</p>
        
        <p class="白"><span class="科">末</span>越唱越妙。明日奉谢。</p>
        
        <p class="落诗">夜深香冷灯残。<br />曲罢酒阑人散。</p>
        
        <h2 id=ch21 class="chapter"><span class="出题">第二十一出　红楼遣思</span></h2>
        
        <p class="曲"><span class="牌">西地锦</span><span class="科">占上</span>何事愁侵眉黛。燕来人未归来。梦魂不怕云山碍。一春长绕天涯。</p>
        
        <p class="诵"><span class="牌">卜算子</span>顿觉带围儿。不似前番紧。梦里成双醒又单。真个情难忍。　　过约不归来。欲倩东风引。日日簷前噪鹊声。全没些儿准。</p>
        
        <p class="白">奴家想宋子京。几番成病。前日有人说他晓得我在这里。要来探望。使我终日悬悬。玉人不到。好难消遣也。难消遣也。</p>
        
        <p class="曲"><span class="牌">黄莺儿</span>妆镜晓慵开。卷珠帘燕子来。冤家去后知何在。高车未回风流愿乖。孤眠羞把鸳衾盖。<span class="科">合</span>想多才。双流粉泪。顿觉减香腮。</p>
        
        <p class="曲"><span class="牌">前腔</span>对景越伤怀。并头花空满台。今番受尽相思害。敲断宝钗。谁怜病骸。告苍天只愿相逢再。<span class="科">合前</span></p>
        
        <p class="曲"><span class="牌">六么令犯忆多娇</span>佳期枉猜。知他甚日归来。前春共赏海棠开。忽见花衰。依旧教我愁满怀。<span class="科">合</span>好景难挨。好景难挨。踏遍花前绿绮阶。</p>
        
        <p class="曲"><span class="牌">前腔</span>忧来怎挨。玉醪空泛鸾杯。可怜心焰已成灰。怎得苍天。默佑使我情永偕。<span class="科">合前</span></p>
        
        <p class="白">憔悴多因万里人。百花亭上又经春。愁来无计惟躭睡。梦里相逢也是真。没情没绪。不免进去假寐则个。</p>
        
        <p class="曲"><span class="牌">双劝酒</span><span class="科">丑</span>才高貌奇。青春年纪。风流运低。难逢美妓。红楼一女俏容仪。今日里稳是佳期。</p>
        
        <p class="白">自家唤作范银团。如山如海势如官。一生只爱红和翠。柳陌花阶着意钻。昨日闻得有个妓女。唤名青霞。生得十分娇俊。只是不肯接客。想没有中他意的姑老。若是我去。定然接我。此间是他门首。不免径入则个。<span class="科">旦</span>惯摆迷魂阵。忙开接客门。相公尚姓。<span class="科">丑</span>我是范银团。<span class="科">旦</span>久闻久闻。<span class="科">丑</span>贤姐就是青霞么。<span class="科">旦笑云</span>正是正是。<span class="科">丑</span>春山眉。秋波眼。杨柳腰。樱桃口。果然名不虚传。<span class="科">旦</span>实不相瞒。青霞是奴家妹子。奴家唤名鹤仙。<span class="科">丑</span>我道你有年纪了。你妹子怎不出来相见。<span class="科">旦</span>他与宋子京两情相好。从别后一年不接客了。<span class="科">丑</span>虽然如此。想是没有中他意的姑老。请他出来。我自有话说。<span class="科">旦</span>妹子有请。<span class="科">占</span>春来人不来。梦醒愁难忍。相公万福。<span class="科">丑</span>一见娇姿。令人魂飞魄散。我有三十两白银在此。烦做一东道。我每乐一乐。在你妹子房里去。<span class="科">占</span>房儿窄小。难以排酒。<span class="科">丑</span>不妨不妨。房小心宽。酒薄情浓。<span class="科">占</span>姐姐。你且相陪。我身子有些不快。进去睡也。<span class="科">丑</span>青霞见弃我小弟么。<span class="科">占</span>不敢。<span class="科">旦</span>妹子。范相公在此。你且勉强陪奉则个。<span class="科">丑</span>二位贤姐请酒了。</p>
        
        <p class="曲"><span class="牌">罗帐里坐</span>春花正吐。春莺正啼。当此不乐。岂为得计。千金肯惜。偎红倚翠。<span class="科">合</span>娇歌妙舞郁金杯。尽打破愁城万叠。</p>
        
        <p class="曲"><span class="牌">前腔</span><span class="科">旦</span>五花宝马。千金美衣。风流洒落。如君有几。多蒙光顾。不胜之喜。<span class="科">合前丑</span></p>
        
        <p class="白">青霞。你陪我一杯。<span class="科">占不肯介丑怒科</span>小娘我见了千千万万。怎的弃嫌我。可恶可恶。叫小厮。你与我打。<span class="科">旦</span>相公息怒。</p>
        
        <p class="曲"><span class="牌">前腔</span><span class="夹白"><span class="科">丑</span>我将这</span>黄金似土。白玉如泥。回天转日。从来权势。如今不顺。终遗后悔。<span class="科">合前</span></p>
        
        <p class="曲"><span class="牌">前腔</span><span class="科">占</span>山盟已定。鸾情怎移。倚强逞富。难违道理。要成配偶。江枯岳圮<span class="科">合前丑</span></p>
        
        <p class="白">罢罢。礼下于人。必有所求。只得行一跪礼。你顺我一顺何如。<span class="科">占</span>好不识羞。谁来睬你。闭门不管窗前月。一任梅花自主张。<span class="科">下丑</span>贱人。我有金银没俵子。稀罕你。<span class="科">旦</span>妺子年小。不知世事。望乞恕罪。望乞恕罪。</p>
        
        <h2 id=ch22 class="chapter"><span class="出题">第二十二出　紫禁明扬</span></h2>
        
        <p class="曲"><span class="牌">海棠春</span><span class="科">外上</span>桃李满枝花。尽在门墙下。</p>
        
        <p class="白">盛时选士贡闱开。海宇闻风献艺来。心效权衡求实效。岂闻蓬荜有奇才。自家考试官是也。昨日开榜。中式举人例该今日参谒。左右。但有举子到来。即便通报。</p>
        
        <p class="曲"><span class="牌">前腔</span><span class="科">小生</span>兄弟并嵬科。声誉暄朝野。</p>
        
        <p class="白"><span class="科">相见科生</span>宋郊与宋祁荷蒙高举。无任感激。特先谒谢。<span class="科">外</span>场中所试。惟汝之诗得西昆正体。故取为第一。<span class="科">生</span>多蒙大人擢荐。<span class="科">外</span>宋祁。汝采侯诗最擅场。其色映堋云烂。声迎羽月驰一联。可上追唐人。故取为第三。传我衣钵。<span class="科">小生</span>末学何幸。承此盛恩。<span class="科">外</span>老夫无私。你兄弟才华可爱可爱。自是罕及。</p>
        
        <p class="曲"><span class="牌">马蹄花</span>英俊无加。八斗才名四海夸。我品题不谬。校阅惟精。藻鉴何差。昆山双玉美无瑕。明庭投献应高价。谅平生尚友阿衡。喜于今熙载重华。</p>
        
        <p class="曲"><span class="牌">前腔</span><span class="科">小生生</span>多谢褒嘉。<span class="夹白">我兄弟二人呵。</span>浅陋真如井底蛙。诗惭曹建。学歉杨云。德愧姜牙。一朝荐拔德无涯。姓名幸免居人下。感相传衣钵宗工。敢自负梁栋皇家。</p>
        
        <p class="白"><span class="科">外</span>明日该廷试。你兄弟两人可预养精神。以充大对。<span class="科">生</span>多谢先生指教。</p>
        
        <p class="落诗">战捷南宫羡二难。<br />明朝挟艺上金鸾。<br />董生莫负天人策。<br />学行还期百世刊。</p>
        
        <h2 id=ch23 class="chapter"><span class="出题">第二十三出　双桂联芳</span></h2>
        
        <p class="白"><span class="科">末上</span>圣主临轩策治安。近臣如雨侍金銮。争夸文气连奎璧。共羡威仪陋汉官。下官乃宋朝中一个黄门是也。今日圣主临轩策士。不免在此伺候则个。<span class="科">生净小生丑上</span></p>
        
        <p class="曲"><span class="牌">上林春</span>香雾青霏。祥云红绕。千官拥金銮殿晓。鸣鞘隐隐声传。仰见龙鳞日耀。</p>
        
        <p class="白"><span class="科">末</span>圣驾已升殿了。廷试诸士不得近前。就此敷对。皇帝制曰。朕闻治本于道。道修于学。帝王致治之术。及为学术之要。尔当详悉以对。<span class="科">生</span></p>
        
        <p class="曲"><span class="牌">阅金令</span><span class="夹白">臣宋郊。臣闻</span>继天出治。代有哲君。独赞重华绍放勋。功齐干与坤。唐虞逝。陵夷不可论。<span class="科">小生</span></p>
        
        <p class="曲"><span class="牌">前腔</span><span class="夹白">臣宋祁。臣闻</span>帝王治法。载在典坟。要务须还成性存。真为众妙门。<span class="夹白">且住。我将这三坟五典。八索九丘。讲起来呵。</span>成功太。焕乎其有文。<span class="科">丑</span></p>
        
        <p class="曲"><span class="牌">前腔</span><span class="夹白">臣李淑。臣闻</span>圣贤所学。不在饱温。正业惟将德性尊。知行岂必分。狥谬误。多由识见昏。<span class="科">净</span></p>
        
        <p class="曲"><span class="牌">前腔</span><span class="夹白">臣张先。臣闻</span>股肱元首。明良喜闻。虎有风从龙有云。渭莘多隐沦。勤征聘先明莸与薰。</p>
        
        <p class="白"><span class="科">末</span>诸士试策已尽。御览去了。少刻就有玉音到来。<span class="科">众</span>且等候。</p>
        
        <p class="曲"><span class="牌">六么令</span><span class="科">末</span>策陈晁董。草茆言深动宸衷。胪传金殿响流鸿。齐拜赐帽花红。绿袍着处君恩重。</p>
        
        <p class="白"><span class="科">占</span>圣旨到来。宋祁文理精通。第一甲进士。宋郊文理明顺。第二甲进士。张先李淑。俱第三甲进士。谢恩。<span class="科">谢恩科众</span>风流黄榜客。济楚绿衣仙。<span class="科">众</span>列位贺喜。殿下朱帘垂上。想是皇太后升殿。</p>
        
        <p class="曲"><span class="牌">前腔</span><span class="科">众</span>坤宫驭统。助飞龙尚在年冲。垂帘亲理万几丛。寰宇内乐时雍。诏宣纶綍人钦奉。</p>
        
        <p class="白">奉皇太后旨。宋郊兄也。宋祁弟也。弟不可以先兄。依序而坐。该衙门用鼓乐送新进士归第。<span class="科">众谢恩科</span>列位。明日早赴琼林大宴。正是一色杏花红十里。状元归去马如飞。<span class="科">下内叫</span>奉圣旨。着黄门给事陪宴。<span class="科">末</span>奉圣旨着我琼林陪宴。不免先到杏园之中。催办酒席则个。</p>
        
        <p class="曲"><span class="牌">窣地锦裆</span>少年三策献重瞳。柳色新袍赐九重。男儿到此是豪雄。济济瀛洲步同。<span class="科">众鼓乐上</span></p>
        
        <p class="曲"><span class="牌">前腔</span>均承霄汉渥恩浓。宴设琼林罗绮丛。天街十里杏花红。人似神仙马似龙。</p>
        
        <p class="白"><span class="科">末</span>此间正是杏园。请状元下马。<span class="科">众相见介</span>琼林华宴。胜似登仙。人生至此。不亦乐乎。<span class="科">生</span>仰荷圣恩。实惭侥幸。<span class="科">末把酒介</span></p>
        
        <p class="曲"><span class="牌">画眉序</span>天马步瀛洲。恩赐黄封杏花酒。喜难兄难弟。并占鳌头。览对策虽可祁前。论雁序何当郊后。<span class="科">合</span>自今莫负登庸宠。赤心共扶元首。</p>
        
        <p class="曲"><span class="牌">前腔</span><span class="科">生</span>龙衮受双球。仪凤祥麟在廷薮。喜风云际会。懋著嘉猷。金阙静西顾忧纾。玉堂闲东封书就。<span class="科">合前</span></p>
        
        <p class="曲"><span class="牌">前腔</span><span class="科">净丑</span>清世足文俦。万丈奎光烛台斗。喜皇家密网。一旦都收。四海庆双桂联芳。千年羡三元擢秀。<span class="科">合前</span></p>
        
        <p class="曲"><span class="牌">前腔</span><span class="科">小生</span>华宴列奇馐。翠釜駝峰世罕有。喜名荣烧尾。绫饼红绸。冠盖拥柳障青围。弦管应鹂簧春奏。<span class="科">合前</span></p>
        
        <p class="曲"><span class="牌">扑灯蛾</span><span class="科">众</span>金樽频劝酬。金樽频劝酬。归马天街骤。转过垂杨路。不觉夕阳时候也。感深厚。待贤礼数遇成周。今朝不负。十年窗下。黄卷苦埋头。</p>
        
        <p class="曲"><span class="牌">意不尽</span>一章奏表还摛就。醉梦后遥听钟漏。齐具衣冠拜冕旒。</p>
        
        <p class="落诗">风㬉杏花天。<br />人醉琼林酒。<br />一科两状元。<br />亘古何曾有。</p>
        
        <h2 id=ch24 class="chapter"><span class="出题">第二十四出　冰壶重会</span></h2>
        
        <p class="曲"><span class="牌">番卜算</span><span class="科">生上</span>春昼日迟迟。朝罢身无事。流莺百啭度高枝。不觉添诗思。</p>
        
        <p class="白">下官退食自公。喜无俗事。且到花前吟诗数首。左右。但有客来。即便通报。<span class="科">净</span>好鸟枝头亦朋友。<span class="科">丑</span>落花水面皆文章。<span class="科">丑</span>子野同往。<span class="科">净</span>李年兄何往。<span class="科">丑</span>去访公序。<span class="科">净</span>如此同行。<span class="科">丑</span>子野兄我与你闲论一论。你有云破月来花弄影之句。信是奇才。子京有红杏枝头春色闹之句。亦是作家。公序诗全无奇特。为何连中三元。<span class="科">净</span>他有阴骘。<span class="科">丑</span>有何阴骘。<span class="科">净</span>他曾编竹桥渡蚁。<span class="科">丑</span>说那里话。编竹桥渡蚁。就中了三元。若是造石桥渡了牛。倒中十元。<span class="科">净</span>不要闲说。此间是公序署所。不免径入则个。<span class="科">生</span>闭门吟正苦。客来且解围。<span class="科">见介丑</span>会元天下才。状元天下福。公序连中三元。可谓才福俱全矣。<span class="科">生</span>君子论才不论福。<span class="科">丑怒科</span>若论真才。尽有强似你的。呀。怎的有一个和尚进来。道不同不相为谋。请别了。<span class="科">净丑先下末</span>相识满天下。知心能几人。小僧与二宋情好甚密。且喜他兄弟迭中状元。今日云游到此。不免进去一贺。<span class="科">见科生</span>远劳下顾。薄酒排尘。</p>
        
        <p class="曲"><span class="牌">好姐姐</span><span class="科">末</span>玉堂重瞻令仪。百朋锡懽情难拟。<span class="夹白"><span class="科">生</span>别后曾拟我否。<span class="科">末</span></span>江云渭树。常萦别后思。<span class="科">生</span>思前事。一科两首言如戏。今日知君术甚奇。</p>
        
        <p class="曲"><span class="牌">前腔</span><span class="科">末</span>莫辞香风玉卮。人生世青春能几。笙歌酬劝。从教照底。<span class="科">生</span>逢知己。酣情不饮杯中醴。洞口桃花也笑痴。</p>
        
        <p class="白"><span class="科">末</span>小僧明日就要别了。<span class="科">生</span>到处为家。何不宽住几日。</p>
        
        <p class="落诗">才得相逢又相别。<br />阳关三唱不胜情。</p>
        
        <h2 id=ch25 class="chapter"><span class="出题">第二十五出　遐忆青娃</span></h2>
        
        <p class="曲"><span class="牌">生查子</span><span class="科">小生上</span>相思病渐成。绕梦阳台下。春色又凋零。心事和谁话。</p>
        
        <p class="白">小生与青霞别后。朝夕萦思。如今花落春归。好伤感也。</p>
        
        <p class="曲"><span class="牌">二犯傍妆台</span>终日自嗟吁。玉人庭院。何事隔天涯。听啼乌肠欲断。对明月恨愈加。记得鸳帏私语切。好处成愁只为他。<span class="科">合</span>又逢春尽。蕙兰吐花。几时得见俏冤家。</p>
        
        <p class="曲"><span class="牌">前腔</span>空思那日醉流霞。一从别后。忘却饭和茶。禁不得身如病。止不住泪如麻。岂料相思成瘦损。追悔当初设誓差。<span class="科">合前</span></p>
        
        <p class="曲"><span class="牌">生查子</span><span class="科">末</span>乘春访故人。特过荼蘼榭。<span class="科">小生</span>谁个驻高轩。倒屣忙迎迓。</p>
        
        <p class="白"><span class="科">见科小生</span>有劳下顾。深感厚情。<span class="科">末</span>旷别许久。特兹趋候。目今好鸟娇歌。落花香舞。时光正佳。何故郁郁。<span class="科">小生</span>弟之遇青霞。兄所知也。有怀难遣。徒恨春归。无路可亲。徒悲人远。<span class="科">末</span>尊体宜调。佳人易得。青霞有何美处。子京爱恋若此。</p>
        
        <p class="曲"><span class="牌">普天乐</span><span class="科">小生</span>争夸。一笑千金价。花容娇丽还潇洒。美名儿不枉青霞。分明是阆苑仙娃。侧耳听歌音雅。似好鸟调声在芳丛下。舞霓裳风卷轻纱。可意处难描难画。恨悠悠楚馆。怎当萦挂。</p>
        
        <p class="白"><span class="科">末</span>虽然如此。吾闻上士不迷花。达人能割爱。愿我兄自重。<span class="科">小生</span>谨领教诲。</p>
        
        <h2 id=ch26 class="chapter"><span class="出题">第二十六出　坚持白操</span></h2>
        
        <p class="白"><span class="科">小旦上</span>野鸟交交野草浓。无言常日怨东风。也知不忘当时约。争奈云山百万重。奴家青霞是也。自与宋子京别后。不觉一年余矣。仪容久旷。音书杳无。昨日闻得他高中后。染病在京。是因我之故。咳。质陋墙花。情萦霄凤。可惭可幸。迹虽疎而爱实殷。不免翦些头发。托人寄去。也表我一点真心。却不是好。</p>
        
        <p class="曲"><span class="牌">步步娇</span>一别仙郎心无主。泪眼抛红雨。绿云嬾去梳。蓦地焚香。慢把金刀举。翦付俏相如。寄与愁千缕。</p>
        
        <p class="曲"><span class="牌">集贤宾</span>宫妆旧样难再睹。香盘翠绾都虚。一任蓬松如乱芜。叹昔日鸾篦何所。心中自苦。割不断相思情绪。知几许。还更比发茎难数。</p>
        
        <p class="曲"><span class="牌">江儿水</span>记得香消后。烛灭余。鸳鸯枕上情交吐。好事从来多间阻。风流枉自思前度。誓不从人懽聚。结发相随。怎比荆钗淑女。</p>
        
        <p class="曲"><span class="牌">香柳娘</span>把胸酥暗抚。把胸酥暗抚。白头空赋。云翘冷落眉羞妩。掩菱花自语。掩菱花自语。膏沐为谁疎。飞蓬岂须顾。恨佳期已误。恨佳期已误。同穴盟言。君须记取。</p>
        
        <p class="曲"><span class="牌">余文</span>花前月下添凄楚。恨不能身生翼羽。飞到瑶台谐凤侣。</p>
        
        <p class="落诗">仙郎一别又经春。<br />万里青云喜致身。<br />欲见无由鸳阁冷。<br />含愁翦发寄江鳞。</p>
        
        <h2 id=ch27 class="chapter"><span class="出题">第二十七出　泥金报捷</span></h2>
        
        <p class="曲"><span class="牌">丹凤吟</span><span class="科">外上</span>鬓入衰年。素添苍变。那堪游子天涯远。鸿断鲤沈。郁怀怎遣。</p>
        
        <p class="白">老迈无他乐。庭趋有俊儿。不图班袖舞。专望锦衣还。自两个孩儿上京赴选。今揭晓已过了。还不见报捷的人到。</p>
        
        <p class="曲"><span class="牌">行香子</span><span class="科">旦</span>蕊烛频妍。喜鹊虚传。忆仙郎梦绕长安。春闱笔战。未审谁先。对妆台。羞鸾镜。冷花钿。</p>
        
        <p class="白">公公万福。<span class="科">外</span>媳妇。你丈夫与叔叔杳无音信。不知功名之事若何。<span class="科">旦</span>事皆前定。公公不必挂怀。<span class="科">红</span>禀老爹知道。红香夜来得一梦。梦见小相公头被大相公割了。<span class="科">外</span>痴人说梦。何足信哉。</p>
        
        <p class="曲"><span class="牌">石榴花</span>文场高选。膝下庆双贤。词胜景。笔如椽。英雄谁比绿衣仙。骋春风宝马长安。只忧让祖鞭。取灵尸卜筮还多遍。定应是虎榜高标。怎不见雁锦遥传。</p>
        
        <p class="曲"><span class="牌">前腔</span><span class="科">旦</span>画眉人远。无奈意悬悬。香篆冷。琐窗寒。绸缪空想别时言。眄天涯玉筯阑干。何时得锦旋。恐苍天不遂心中愿。且殷勤甘旨躬调。望辉光冠帔恩宣。</p>
        
        <p class="曲"><span class="牌">不是路</span><span class="科">丑</span>涉尽云山。早到雍丘下锦笺。<span class="夹白"><span class="科">外</span>想是报捷的到了。</span>忙相见。<span class="夹白"><span class="科">丑</span>且喜二位相公都高中了。</span>春风得意听胪传。<span class="夹白"><span class="科">外</span>宋郊宋祁榜上俱有的么。<span class="科">丑</span></span>宋祁前。宋郊第二俱俊选。<span class="夹白"><span class="科">外</span>莫不是误看了。</span>榜上分明岂误看。<span class="科">合</span>天从愿。联芳双桂真堪羡。不胜懽忭。不胜懽忭。</p>
        
        <p class="曲"><span class="牌">前腔</span><span class="科">净</span>月辔霜鞍。千里驰驱匹马寒。心如箭。泥金报喜敢迟延。<span class="夹白"><span class="科">见科</span>且喜二位相公都高中了。<span class="科">外</span>方才有人来报。我知道了。<span class="科">净</span>天杀的。又抢我的头报去了。他敢是不实的。<span class="科">外</span>他道宋祁中了状元。宋郊就中了榜眼。是榜上看来的。<span class="科">净</span>我道他不实。</span>宋郊前。宋祁第二俱优选。<span class="夹白"><span class="科">外</span>莫非是你误看了。<span class="科">净</span></span>榜上分明岂误看。<span class="夹白"><span class="科">丑</span>我是榜上看来的。颠倒不实。偏你是实的。<span class="科">净</span>我不与你争。见有试录在此作证。<span class="科">旦</span>两下言语不同。莫非都是骗子。<span class="科">外</span>事有可疑。</span>休相骗。两辞不合如何辨。转令心乱。转令心乱。</p>
        
        <p class="白"><span class="科">末</span>一举首登龙虎榜。十年身到凤皇池。大相公小相公都中了。<span class="科">外</span>两个报捷的在此相争求赏。你且说个端的。</p>
        
        <p class="曲"><span class="牌">掉角儿</span><span class="科">末</span>榜初悬弟为状元。兄并列亦登高选。弟先兄伦理非宜。因此上把名更变。<span class="夹白"><span class="科">外</span>既然如此。你两个都是实的。</span>二难名。俱首占。两人言。皆不谬。合赏金钱。<span class="夹白">每人送他白银二两。<span class="科">净</span>多谢多谢。<span class="科">合唱</span></span>宫花帽偏。春风杏苑。弟和兄跃马双双。胜似登仙。</p>
        
        <p class="曲"><span class="牌">前腔</span><span class="科">众</span>喜孜孜焚香谢天。笑盈盈满门懽忭。换门闾荣亲显妻。伫看他达能兼善。际明时。逢圣主。显嘉猷。成懋烈。旦奭齐肩。<span class="科">合前</span></p>
        
        <p class="曲"><span class="牌">余文</span>喜今朝佳音转。玉堂金马两神仙。会看黄金腰下悬。</p>
        
        <p class="落诗">三报佳音抵万金。<br />万金难买此懽心。<br />世间喜事应无限。<br />惟有登科喜最深。</p>
        
        <h2 id=ch28 class="chapter"><span class="出题">第二十八出　禁苑奇逢</span></h2>
        
        <p class="曲"><span class="牌">一翦梅</span><span class="科">旦小旦丑上</span>御苑春花照眼明。唤起游情。共畅游情。<span class="夹白">呀。郑娘娘来了。<span class="科">占</span></span>群仙鸣佩过瑶亭。含笑相迎。整袂相迎。</p>
        
        <p class="白"><span class="科">相见介旦</span>郑娘娘。且喜月朗花娇。宜共一赏。<span class="科">丑</span>我每见郑娘娘倚阑长叹。有忧愁不足之意。故与列位娘娘相约游春。消遣闷怀则个。<span class="科">占</span>多谢厚爱。</p>
        
        <p class="曲"><span class="牌">素带儿</span><span class="科">旦</span>穿芳径。杨柳风吹素带轻。雕阑畔。一簇海棠娇逞。相应。双小莺。向何处飞来枝上鸣。声堪听。我爱他喈喈呖呖。睆睆嘤嘤。</p>
        
        <p class="曲"><span class="牌">升平乐</span><span class="科">占</span>多情。二八娉婷。自春来愁随芳草丛生。香寒绒吐。绣窗几度停针。荧荧。臂痕长带守宫明。镇日里枉思恩幸。自伤薄命。寻花恨重。折柳忧增。</p>
        
        <p class="曲"><span class="牌">素带儿</span><span class="科">丑</span>山青。日正晴无边丽景。秋千笑。忍将好梦儿惊醒。行行。渡锦屏。遥见翩跹双蝶逈。添游兴。是何人低吹玉管。畅饮银觥。</p>
        
        <p class="曲"><span class="牌">升平乐</span><span class="科">占</span>还惊。残絮飞零。问东君为何便整归旌。流光似箭。谁有系日长绳。清清。一春空过喜难成。卢扁药怎消忧病。不堪孤另。龙舆目断。凤辇魂萦。</p>
        
        <p class="曲"><span class="牌">□□□</span><span class="科">小生</span>经筵散。禁苑行。蓦相逢内辇经。几回欲避无岐径。奉干宫亦合输恭敬。急趋迎。鞠躬待罪。臣无任战兢兢。</p>
        
        <p class="曲"><span class="牌">前腔</span><span class="科">占</span>宫袍绿。玉貌清。逞风流一俊英。<span class="夹白">呀。原来是小宋。<span class="科">叫科</span></span>缘何默默唇缄定。料他心欲应知难应。谩留停。东风回首。无情恼多情。</p>
        
        <p class="白"><span class="科">众</span>请各回宫。</p>
        
        <p class="落诗">洪恩暂似芳春乐。<br />薄命仍禁独夜愁。</p>
        
        <p class="白"><span class="科">小生吊场</span>适间第四位。他与下官不曾相认。何故叫此一声。使人不能不动情也。独步无聊。不免撰一小词。遣怀则个。<span class="科">想介</span>袅袅东风御苑通。鸾车齐度百花中。风情独数飞琼最。猛听莺声出绣丛。金菡萏。玉芙容。水沉香护蕊珠宫。刘郎已恨巫山远。况隔蓬山几万重。<span class="科">丑</span>炉烟添柳重。宫漏出花迟。李淑忝居翰苑。朝回无事。且向禁苑中观红玩绿一会。呀。子京为何在此躇蹰。<span class="科">小生</span>适间在此遇一奇事。细告与年兄知道。<span class="科">丑</span>愿闻愿闻。</p>
        
        <p class="曲"><span class="牌">懒画眉</span>朝回紫禁步东风。馥郁香生万锦丛。仙娥群辇偶相逢。一声小宋低低唤。恼乱春心不自容。</p>
        
        <p class="白"><span class="科">丑</span>他唤你时节。你见他人物如何。</p>
        
        <p class="曲"><span class="牌">前腔</span>遥瞻玉脸绽芙蓉。高髻云鬟粉黛浓。妖娆端的冠椒宫。<span class="夹白">我想起玉堂金马。锦绣文章。端的是英雄俊杰。</span>总然欲染高唐梦。隔断巫山十二峰。</p>
        
        <p class="白"><span class="科">丑</span>子京。你词赋甚高。有此奇事。何不作一词以记之。<span class="科">小生</span>方才作过小词了。<span class="科">丑</span>试说一遍何如。<span class="科">小生念词介丑</span>妙哉妙哉。不但有笔力。且有风情。承教了。</p>
        
        <p class="落诗">玉兔岂尝离月窟。<br />竹狸空想吃天鹅。</p>
        
        <p class="白"><span class="科">丑吊场</span>好了好了。宋家兄弟平日能会矜夸。十分欺我。如今小宋犯此罪过。决在不赦。不免把此鹧鸪天教乐人习学。传至禁中。查出何人所作。那时定有发落。他罢斥。也消我平日之恨。正是天作孼犹可违。自作孼不可活。<span class="科">下</span></p>
        
        <h2 id=ch29 class="chapter"><span class="出题">第二十九出　词倾宸听</span></h2>
        
        <p class="诵"><span class="科">丑上</span><span class="牌">玉楼春</span>煖香薰透桃花颊。春殿嫔娥鱼贯列。宸宫方得万几闲。凤斾龙舆游兴切。　　风和花苑数轻蝶。芍药丛深宫漏彻。笙箫吹断锦云开。齐唱太平歌几曲。</p>
        
        <p class="白">自家乃是宋朝一个掌宫太监是也。今日俺万岁爷爷出游禁苑。敕后宫随驾。不免叫承应的在此伺候则个。<span class="科">众</span>承应的已到了。<span class="科">丑</span>且伺候着。你看祥云团凤辇。御柳拂旌旗。想是朝廷来也。<span class="科">扮宋仁宗皇帝上</span></p>
        
        <p class="曲"><span class="牌">祝英台</span>世雍熙。春富贵。朝政已纷解。<span class="科">占</span>花比娇容。纤柳鬭眉黛。<span class="科">仁</span>喜看舞蝶迎幢。飞英逐辇。<span class="科">合</span>早游幸春光难再。</p>
        
        <p class="诵"><span class="科">占</span><span class="牌">忆秦娥</span>香馥郁。御前无数人如玉。翠翘金凤。十分妆束。　　<span class="科">仁</span>繁华簇绛垂杨绿。风光恍似华胥国。民安物阜。太平歌曲。<span class="科">众进酒介</span></p>
        
        <p class="曲"><span class="牌">□□□</span>禁苑中春芳满眼。端的赛蓬莱。柳惹乱莺。花引游蜂。偏称绮席重开。瑶台。万紫千红相偎。沉醉东风何碍。不为乐。只恐朱颜催改。<span class="科">众作乐科</span></p>
        
        <p class="曲"><span class="牌">□□□</span><span class="科">仁</span>时泰。庆历年雨顺风调。人似在无怀。庭角凤鸣。囿内麟游。不忝尧年舜代。交快。八方不动征旗。坐享四夷朝拜。古今事惟有清平难买。<span class="科">众舞科</span></p>
        
        <p class="曲"><span class="牌">前腔</span><span class="科">占</span>堪爱。绕翠华玉珮琼琚。十二耀金钗。花拂翠翘。草映红裳。春色煖添桃腮。开怀。凤箫鸾管交吹。声彻梨花云外。且高歌莫负春光如海。</p>
        
        <p class="白"><span class="科">众唱鹧鸪天科仁</span>此词清丽。朕尚未闻。不知何人所作。<span class="科">众</span>翰林官宋祁作的。<span class="科">仁</span>宋祁何为作此。<span class="科">众</span>一面传说后宫出游时。有人见他。呼了一声小宋。因此即编此曲。<span class="科">仁</span>此乃何人。<span class="科">丑</span>郑琼英。<span class="科">仁</span>琼英何在。<span class="科">丑</span>爷不召。不敢来。<span class="科">仁</span>可速召来见朕。<span class="科">丑</span>得旨。<span class="科">占</span>仓忙离禁阁。匐匍赴皇宣。陛下万岁万岁万万岁。<span class="科">仁</span>琼英。你向日出游。为何叫一声小宋。从实说来。<span class="科">占</span>臣该万死。那日出游呵。</p>
        
        <p class="曲"><span class="牌">前腔</span>刚在。绿杨边蹔一蹇帷。蓦地见乔才。不合谬呼。岂为多情。真个似痴如呆。罪大。自知万死难饶。只望洪恩天盖。<span class="夹白"><span class="科">仁</span>赦汝无罪。<span class="科">占谢恩科</span></span>愿天保圣寿绵延万载。</p>
        
        <p class="白"><span class="科">仁</span>你为何认得宋祁。<span class="科">占</span>状元传胪之日。臣侍皇太后。因此认得。<span class="科">仁</span>汝嫌宫中之冷落。动此怀春之情乎。<span class="科">占</span>臣有此心。天必不容。</p>
        
        <p class="落诗">莺花三月景。<br />一刻值千金。<br />乐意同春阔。<br />君恩似海深。</p>
        
        <h2 id=ch30 class="chapter"><span class="出题">第三十出　诗咏花鱼</span></h2>
        
        <p class="白"><span class="科">丑上</span>宫殿峨峨出绿槐。郁葱佳气接蓬莱。蝉联步武云台上。愿奉君王万寿杯。自家叨为内使。得蒙主上眷爱。今日驾游紫苑。诏近臣吕蒙正文彦博等扈从。不免等待众官到来。一齐候驾则个。远远望见圣驾来了。</p>
        
        <p class="曲"><span class="牌">高阳台</span><span class="科">末外</span>罢舞龙墀。催游凤苑。臣邻齐过双阙。香散氤氲。望中烟紫犹结。轻风绿树宸游称。看岛外宝幢飘揭。拥金舆。红云一朵。翠珠罗列。</p>
        
        <p class="曲"><span class="牌">前腔</span><span class="科">仁</span>金瓯幸保无缺。且遣怀仙液。荷放小钱如撒。嫩绿成阴。雏莺乳燕飞聒。闲情莫负芳时赏。听凤韶一派声彻。乐盈盈。如鱼如水。君臣相悦。</p>
        
        <p class="白"><span class="科">仁</span>女冠退班。<span class="科">众应科</span>暂奉宸游乐。难逃宫禁严。<span class="科">下仁</span>卿等平身。幸喜太平无事。与卿等游乐片时。且免拘君臣之礼。<span class="科">末外</span>蒙陛下深恩。臣等不胜幸甚。<span class="科">众进酒科</span></p>
        
        <p class="曲"><span class="牌">高阳台序</span><span class="科">仁</span>四海安康。边疆安静。文修武偃堪悦。锦绣江山。正逢太平时节。不劣。祥麟瑞凤来庭轩。醴泉迸赤芝森列。满金盘滚滚甘露。璚云盘结。</p>
        
        <p class="白"><span class="科">丑</span>碧阑干外。葵榴盛开。请移席赏花一回。<span class="科">仁</span>朕心正欲如此。</p>
        
        <p class="曲"><span class="牌">前腔</span><span class="科">末</span>争阅。艳蕊凝脂。繁枝簇锦。香引乱蜂狂蝶。西子杨妃。醉颜笑靥无别。声聒。鸾笙凤管交盈耳。转轻飚翠盘舞绝。趁芳辰明良共赏。绮筵重设。</p>
        
        <p class="白"><span class="科">丑</span>请往太液池头钓鱼一回。<span class="科">仁</span>正合朕心。</p>
        
        <p class="曲"><span class="牌">前腔</span><span class="科">外</span>活泼。在藻依蒲。喋萍戏藻。可爱素鳞抛雪。香饵潜勾。却把一竿轻掇。波阔。天机触处呈鱼鸟。傍龙䑳彩鸳飞颉。奉宸游风光无限。咏歌交发。</p>
        
        <p class="白"><span class="科">仁</span>俺君臣赏花钓鱼。可谓乐矣。卿等可赋一诗。以纪胜游。<span class="科">末</span>圣藻先摛。臣等奉贺。<span class="科">仁</span>灼灼花铺锦。双双鲤上钩。诗咏天保什。酒泛镐京瓯。<span class="科">末外</span>煇煌圣藻。上继典谟。臣等庄诵不暇。安能嗣响。<span class="科">仁</span>毋誉毋谦。<span class="科">末</span>驻辇莲花畔。投竿莲叶东。新红深映衮。群鲤竞朝龙。<span class="科">外</span>玩物心非正。观鱼事已非。兹因不可续。有道只垂衣。<span class="科">仁</span>卿等作诗并佳。朝臣中还有能诗者乎。<span class="科">末</span>能诗者固有。蛙声蝉噪而已。<span class="科">仁</span>宋祁何如。<span class="科">末</span>颇有诗才。<span class="科">仁</span>宋祁春游禁苑。遇朕宫人。宫人叫他一声。他作一鹧鸪天词。卿等闻之乎。<span class="科">末外</span>臣等不闻。<span class="科">仁</span>前日李淑有本。劾他词荒意悖。无人臣礼。朕看来自是词人丰韵。何足罪哉。<span class="科">末外</span>陛下如此宽恩。宋祁无任感激。<span class="科">仁</span>卿可令宋祁来回话。<span class="科">末</span>奉旨。<span class="科">下仁</span>朕与卿再赏花一回何如。<span class="科">外</span>臣有一事奏上。<span class="科">仁</span>说来。</p>
        
        <p class="曲"><span class="牌">前腔</span><span class="科">外</span>听说。戒切苞桑。忧先阴雨。永保艺皇洪业。逆耳言忠。汉廷彤槛曾折。谆切。丹书敬怠垂训也。愿深征色荒覆辙。喜朝中臣多骨鲠。谄谀风灭。</p>
        
        <p class="白"><span class="科">末</span>祁自招罪。<span class="科">小生</span>臣一言既悖。万死何辞。<span class="科">仁</span>赦卿无罪。卿曾娶妻否。<span class="科">小生</span>臣年方十九。未曾娶妻。<span class="科">仁</span>蓬山不远。朕以此女赐卿。<span class="科">丑</span>谢恩。<span class="科">小生</span>万岁万岁万万岁。</p>
        
        <p class="落诗">朕推心置人腹。<br />臣刻骨感皇恩。<br />君臣合昌国运。<br />夫妇配尽人伦。</p>
        
        <h2 id=ch31 class="chapter"><span class="出题">第三十一出　仁主赐婚</span></h2>
        
        <p class="白"><span class="科">末上</span>瑞香遍满玉楼春。庆贺新郎催拍频。烛影摇红双劝酒。称人心处感皇恩。将宫女赐为夫人。今宵合卺。喜气盈门。远远望见华灯灿烂。彩轿峥嵘。想是新人来也。不免叫赞礼人伺候成亲则个。呀。赞礼人已到了。<span class="科">净</span></p>
        
        <p class="曲"><span class="牌">金钱花</span>画堂风景难描。难描。银屏彩烛光摇。光摇。九重恩诏凤鸾交。男俊俏。女娇娆。懽喜庆。笑声高。</p>
        
        <p class="白">大叔拜揖。<span class="科">末</span>宫娥下嫁。非同小可。你赞礼须要仔细。<span class="科">净</span>仔细仔细。只要多些利市。若无利市。说杀不济。<span class="科">小生上</span></p>
        
        <p class="曲"><span class="牌">□□□</span>连理枝荣。并头花好天喜吉星高照。花烛喜承恩诏。跨凤瑶台。占尽古今荣耀。</p>
        
        <p class="白"><span class="科">净</span>新人将出。请迎接。<span class="科">占上</span></p>
        
        <p class="曲"><span class="牌">生姜芽</span>天街暗馥飘。转轻飚。双灯灿烂舆前导。锦缠头。碧玉箫。风光好。<span class="科">众</span>仙娥含笑离蓬岛。喜当良夜结良姻。奇逢不负花前叫。</p>
        
        <p class="白"><span class="科">众</span>花正芳菲月正圆。瑶天仙子降云端。若教圣代抡娇艳。定作人间色状元。<span class="科">丑</span>奉圣旨。将宫嫔郑琼英赐宋祁。行夫妇礼。秀女一人太监一人从嫁。望阙谢恩。<span class="科">谢恩科净</span>请新人行礼。<span class="科">行礼科净</span>送新人请后堂筵宴。<span class="科">净</span>花烛影中看玉貌。玉箫声里送金杯。<span class="科">净</span>行礼已毕。请新人归洞房成亲则个。</p>
        
        <p class="曲"><span class="牌">忆奴娇</span><span class="科">小生</span>花烛红摇。感君恩似海。特赐鸾交。牵红处自庆福缘非小。懽笑。春满房栊。双双杯劝。风光正好。今宵。一似俏云英会合玉京瑶岛。</p>
        
        <p class="曲"><span class="牌">鬭宝蟾</span><span class="科">占</span>春朝。玩赏花郊。偶香堤邂逅。一声轻叫。奈风传中禁。顿生烦恼。谁料赤绳曾系定。红叶不须劳。美才高。一曲鹧鸪新唱。胜求月老。</p>
        
        <p class="曲"><span class="牌">锦衣香</span><span class="科">小生</span>宝篆香。银屏皎。绣幌翻。金钗巧。急管繁弦。珠围翠绕。团花宫袄映宫袍。内家旧样。凤髻鸾翘。<span class="科">占</span>叹长门静悄。再经春銮舆不到。自分今生里孤眠尽老。不期祸变番成佳兆。</p>
        
        <p class="曲"><span class="牌">浆水令</span>喜孜孜鸾颠凤倒。美津津露湿花娇。猩红一点染鲛绡。笑阳台雨散云消。心交爱。情真妙。流酥帐护人年少。谯楼上。谯楼上漏催天晓。同献表。同献表拜谢天朝。</p>
        
        <p class="曲"><span class="牌">尾声</span>谢天朝齐祝祷。御体茂膺天保。庆衍螽斯圣寿高。</p>
        
        <p class="落诗">一曲鹧鸪天。<br />博就鸳鸯侣。<br />此事古来稀。<br />万世颂明主。</p>
        
        <h2 id=ch32 class="chapter"><span class="出题">第三十二出　翠阁躭思</span></h2>
        
        <p class="曲"><span class="牌">哭岐婆</span><span class="科">红翠上红</span>筠亭风细。荷花香递。湘帘卷起。尘空髹几。偷闲聊此坐敲棋。西飞白日绳难系。</p>
        
        <p class="曲"><span class="牌">前腔</span><span class="科">翠</span>兰襟蕙体。轻裙飚绮。逍遥画宇。神仙难比。时时挈伴恣闲嬉。人生莫负芳年纪。</p>
        
        <p class="白">红香姐万福。<span class="科">红</span>翠艳姐万福。姐姐。我与你被大娘拘束得紧。一向不曾得耍一耍。今日他午睡未起。我和你到池亭上下一局棋何如。<span class="科">翠</span>到好。只怕撞见时。吃一顿好打。<span class="科">下棋科旦</span>成人不自在。自在不成人。你每在此何干。<span class="科">红</span>日长无事。下一局围棋耍子。<span class="科">旦</span>针指不做。干此无益之事。好打。<span class="科">红</span>丫头每知罪了。<span class="科">翠</span>大娘且喜。<span class="科">旦</span>有甚么喜。<span class="科">翠</span>添了妯娌。闻得圣上把一宫人赐与小相公为夫人了。<span class="科">旦</span>此事未知的否何如。<span class="科">红</span>大相公中了状元。大娘子正该懽懽喜喜。为何柳眉攒翠。桃颊销红。<span class="科">旦</span>你每却不知道。</p>
        
        <p class="曲"><span class="牌">绣带儿</span>春归后云鬟倦理。仙郎杳无归期。总不怜憔悴红颜。也难忍冷落班衣。</p>
        
        <p class="白">我想起我这等花容月貌。比往常间更不同了。怎禁得这样愁怀万种。因此消瘦。</p>
        
        <p class="曲"><span class="牌">宜春令</span>病体。困沉沉镇日如痴。岂学人雨尤云殢。禁不得没情没绪。曲阑频倚。</p>
        
        <p class="曲"><span class="牌">降黄龙</span>把当时送别临岐。执手叮咛把糟糠弃。<span class="夹白">如今呵。</span>相抛万里。想合受凄凉。是我运蹇时低。</p>
        
        <p class="曲"><span class="牌">醉太平</span>淋漓。几回双泪暗偷垂。怎知我这般滋味。总然带黄衣紫。到不若厮守少年鸳帏。</p>
        
        <p class="曲"><span class="牌">浣溪沙</span>风弄竹。月在机。谁共泛紫霞金卮。连宵飞梦到天涯。城楼画角吹觉起。</p>
        
        <p class="曲"><span class="牌">啄木儿</span>触景添悲。无人处花绽鸟啼。芙蕖绛簇波心绮。幽香暗透纱窗里。离绣床罗袜临池。瘦形骸庭花怎比。</p>
        
        <p class="曲"><span class="牌">鲍老催</span>寂寥自知。林莺嬾扳连理枝。鸾笺谩写离恨诗。思懽聚。枉设策。空施计。怎得萧郎心转意回。</p>
        
        <p class="曲"><span class="牌">上小楼</span>咱这里形孤心碎。他懽生锦绣围。翠楼又恐恋娇姿。欲待回文织锦。怎织得几许相思。</p>
        
        <p class="曲"><span class="牌">双声子</span>云鸿至。江鳞逝。怎不把音书寄。莺啼序。金钱问。全无些灵意。又怎凭灯鹊龟尸。诸般可疑。望锦衣归春未审何时。</p>
        
        <p class="曲"><span class="牌">尾声</span>深情免使傍人议。嗟我怀人天际。专一须看卷耳书。</p>
        
        <p class="落诗">仰望惟君子。<br />无邪不害思。<br />甘为望夫石。<br />何日是归期。</p>
        
        <h2 id=ch33 class="chapter"><span class="出题">第三十三出　思忆双亲</span></h2>
        
        <p class="曲"><span class="牌">二郎神</span><span class="科">占上</span>心悒怏。念白发双亲各一方。菽水自晨昏谁倚仗。断鸿沈鲤。杳没音书来往。天际孤云牵恨长。叹何日高堂侍养。空望想。怎得身生两翅。飞到亲傍。</p>
        
        <p class="白">琼英荷蒙圣恩。得遂夫妇之乐。奈双亲别久。杳无音信。年老身孤。怎不伤痛我心也。天那。正是无穷愁绪也。</p>
        
        <p class="曲"><span class="牌">啭林莺</span><span class="科">小生</span>朝回无事堪举觞。绿阴清昼偏长。<span class="夹白">夫人为何闷坐在此。怎生心中不乐。为甚么也。</span>我和你琴瑟和谐多好况。且乘暇开罇。傍水云台。<span class="夹白">线儿丫鬟。整酒凉亭上来。</span>看鸳鸯两两相随。戏浴在绿波池上。<span class="夹白"><span class="科">线</span>酒在此了。<span class="科">小生</span>夫人为何落泪。<span class="科">占</span></span>扇无凉。猛可的香腮微汗沾裳。</p>
        
        <p class="白"><span class="科">小生</span>夫人。得非以兰房不若椒宫耶。<span class="科">占</span>枉了。哀哀父母。生我劬劳。久别多时。岂得不伤怀抱。<span class="科">小生</span>原来如此。不说不知。于十日前。蔡州人便。我已寄书与你父母去了。早晚间有人来也。<span class="科">线</span>夫人请酒。</p>
        
        <p class="曲"><span class="牌">啼莺儿</span>缃纹翠簟金兽香。浮瓜沈李新酿。<span class="夹白"><span class="科">占</span>我不饮了。<span class="科">小生</span>夫人可再饮一杯。</span>幸沐天恩离宫禁。开怀同我懽赏。看玉渠莲开并头。更竹下薰风添爽。<span class="科">合</span>美双双。花前饮不羡凤和凰。</p>
        
        <p class="曲"><span class="牌">忆莺儿</span><span class="科">末净</span>离旧邦。入异乡。山路崎岖水路长。宿水餐风劳怎当。<span class="夹白">老爹。你看前面山头上。霜叶红于二月花。真个好秋景也。</span>鸦归夕阳。峰横断冈。长安近阙朱门敞。</p>
        
        <p class="白">呀。此间就是宋家门首。怎的没有人在此。不免咳嗽一声。<span class="科">小生</span>线儿。外面是甚么人来。你去看一看。<span class="科">线</span>尊官何来。<span class="科">末</span>你报与夫人知道。郑参政和夫人来在此。<span class="科">线</span>我夫人正在此思想。酒也不肯饮。来得却好。就请进去。<span class="科">占</span>原来是爹妈来也。<span class="科">相见介合拜</span></p>
        
        <p class="曲"><span class="牌">玉娇莺儿</span><span class="科">占</span>容儿谩备陈。痛当时分离惨伤。苦不得一见君王。长门里冷侵鸳帐。看花艳阳。出言太狂。幸天颜有喜成姻党。<span class="科">合</span>谢穹苍。谢吾皇厚德。福寿永无疆。</p>
        
        <p class="白"><span class="科">小生</span>今日幸喜岳翁岳母远来。聊此薄酒拂尘。<span class="科">末</span>何劳盛设。<span class="科">占</span>线儿。你把鹧鸪天曲唱与太老爹太老夫人听一听。<span class="科">净</span>这一曲鹧鸪天。就是我孩儿的冰人月老。</p>
        
        <p class="曲"><span class="牌">御林莺</span>歌新曲。按旧腔。兢吹笙。再鼓簧。鹧鸪声里愁颜放。<span class="夹白"><span class="科">末</span>贤婿。</span>你蜚声玉堂。<span class="夹白">孩儿。</span>你褒封凤妆。我夫妻郁抱从今畅。<span class="科">合</span>喜难量。相辉冰玉。天赐这美东床。</p>
        
        <p class="白"><span class="科">净</span>孩儿。我家下无人。数日后就要回了。<span class="科">占</span>母亲跋涉辛苦。且宽住数月何如。</p>
        
        <p class="落诗">双亲重会喜难禁。<br />玉漏迢迢月未沈。<br />准拟明朝重设宴。<br />开怀痛饮碧筒深。</p>
        
        <h2 id=ch34 class="chapter"><span class="出题">第三十四出　梦后伤怀</span></h2>
        
        <p class="诵"><span class="牌">鹊桥仙</span><span class="科">小生上</span>我思病染。他思病染。两下相思病染。楚天云惨断来鸿。空倚遍画阑绣槛。　　一更三点。二更三点。又早三更三点。银灯剔尽不成眠。看明月容消色减。</p>
        
        <p class="白">下官蒙圣恩赐宫娥匹配。无任欣幸。人苦不知足。得陇复望蜀。青霞尚未同衾。积怀犹在。如何是了。</p>
        
        <p class="曲"><span class="牌">云华怨</span>小窗更静。满𫄨襟都泪痕。玉人何在无由近。连宵落得梦频仍。长溪日夜滔滔。流不尽万愁千恨。</p>
        
        <p class="曲"><span class="牌">前腔</span>佳期天靳。总情多难与亲。九霄更绝飞鸿信。悔前不合认真恨。阳台云雨茫茫。空坐看落尽灯烬。</p>
        
        <p class="白">不觉神思困倦。且隐几一卧。<span class="科">小旦</span>奴家青霞是也。思忆子京。只得背了鸨母。私自到京。与他一会。此间琼楼朱户。想是他的住处。不免径入则个。<span class="科">小生</span>呀。青霞如何得到这里。</p>
        
        <p class="曲"><span class="牌">罗江怨</span><span class="科">青</span>恹恹病。一春难逢可人。泪红遍染罗袖痕。金樽不解两眉颦也。红拂宵征。胆怯金莲紧。<span class="科">小生</span>纱厨凤枕新。纱厨凤枕新。和你今夜懽娱准。</p>
        
        <p class="白"><span class="科">内鸣锣科小旦下小生醒科占上</span>相公为何惊叹。<span class="科">小生</span>我自有事。</p>
        
        <p class="曲"><span class="牌">□□□</span><span class="科">占</span>你为何困腾腾昼不醒。闷恹恹宵废眠。啭流莺为何听了番成叹。海棠开为何见了转泪涟。我和你伉俪情天地远。合懽意鸾凤联。你为何不肯全抛心上言。</p>
        
        <p class="白"><span class="科">小生</span>夫人。实不瞒你说。</p>
        
        <p class="曲"><span class="牌">前腔</span>少年心风絮颠。偶遇着绝世姿烟花贱。急煎煎许结了同衾愿。美孜孜成就了共枕懽。怎知道恶风波猛折冤家散。到如今害相思离恨天。怎能彀花再芳菲月再圆。</p>
        
        <p class="白"><span class="科">占</span>相公。我只道你别有甚事。只为此。你休怪我说。<span class="科">小生</span>但说不妨。</p>
        
        <p class="曲"><span class="牌">江头金桂</span><span class="科">占</span>可笑你情疎意浅。既相投忍弃捐。试问娇娃何在。几载不见。<span class="夹白"><span class="科">小生</span>与他相别岁余。不知所在。<span class="科">占</span>此女心性何如。若是不好的。</span>娶将来愁不便。但愿处事周全。立心和善。只怕倩风情不改。花性仍坚。复落猖狂话传。况佳人易得。况佳人易得。何须专恋。<span class="夹白"><span class="科">小生</span>佳人虽有。难得这般情爱的。<span class="科">占</span>既然如此。何不就去请来。</span>莫迟延。不妨凤阁谐重侣。管取鸾胶续断弦。</p>
        
        <p class="曲"><span class="牌">前腔</span><span class="科">小生</span>自愧当年乖舛。感伊家特见怜。若得相容重取。美意不变。你贤声传播远。与他话别秦楼。岁华迁换。好似银瓶坠井。断绠无援。重重闷怀难自遣。若鱼沉雁杳。鱼沉雁杳。寻踪空遍。<span class="夹白"><span class="科">占</span>只怕他又属豪家去了。<span class="科">小生</span>我也虑此。</span>意常牵。长条定折他人手。丽曲知调若个筵。</p>
        
        <p class="白"><span class="科">占</span>相公。你不必迟疑。可作急差人去寻访。娶了他罢。<span class="科">小生</span>多谢夫人厚意。</p>
        
        <p class="落诗">语知柳有鹉。<br />飞见雪藏鸶。<br />妻贤容娶妾。<br />妾宠莫忘妻。</p>
        
        <h2 id=ch35 class="chapter"><span class="出题">第三十五出　奔告强婚</span></h2>
        
        <p class="曲"><span class="牌">胡捣练</span><span class="科">末上</span>如马骏。似琴清。黄茅从事膺新命。奸黠闻风咸自静。谩夸苏吕擢名卿。</p>
        
        <p class="白">职任节推。五刑是理。如得其情。哀矜勿喜。下官姓孙名奭。忝中宋郊榜进士。除授开封府推官。虽不能片言折狱。亦可喜县狱空圄。今日乃放告日期。但有告状的。放他进来。<span class="科">小旦</span>老爹。告状。<span class="科">末</span>你那妇人告甚么状。<span class="科">小旦</span></p>
        
        <p class="曲"><span class="牌">一封书</span>青霞妓诉情。欲语衷肠先泪零。<span class="夹白"><span class="科">末</span>有何冤枉情。详细说来。<span class="科">小旦</span></span>豪强法外行。披雾公堂乞断明。<span class="夹白"><span class="科">末</span>甚么人用强。<span class="科">小旦</span>范银团带领群仆。强夺奴家为妻。</span>强逼身为鸾凤友。<span class="夹白"><span class="科">末</span>何不从了他。<span class="科">小旦</span>奴家先许了人了。</span>许嫁他人怎背盟。<span class="夹白"><span class="科">末</span>曾许甚么人。有何媒证。<span class="科">小旦</span>张子野为媒。玉钗为证。</span>事先成。理难更。肯负多才宋子京。</p>
        
        <p class="白"><span class="科">末</span>原来是子京先聘的。叫皂隶。快写牌拿范银团来。青霞。你家还有个鹤仙可在吗。<span class="科">小旦</span>从良去了。<span class="科">净</span>瓮中捉鳖。手到拿住。范银团在此了。<span class="科">末</span>那妇人告你强占他为妻。从实招来。</p>
        
        <p class="曲"><span class="牌">前腔</span><span class="科">丑</span>银团范有名。花柳丛中过此生。青霞貌可憎。镇日求懽计已倾。岂料缘悭难作偶。空惹狂心烈火腾。到公庭。甘受刑。<span class="夹白"><span class="科">末</span>虽然有财。如何强占妓女。<span class="科">丑</span>不但小的如此。就是老爷也好妓者。<span class="科">末</span>这厮胡说。你曾见何人好妓来。<span class="科">丑</span>老爷等我就说来。</span>曾闻君王觅爱卿。</p>
        
        <p class="白"><span class="科">末</span>本该问你一个罪名。姑且从轻发落。<span class="科">丑</span>望老爷作主。小的情愿纳银二百两。断与小的罢。<span class="科">末</span>这厮好打。圣上也爱宋子京。将嫔妃赐他。况是原聘。皂隶快打出去。<span class="科">丑</span>满拚窕窈谐情事。谁想风流剥面皮。<span class="科">下末</span>青霞。我明日同张先生去望子京去。就讲这段事情。叫他来娶你。你意下何如。<span class="科">小旦</span>若得老爹高言。奴家没齿不忘。</p>
        
        <p class="落诗">雀角何难辨。<br />鸾情断不移。<br />得他心肯日。<br />是你运通时。</p>
        
        <h2 id=ch36 class="chapter"><span class="出题">第三十六出　佳期重会</span></h2>
        
        <p class="曲"><span class="牌">一江风</span><span class="科">小旦上</span>月圆时。万里清光满。谁在琼楼醉。冷清清翠减红销。受尽凄凉味。玉露滴高枝。玉露滴高枝。金风透薄衣。风和露都做了愁人泪。</p>
        
        <p class="白">奴家蒙孙老爷恩判。得脱银团之累。那日曾说与张老爹去访子京。讲此一事。来取奴家。今经数日。杳无音耗。不知去也未曾。好闷人也。</p>
        
        <p class="曲"><span class="牌">月儿高</span>妆嬾松云髻。愁多瘦香臂。可怪清秋月。偏照孤帏内。弦断樽空。难禁这憔悴何时定结。定结鸳鸯对。想他燕尔新婚。不思旧人意。喜灯蕊十分奇。倘然搥碎青楼。爇明香谢天地。</p>
        
        <p class="曲"><span class="牌">玩仙灯</span><span class="科">末净</span>华屋夜凉微。隔帘栊玉箫声起。<span class="夹白"><span class="科">净</span>孙年兄。今夜子京招饮。青霞之事。定有下落。何不唤他出来。先分付一番。<span class="科">小旦上</span></span>仙灯近步入。瑶阶夜月明如水。</p>
        
        <p class="白"><span class="科">见净科</span>这几日公事冗冗。不曾去访子京。幸今夜请我二人赏月。席间说起。事必谐矣。<span class="科">末</span>此事还仗子野与他成始成终为妙。<span class="科">小旦</span>此恩此德。衔结难酬。<span class="科">净</span>只是一件。他眼热官高。恐嫌淡薄。汝必盛容相见。方可成事。<span class="科">小旦</span>谨依指教。<span class="科">丑</span>香尊邀月饮。华月可人怜。俺老爹请二位老爹早付月筵。<span class="科">末</span>晓得。你可在此等候。我每就此同行。<span class="科">小旦</span>眼望旌捷旗。耳听好消息。<span class="科">下</span></p>
        
        <p class="曲"><span class="牌">金鸡叫</span><span class="科">小生</span>凉月澄新霁。闲邀故人小筵懽会。<span class="科">末净</span>冰轮玉宇无纤翳。光漾银舟。香飘金桂。</p>
        
        <p class="诵"><span class="科">见小生科</span><span class="牌">醉太平</span>清秋景奇。高明兴齐。一天明月扬辉。且懽传玉杯。　　<span class="科">净</span>流光若飞。人生易衰。<span class="科">末</span>自嗟勋业难期。对良宵更悲。</p>
        
        <p class="白"><span class="科">小生</span>左右。一壁厢取酒来。一壁厢唤几个乐妓来劝酒。<span class="科">丑</span>领钧旨。乐妓何在。<span class="科">众妓上</span>红裙不自得。锦绣必须邀。<span class="科">丑</span>禀老爹。乐妓俱到了。<span class="科">小生</span>过来叩头。<span class="科">众妓</span>乐妓磕头。</p>
        
        <p class="曲"><span class="牌">梁州序</span><span class="科">末</span>闲云飞尽清蟾光满。玉笛风声递远。知音相遇。何妨此夜迟眠。忽见残萤照袖。独鹤停阶。庭院天香遍。兴来翘首处。更婵娟。一曲霓裳酒乱传。<span class="科">合</span>愁顿解。凉消汗。恍疑身在清虚殿。尘世里几华筵。</p>
        
        <p class="曲"><span class="牌">前腔</span><span class="科">小生</span>斜拖丝绾。轻摇纨扇。何处玉楼仙眷。湘帘高卷。遥看宝鉴空悬。暗想当年奇遇。美景依然。眼底人俱换。水晶幽阁里。象床闲。欲把幽怀寄素弦。<span class="科">合前</span></p>
        
        <p class="曲"><span class="牌">前腔</span><span class="科">净</span>碧澄澄水浸阑干。翠嵬嵬梧桐影转。更金风细细。暗推欢面。莫教漏催银箭。香冷金猊。且自躭佳宴。光阴容易减。岂长员。酩酊须教似谪仙。<span class="科">合前</span></p>
        
        <p class="曲"><span class="牌">前腔</span><span class="科">旦占</span>画堂深鼍鼓音阗。碧空遥紫箫声婉。怪丁东何处。捣衣砧乱。谩道光阴易度。勋业难期。终遂男儿愿。玉壶倾尽后。意无边。欲驾兰桡弄碧涟。<span class="科">合前</span></p>
        
        <p class="曲"><span class="牌">节节高</span><span class="科">众</span>姮娥永独眠。可人怜。争如牛女年年见。银河浅。乌鹊翩。苍山远。瀼瀼玉露荷盘溅。彩鸳梦里惊相换。<span class="科">合</span>更取琼浆共酣歌。清凉世界更长恋。</p>
        
        <p class="曲"><span class="牌">前腔</span>冰轮乍皎然。正中天。懽娱不觉宵光半。纶巾岸。𫄨袖偏。棕鞋便。婆娑醉舞人争羡。东方只恐阳乌换。<span class="科">合前</span></p>
        
        <p class="曲"><span class="牌">余文</span>月团圆。人康健。酒杯莫放此时干。明夜还应结醉缘。</p>
        
        <p class="落诗">月下一尊酒。<br />高歌两情畅。<br />岂无失意人。<br />对月空惆怅。</p>
        
        <p class="白"><span class="科">小生</span>子野兄。你道岂无失意人。对月空惆怅。我辈畅饮酣歌。如何念彼失意人。<span class="科">净</span>失意岂得不念。只怕难得见耳。<span class="科">小生</span>子野兄此话蹊跷。想是青霞有甚消息。<span class="科">净</span>一猜就猜着了。先拜孙年兄一拜。我才说与你知道。<span class="科">小生</span>青霞若在。莫说一拜。百拜也不敢辞。<span class="科">净</span>青霞原来移住在永春坊。被一个富豪范银团强逼成亲。再三不肯。投告在孙年兄处。<span class="科">小生</span>发落不曾。<span class="科">净</span>孙年兄恐那富豪怀恨。从轻发落他去了。青霞依旧断还与子京。若不是孙年兄主张。几乎青霞与银团搂在一处了。<span class="科">小生</span>如此多感。待小生拜谢。<span class="科">末</span>子京不须如此。一面着人迎取青霞回来就是。</p>
        
        <p class="曲"><span class="牌">金菊对芙容</span><span class="科">小旦</span>欲海收航。烟楼消障。玉钗新整鸾妆。<span class="科">小生</span>频劳梦想。今夜里方解愁肠。<span class="科">合</span>相逢喜剧。浑如梦寐。胜照银缸。</p>
        
        <p class="白"><span class="科">小生</span>相别已久。亏杀你此心不变。<span class="科">小旦</span>无限苦情。一言难尽。<span class="科">末</span>东方已白。我辈告回。<span class="科">小生</span>容日奉谢。<span class="科">末</span>夫人处须要小心调护。<span class="科">小生</span>我自有处。<span class="科">末</span>青霞善事夫人。切莫争宠。<span class="科">小旦</span>多谢指教。<span class="科">末净</span>绮筵酣白日。金屋贮青霞。<span class="科">下小生</span>你别后曾想我否。</p>
        
        <p class="曲"><span class="牌">玉山颓</span><span class="科">小旦</span>从伊别后。罢浓妆慵登翠楼。镇日里珠泪交流。恨茫茫几能成就。天长地久。一点丹心依旧。<span class="夹白">如今亏了孙老爹。<span class="科">合</span></span>感谢恩深厚。万倍难酬。愿他名姓覆金瓯。</p>
        
        <p class="白"><span class="科">小旦</span>不知相公曾想奴家否。</p>
        
        <p class="曲"><span class="牌">前腔</span><span class="科">小生</span>为伊消瘦。对莺花无时不愁。幸今朝续配鸾俦。海誓山盟如何能负。懽容笑口。喜过初逢时候。<span class="科">合前小生</span></p>
        
        <p class="白">线儿请夫人出来。<span class="科">旦</span>绣幌迎新日。金屏袅瑞烟。<span class="科">见科旦</span>此是何人。<span class="科">小生</span>正是我挂念的董青霞。<span class="科">旦</span>从何而来。<span class="科">小生</span>孙年兄与张子野送来在此。<span class="科">旦</span>相公贺喜了。青霞。我见汝犹怜。况小宋乎。<span class="科">小旦</span>奴家不才。自堕烟花。得蒙大人拂拭。所谓生死骨肉。<span class="科">旦</span>往事休论。谨修妇道。听我说来。</p>
        
        <p class="曲"><span class="牌">玉交枝</span>相逢不偶。爱卿卿言和义柔。从今一洗烟花垢。两情更喜绸缪。<span class="夹白">相公。</span>离鸾别凤应解忧。<span class="夹白">青霞。</span>云乡雨径休回首。<span class="科">合</span>把从前风月尽勾。早断绝莺侣若燕友。</p>
        
        <p class="曲"><span class="牌">前腔</span><span class="科">小旦</span>清规愿守。侍兰房抱衾与裯。调脂弄粉谁还又。玉筝檀板都收。<span class="夹白">多谢夫人收留了。</span>良缘已遂君子逑。<span class="夹白">相公。</span>长条免折他人手。<span class="科">合前</span></p>
        
        <p class="曲"><span class="牌">余文</span>十二时重鸾叠凤人间有。这和气春风。方信仙郎福分隆。</p>
        
        <p class="落诗">合浦还珠喜不胜。<br />小星恰合古人情。<br />今番占尽风流福。<br />丝竹青楼月自明。</p>
        
        <h2 id=ch37 class="chapter"><span class="出题">第三十七出　祸禳左道</span></h2>
        
        <p class="白"><span class="科">小旦上</span>芳闺夸艳色。四海誉神兵。自家胡永儿是也。因卖泥蜡烛。赚诱贝州王则。去见圣姑姑。成其大事。如今三十六州。俱以归顺矣。帐下张鸾卜吉。他二人变化无方。瘸师左黜。神通不测。以致宋将明镐。望风奔溃。真个天下无敌。岂不乐哉。今日兵闲无事。召诸将宴赏一回。却不是好。道犹未了。诸将到来。<span class="科">众上</span>将相本无种。男儿当自强。<span class="科">众将官拜介</span>后皇万岁。<span class="科">小旦</span>卿等平身。<span class="科">众</span>皇上来也。</p>
        
        <p class="曲"><span class="牌">贺圣朝</span><span class="科">丑</span>天福神皇神后。桓桓群将多筹。等闲握玺御龙楼。玉食锦衣消受。</p>
        
        <p class="白">大丈夫不能流芳百世。亦当遗臭万年。寡人王则是也。法受五龙。位登万乘。可谓富贵之极矣。今日宴劳诸将。不知筵席完备未曾。<span class="科">净</span>完备多时。<span class="科">丑</span></p>
        
        <p class="曲"><span class="牌">宜春令</span>流光迅。菊已秋。叹人生谁长黑头。凤箫鸾管。风流肯落谁人后。庭院深翠绕珠围。琴瑟好天长地久。<span class="科">合</span>且流连花前。玉斝郁金芳酒。</p>
        
        <p class="曲"><span class="牌">前腔</span><span class="科">众</span>参帷幄。出异谋。谢深恩荣封列侯。月弓星剑。千回不弱蛟龙鬭。指顾间雾罩云笼。呼吸处风飞电走。<span class="科">合前丑</span></p>
        
        <p class="白">酒阑矣。诸将班师回营去也。</p>
        
        <p class="曲"><span class="牌">包子令</span><span class="科">众</span>持世当今弥勒尊。弥勒尊。五龙滴泪演经文。演经文。福背分明天数定。管教一战定乾坤。定乾坤。<span class="科">合</span>须知韬略属钗裙。须知韬略属钗裙。</p>
        
        <p class="曲"><span class="牌">前腔</span>鹤化狮惊猛虎尊。猛虎尊。豆兵草马阵排云。阵排云。计就贝州登宝位。笑他明镐望风奔。望风奔。<span class="科">合前净</span></p>
        
        <p class="白">左黜奏事。昨日拿得一个和尚。唤名慧云。善能风鉴。早知过去未来。<span class="科">末</span>和尚稽首。<span class="科">丑</span>说你会相。仔细相寡人一相。<span class="科">末背</span>此人即日亡矣。正是在人矮簷下。怎敢不低头。目今说他好。庶免刑戮。<span class="科">转云</span>万岁天日之表。龙凤之姿。乃真命天子也。<span class="科">丑</span>皇后何如。<span class="科">末</span>皇后玉容月貌。乃太阴星化身。福寿必远。<span class="科">小旦</span>相得好。相得好。除他礼部员外郎。<span class="科">末</span>小和尚出家人。不愿官职<span class="科">小旦</span>既不愿官职。赏他黄金十两。放他出去。<span class="科">丑</span>不要放他。留在军中。看些气色最便。<span class="科">净</span>报事报事。宋朝差文彦博来代明镐行兵。明日交战了。<span class="科">丑</span>不怕他不怕他。诸将用心去与他交战。不要慌张了。<span class="科">众</span>得令得令。</p>
        
        <p class="落诗">不怕文元帅。<br />精心出锐兵。<br />血流东海赤。<br />刀削泰山平。</p>
        
        <h2 id=ch38 class="chapter"><span class="出题">第三十八出　平妖奏绩</span></h2>
        
        <p class="曲"><span class="牌">点绛唇</span><span class="科">外上</span>誓复中原。九重特遣。持天钺。兵强谋决。国耻须臾雪。</p>
        
        <p class="白">下官文彦博是也。粗有文才。兼精武事。虽不及战国廉颇。颇称当日唐朝裴度。如今王则作寇。明镐丧师。只得自请于朝。出师至贝。蒙多目神秘语。得三遂可以平妖。不料果遇三遂。大事可贺矣。昨日已下战书。不免分付众将一回。克定今午交战。<span class="科">众</span>庶士罹妖网。乾坤发杀机。想应天帝醉。一任贼奴为。元帅有何号令。<span class="科">外</span>妖法难防。贼势甚盛。不可玩寇。诸将务要运奇设策。头一阵用诸葛遂入阵。第二阵马遂出战。第三阵李遂出战。毋得紊乱。<span class="科">众</span>得令。</p>
        
        <p class="曲"><span class="牌">四边静</span>貔貅百万肝如铁。堂堂阵排列。妙算过穰苴。神机并诸葛。<span class="科">合</span>天威赫烈。潢池震遏。一剑靖妖氛。功成拜金阙。</p>
        
        <p class="曲"><span class="牌">前腔</span>千妖万怪那能灭。须先捣巢穴。法按六韬书。咒用九天诀。<span class="科">合前外</span></p>
        
        <p class="白">妖兵来紧了。上前厮杀。<span class="科">众下丑净小旦上</span></p>
        
        <p class="曲"><span class="牌">水底鱼儿</span>圣术玄灵。腾空百万兵。任他众勇。杀尽莫容情。</p>
        
        <p class="白"><span class="科">丑</span>你看宋兵行伍整肃。旗号精明。比前明镐时大不同了。务要用心对敌。张鸾守城。皇后作咒。往前厮杀则个。<span class="科">小旦</span>宋乓来的紧。好上前厮杀。<span class="科">并下</span></p>
        
        <p class="曲"><span class="牌">前腔</span><span class="科">外末小生</span>战鼓雷轰。旌旗队队明。心齐力并。攻破贝州城。<span class="科">丑净左</span>任他众勇。杀尽莫容情。<span class="夹白"><span class="科">丑</span>头一阵那宋兵被俺杀过一半。兵骄易败。汝等务要用心对敌。<span class="科">外</span></span>心齐力并。攻破贝州城。</p>
        
        <p class="白">妖法变诈。实是难破。但见口中念念作声。喝声道疾风迅雷电雨即时交作。如何设计。抵得他过。<span class="科">小生</span>这个不难。只把猪狗之血。望空泼去。其法即破矣。<span class="科">交战泼血科丑净</span>罢罢。时乖灵法破。兵败将心隳。<span class="科">并下外</span>追上前去。<span class="科">小生</span>妖兵俱已进城去了。他若闭门不战。怎奈他何。莫若掘地而入。出其不意。庶可剿灭。<span class="科">外</span>此计甚妙。并力为之。<span class="科">下净丑</span>攻城无妙策。掘地是良谋。我每不是别的。李遂部下小校是也。将军着俺夜深掘地。务要秘密。莫使贼人知觉。<span class="科">掘地科丑</span>好了好了。地洞掘穿了。快趱进去。<span class="科">众呐喊介</span></p>
        
        <p class="曲"><span class="牌">缕缕金</span><span class="科">小旦</span>魂忽忽。泪涟涟。逃身无处所。苦难言。<span class="夹白"><span class="科">净</span>拿住了。<span class="科">外</span>带那胡永儿过来。王则那里去了。<span class="科">小旦</span>王则被乱军杀了。乞饶奴家一命。万望恕罪。代代公侯。</span>篡逆非吾愿。乞行方便。<span class="夹白"><span class="科">外</span>你</span>把生灵糜烂罪滔天。严刑怎生免。</p>
        
        <p class="白"><span class="科">丑</span>又拿得一个和尚来了。<span class="科">末</span>和尚唤名慧云。不曾从反。<span class="科">小旦</span>果然不从。<span class="科">外</span>你实实的诉来。</p>
        
        <p class="曲"><span class="牌">忆多娇</span><span class="科">末</span>衣与钵。穷过活。托身萧寺甘寂寞。为风鉴逢妖难离脱。<span class="科">外</span>此情哀切。非罪如何妄杀。</p>
        
        <p class="白">胡永儿罪极情真。枭首示众。慧云情有可矜。姑留再鞠。</p>
        
        <p class="落诗">六师奏凯千邦静。<br />三遂平妖万古传。</p>
        
        <h2 id=ch39 class="chapter"><span class="出题">第三十九出　帝阙辞荣</span></h2>
        
        <p class="曲"><span class="牌">夜游朝</span><span class="科">小生生上</span>黼黻皇猷才力壮。登凤阁日觐清光。<span class="科">净</span>满月浮云。平衢涌浪。可恨无端魔障。</p>
        
        <p class="白"><span class="科">见科净</span>你兄弟二人被李淑奏劾。知也不知。<span class="科">生</span>这奸人把甚么事来劾我兄弟。<span class="科">净</span>他本内说道。宋乃我朝受命之号。郊者交也。合姓名而言之。以为不祥之兆。宋祁娶妓为妾。行不端谨。皆宜罢黜。以惩不轨。以警人臣。<span class="科">生小生</span>旨意如何说。<span class="科">净</span>旨意道。宋郊之名必由父命。况无他意。便可改名祥。以杜谗口。宋祁娶妓为妾。亦是细事。姑免究。着各用心供职。<span class="科">生小生</span>万岁万岁万万岁。<span class="科">净</span>二位须作急上本谢恩。<span class="科">小生</span>这奸人千般谋孼。难与同朝。况爹爹年老。无人侍养。哥哥。我和你不若上表辞官。归家省亲。却不是好。<span class="科">生</span>说得有理。我如今与你上请乞恩。</p>
        
        <p class="曲"><span class="牌">催拍</span>感天恩荣登庙廊。一心望功铭旗常。叹世事难量。贝锦青蝇。谗口交张。腹剑心刀。直性难防。<span class="科">合</span>明日共奏君王。辞印绶。返柴桑。</p>
        
        <p class="曲"><span class="牌">前腔</span><span class="科">小生</span>谁不愿衣紫腰黄。还须虑同袍中伤。况白发高堂。寂莫晨昏。菽水谁将。陟怙空思。怎解愁肠。<span class="科">合前</span></p>
        
        <p class="曲"><span class="牌">赚</span><span class="夹白"><span class="科">净</span>你兄弟呵。</span>德重珪璋。黾勉从王分所当。<span class="夹白"><span class="科">生小生</span>非不欲立功报主。奈此奸人当道。<span class="科">净</span></span>从人谤。岂应解组便还乡。细端详。青年未合投草莽。圣主恩深意怎忘。<span class="夹白"><span class="科">生小生</span>忠孝不能两全。我兄弟二人断然要归去了。</span>情非强。此行定得亲终养。免罹谗网。免罹谗网。</p>
        
        <p class="白"><span class="科">小生</span>哥哥。你与子野兄先入朝去。我略整行装。就同上表。<span class="科">生净</span>急上辞官疏。遥传法禁钟。<span class="科">并下占小旦小生</span>奸人李淑劾我兄弟二人。我如今上表辞官。收拾行李起程。</p>
        
        <p class="曲"><span class="牌">前腔</span><span class="科">占小旦</span>听说心忙。解翠收珠促去装。<span class="夹白"><span class="科">小生</span>我入朝去也。</span>晨钟响。急趋金阙上封章。<span class="夹白"><span class="科">下占</span>他兄弟虽去上表。未知吉凶何如。</span>事难量。重瞳眷注那轻放。<span class="科">占</span>济世良才惜早藏。<span class="夹白"><span class="科">小生</span>封章已上。想必就有玉音到来。<span class="科">占</span>朝廷有何亏你处。只管要回家去。</span>你闲想。玉堂金马人钦仰。此生不枉。</p>
        
        <p class="白"><span class="科">生相见科</span>兄弟。谗口难调。归心已决。不必迟疑了。<span class="科">小生</span>未知圣上旨意若何。<span class="科">外</span>奉圣旨。宋郊宋祁朕方倚用。不准辞官。既亲老在堂。着驰驲归省。以尽人子之情。限五个月以内复任管事。望阙谢恩。<span class="科">生小生谢恩科</span>天使大人请坐。<span class="科">外</span>别有公干。不及坐了。<span class="科">生</span>永昌。快去驲中催趱船夫。就此起程。<span class="科">末</span>理会得。<span class="科">丑</span>驲丞禀事。船夫俱已齐备了。<span class="科">小生</span>挂冠辞帝阙。鸣珮上仙舟。<span class="科">并下生上</span></p>
        
        <p class="曲"><span class="牌">长拍</span>露冷苹江。风铦鹢舫。望楚天浩然长往。乱飞木叶。一片片醉着青霜。孤鹜逐云翔。更断鸿嘹呖处尽成惆怅。回首枫宸空自恋。何日鸣珂夜未央。只恐人哆侈万千状。且自庆高堂春不老。昼锦归双。<span class="科">下小生旦小旦</span></p>
        
        <p class="曲"><span class="牌">短拍</span>渺渺银帆。滔滔玉浪。暮秋天满眼凄凉。何处是家乡。眄尽愁云惨雾。还隔断万峰千嶂。日晚行行且止。聊系缆古驲残阳。</p>
        
        <p class="曲"><span class="牌">尾声</span>麋林外枫江上。数声残角送昏黄。归梦应随归路长。</p>
        
        <p class="落诗">一封朝奏九重天。<br />夕泊归舟古驲边。<br />浪尽月沈人睡熟。<br />不须待漏五更寒。</p>
        
        <h2 id=ch40 class="chapter"><span class="出题">第四十出　他乡遇故</span></h2>
        
        <p class="曲"><span class="牌">风入松</span><span class="科">生上</span>萧条驿路客愁增。更江天雪冷。<span class="夹白">永昌。我闻知文老爹在此。他得胜回朝。礼当拜贺。请小相公出来商议。<span class="科">末</span>小相公有请。<span class="科">小生</span>哥哥。唤兄弟来。有何话说。<span class="科">生</span>座主在此。我和你该去拜贺。<span class="科">拜科</span></span>貂裘虎帐寒威净。忝门下途逢有庆。<span class="夹白"><span class="科">小生</span>用甚么礼。<span class="科">生</span>取四疋彩段去。</span>无由献区区下情。将彩币表微诚。</p>
        
        <p class="白">哥哥。座主为何驻兵在此。</p>
        
        <p class="曲"><span class="牌">前腔</span><span class="科">生</span>闻知北伐武功成。喜军容肃整。<span class="科">小生</span>借问何如霍去病。<span class="夹白"><span class="科">生</span>其功不小。</span>料此日重华欣庆。寒雪拥貔貅暂停。须奏凯返神京。</p>
        
        <p class="白"><span class="科">末</span>此间是辕门了。起烦通报。<span class="科">丑</span>来者何官。<span class="科">末</span>宋状元兄弟。乃是老爷门下。<span class="科">通报介</span></p>
        
        <p class="曲"><span class="牌">念奴娇</span><span class="科">外</span>功高血战。喜捷书飞奏。鼓笳声兢。从此潢池无窃警。力胜何如谋胜。饮马窟寒。射雕风劲。滕六施严令。瑶花琼树。幻成无限佳景。</p>
        
        <p class="诵"><span class="牌">木兰花</span>乾坤凛洌。灭寇营前飞瑞雪。独立凝眸。可笑青山也白头。　　杯行到手。只因烂醉梅花酒。圣德无涯。裘帽遥从凤阙来。</p>
        
        <p class="白"><span class="科">相见介生小生</span>老师文修武备。弹压天下。今喜妖氛尽扫。勋望益隆。贱兄弟特来奉贺。<span class="科">外</span>妖寇已平。朝廷之福也。老夫焉敢受贺。<span class="科">生小生</span>门下之情。望勿坚却。<span class="科">外</span>左右收了。<span class="科">生</span>老师成此大功。国家之柱石也。<span class="科">外</span>寇贼百万。一战即平。中间有一僧。情虽有可矜。难遽释放。<span class="科">生</span>既在贼党。难从宽宥。<span class="科">外</span>那和尚诉称善能风鉴。名唤慧云。<span class="科">生</span>若是那相面的慧云。我就保他。<span class="科">外</span>想贤契与他有旧。<span class="科">生</span>门下与舍弟宋祁。曾唤他相过。相俺二人同中状元。今有此验。已是难得。况此僧极有戒行。岂有为寇之理。<span class="科">外</span>贤契。你不说我怎知。我自有处。<span class="科">生小生跪科</span>望老师饶他性命。<span class="科">外</span>我有主张。必然不妄杀他。取慧云过来。<span class="科">外见科</span>果妙人也。可敬可敬。左右解了绑。换了衣服。<span class="科">末</span>宋相公。你为何在此。<span class="科">外</span>那和尚。你不知活命之恩乎。辨你冤情。皆二公之力也。<span class="科">末</span>恩当重报。<span class="科">外</span>和尚。说你相术甚高。劳你相我一相。<span class="科">末</span>老爷贵相。燕颔龙睛踞虎形。封候拜相冠群公。本生来自有神仙骨。喜不老还同松柏春。<span class="科">外</span>言之过矣。喜二位贤契光顾。又喜高僧相术甚佳。真所谓他乡遇故知。左右整酒来。乘此大雪之时。同玩赏一回。多少是好。</p>
        
        <p class="曲"><span class="牌">本序</span><span class="科">生</span>彤云万里。见天花搅乱。浑如柳絮飘零。四顾遥村。尽处是玉树琼楼相映。<span class="夹白">你看漫天大雪。乃是国家丰年之兆也。</span>那更。断涧银填。长桥璧跨。四时争见此佳景。<span class="科">合</span>须备取肥羔美酝。同醉闲庭。</p>
        
        <p class="曲"><span class="牌">前腔</span><span class="科">末</span>千顷。寒江正冷。见渔翁独钓。玉笠银蓑孤艇。万径千山。何处有飞鸟行人踪影。还应。山意冲寒。梅花将放。谩劳逋叟动吟情。<span class="科">合前</span></p>
        
        <p class="曲"><span class="牌">前腔</span><span class="科">小生</span>明莹。色夺瑶屏。光摇银海。案头何用读书灯。风味美。最是细擘龙团来烹。偏称。翠阁婵娟。销金帐里。浅斟低唱笑盈盈。<span class="科">合前</span></p>
        
        <p class="曲"><span class="牌">前腔</span><span class="科">外</span>堪庆。三白呈祥。万象称瑞。笑占南亩绝蝗螟。融液处。疑是玉马东瀛。愁听。黄竹哀歌。来思悲咏。阳春谁和郢中声。<span class="科">合前</span></p>
        
        <p class="曲"><span class="牌">古轮台</span><span class="科">众</span>玉龙争残鳞。败甲散沧溟。青山老尽银尖并。园林绝胜。看翠竹苍松。翻做三春梨杏。鹤舞鸾翔随风未见。饥乌冻雀绕簷楹。低飞不兢。乱纷纷斜扑窗楞。干桑蚕食。平沙蟹走。细声堪听。六出巧谁能。银河净。冯夷翦练技偏精。</p>
        
        <p class="曲"><span class="牌">前腔</span>闲评。萧萧沙漠叹苏卿。相室有万乘来临。恩光忒盛。匹马蓝关。扑足银杯难骋。也有策蹇骚人灞桥独咏。也有朱门谒遍甑生冰。遭时不幸。山阴孤棹兴堪乘。梁园游赋。何如僵卧。茅斋寂静。夜半破吴城。鹅池溟。更夸百战不持兵。</p>
        
        <p class="曲"><span class="牌">尾声</span>东风转丽日升。料此际寒容消尽。只恐飞来鬓上生。</p>
        
        <p class="落诗">沉醉金樽且放怀。<br />雪飞江上腊梅开。<br />红炉煖阁还嫌冷。<br />尚有樵人跣足来。</p>
        
        <h2 id=ch41 class="chapter"><span class="出题">第四十一出　寻乐江村</span></h2>
        
        <p class="白"><span class="科">渔樵牧农同外上渔樵答话科</span>好好好。扮一回渔樵答话。且慢慢的来呵。<span class="科">渔上</span>过桥搔背船非小。<span class="科">樵上</span>山里䂨柴似剃头。你看农夫与牧童也来了。<span class="科">农牧答话科</span>好好好。扮一回农夫与牧童答话。且慢慢的说来。<span class="科">农上</span>犁倒地皮方是好。<span class="科">牧上</span>倒骑牛背唱回歌。<span class="科">众唱歌</span>哩嗹哩啰嗹哩啰。<span class="科">渔</span>自家唤作渔翁。一身弄得精穷。有人问我缘故。只是饮酒三钟。<span class="科">樵</span>自家唤作樵人。一身斫得筋疼。有人问我缘故。只是痛饮三旬。<span class="科">农</span>自家唤作农人。栽秧打麦辛勤。有人问我缘故。村中受乐无穷。<span class="科">牧</span>自家唤作牧童。短笛横吹几声。有人问我缘故。倒骑牛背长吟。<span class="科">众</span>我每快乐似神仙。今日谈论许多好处。不免大家且唱一回。消消闷怀何如。</p>
        
        <p class="曲"><span class="牌">刬锹儿</span><span class="科">渔</span>沧江烟水凭谁占。得鱼便望岸头帘。沽多面如茜。笑掀短髯。<span class="科">合</span>闲中味甜。世途忒险。青笠绿蓑。红尘不染。</p>
        
        <p class="曲"><span class="牌">前腔</span><span class="科">樵</span>丁丁翠袖松风撼。一挑时度白云岩。烂柯被仙赚。头颅雪添。<span class="科">合前</span></p>
        
        <p class="曲"><span class="牌">前腔</span><span class="科">农</span>鹿门庞老吾何忝。一犁耕破陇烟蓝。鸡豚早秋敛。盆醪自酣。<span class="科">合前</span></p>
        
        <p class="曲"><span class="牌">前腔</span><span class="科">牧</span>斜阳犊背鸦光闪。随群弄笛野桥南。莎村雨痕淡。拥书角尖。<span class="科">合前众</span></p>
        
        <p class="白">我每四人有如此之乐。请问老先生心事如何。</p>
        
        <p class="曲"><span class="牌">新水令</span><span class="科">外</span>春风宝马醉长安。喜归来疎髯霜浅。沧洲三亩宅。青野数坵田。断送流年。有数点白鸥伴。</p>
        
        <p class="白"><span class="科">众</span>老先生正好做官。如何就回来了。有甚事干。</p>
        
        <p class="曲"><span class="牌">北庆宣和</span><span class="科">外</span>薄命蛾眉枉自妍。嫉妒滔天。薏苡将军岂非冤。谁辨谁辨。</p>
        
        <p class="白"><span class="科">众</span>老先生在家有何事干。</p>
        
        <p class="曲"><span class="牌">北折桂令</span><span class="科">外</span>学陶潜。五柳栽烟。屈子骚经。杜老诗编。醉后闲临书羲献帖。兔管鸾笺。<span class="夹白"><span class="科">众</span>老先生怎么不讲些道学。也好哄动缙绅。<span class="科">外</span></span>那肯向谲儒讲道。<span class="夹白"><span class="科">众</span>炼些金丹也好。<span class="科">外</span></span>也休提败事修玄。<span class="夹白">我只是</span>玉管冰弦。云髻花钿。兄弟楼中。儿女灯前。</p>
        
        <p class="白"><span class="科">众</span>老先生也爱我四人之乐么。</p>
        
        <p class="曲"><span class="牌">雁儿落</span>爱杀他闲云淡蓼渚宽。爱杀他倦卧松云煖。爱杀你犁云拂草衣。爱杀你骑犊吹芦管。</p>
        
        <p class="白">我乐不比你四人。</p>
        
        <p class="曲"><span class="牌">得胜令</span><span class="夹白">春时节</span>慢腾腾策杖绿杨川。喜飘飘红裙海棠筵。<span class="夹白">夏时节</span>嫩盈盈玉液荷筒劝。睡齁齁琅玕小簟眠。<span class="夹白">秋时节</span>紫蟹鬭鲈鲜。密层层种黄花三径遍。<span class="夹白">冬时节</span>含笑野梅边。碧澄澄凤团茶扫雪煎。</p>
        
        <p class="白"><span class="科">众</span>老先生还想去做官么。</p>
        
        <p class="曲"><span class="牌">北鸳鸯煞</span><span class="科">外</span>翠围眠梦断麒麟殿。鹤汀游影绝豺狼苑。狐媚途忙。鼠奔空健。说甚鹭翘云盘。骢蹄霜践。鹿豕山幽。毕竟凤皇天远。凫履脱。鹖冠便。鹦鹉文章罢敷演。</p>
        
        <p class="白"><span class="科">众</span>老先生这般快活。</p>
        
        <p class="曲"><span class="牌">北络丝娘煞犯</span>又何称风流晋贤。真不忝逍遥䦘苑。</p>
        
        <p class="白"><span class="科">末</span>锦衣归故里。端的是男儿。二位相公荣归。将到家了。<span class="科">外</span>我正与四人讲得亲切。又不免相别了。</p>
        
        <p class="落诗">箫鼓喧声震彩船。<br />膝前双凤锦衣旋。<br />渔樵耕牧相谈笑。<br />又得浮生半日闲。</p>
        
        <h2 id=ch42 class="chapter"><span class="出题">第四十二出　衣锦团圆</span></h2>
        
        <p class="曲"><span class="牌">破阵子</span><span class="科">生上</span>芳树光浮玉障。晴云影落金泓。状元门第雄。归田昼锦。庭帏瑞气浓。鼓箫喧绮丛。</p>
        
        <p class="曲"><span class="牌">河西七娘子</span><span class="科">小生旦占</span>危船历尽江程永。喜归来绣楹华栋。彩映金铺。香霏瑶洞。辉煌珠翠冠瞻耸。</p>
        
        <p class="曲"><span class="牌">称人心</span><span class="科">外</span>山林疎耸。丹心尚抱余忠。<span class="科">旦红翠</span>灯宵焰鸾心暗融。喜见盈衢驺从。<span class="科">合</span>欢深喜重。争歆羡氏族辉光。还感戴圣朝恩宠。</p>
        
        <p class="诵"><span class="科">相见介生小生</span><span class="牌">菩萨蛮</span>魁名幸显趋庭教。九天丹凤乘新诏。<span class="科">外</span>兄弟锦衣旋。桑榆乐万千。　　<span class="科">旦上</span>仙群谐伉俪。秀气兼和气。天道定无私。祥钟积善第。</p>
        
        <p class="白"><span class="科">外</span>将酒过来。<span class="科">末</span>老爷。酒在此了。<span class="科">外</span></p>
        
        <p class="曲"><span class="牌">海山歌</span>自古文章有用。荷清朝不负英雄。难兄难弟。共享禄千钟。乾坤瑞见双雏凤。状元迭中。喜气满胸。佳儿美妇。喜事又重。<span class="科">合</span>皇恩厚。家庆隆。人生须是积阴功。</p>
        
        <p class="曲"><span class="牌">前腔</span><span class="科">小生旦占</span>那日鹧鸪戏咏。句猖狂误入椒宫。谁知天幸。威霁转懽悰。洞房双炬金莲送。仙娥赐偶。喜气满胸。兴奴樊素。喜事又重。<span class="科">合前</span></p>
        
        <p class="曲"><span class="牌">前腔</span>玉斝金杯高捧。劝酬间金紫光荣。筵开罗绮。宝篆瑞烟浓。当门棹楔山川重。一门荣贵。喜气满胸。锦衣归昼。喜事又重。<span class="科">合前</span></p>
        
        <p class="曲"><span class="牌">越恁好</span><span class="科">众</span>满门懽纵。满门懽纵。喜相逢疑是梦。三牲五鼎勉供奉。彩衣翻动。<span class="科">合</span>重重喜庆人传诵。声华出众。国家添取双梁栋。多才多艺扶皇宋。</p>
        
        <p class="曲"><span class="牌">前腔</span>画堂昼永。画堂昼永。看煇煌珠翠拥。歌声满耳懽声共。管弦交弄。<span class="科">合前</span></p>
        
        <p class="曲"><span class="牌">尾声</span>文编四喜成何用。但梨园新添一种。付与知音一笑中。</p>
        
        <p class="落诗">父能教子子扬名。<br />兄弟情怡友难拯。<br />道合君臣夫妇乐。<br />纲常风月两堪称。</p>
        
    </body> 
</html>