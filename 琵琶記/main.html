<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/琵琶記</title>
        <meta name="author" content="明　高明　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">琵琶記</span></h1>

        <p class="作者">明　高明　著</p>

        <h2 id=ch1 class="chapter"><span class="齣題">第一齣　副末開場</span></h2>

        <p class="曲"><span class="牌">水調歌頭</span><span class="科">副末上</span>秋燈明翠幕。夜案覽芸編。今來古往。其間故事幾多般。少甚佳人才子。也有神仙幽怪。瑣碎不堪觀。正是不關風化體。縱好也徒然。　　論傳奇。樂人易。動人難。知音君子。這般另作眼兒看。休論插科打諢。也不尋宮數調。只看子孝共妻賢。正是驊騮方獨步。萬馬敢爭先。</p>
        
        <p class="白"><span class="科">問內科</span>且問後房子弟。今日敷演誰家故事。那本傳奇。<span class="科">內應科</span>三不從琵琶記。<span class="科">末</span>原來是這本傳奇。待小子略道幾句家門。便見戲文大意。</p>
        
        <p class="曲"><span class="牌">沁園春</span>趙女姿容。蔡邕文業。兩月夫妻。奈朝廷黃榜。遍招賢士。高堂嚴命。強赴春闈。一舉鰲頭。再婚牛氏。利綰名牽竟不歸。饑荒歲。雙親俱喪。此際實堪悲。　　堪悲。趙女支持。翦下香雲送舅姑。把麻裙包土。築成墳墓。琵琶寫怨。逕往京畿。孝矣伯喈。賢哉牛氏。書館相逢最慘悽。重廬墓。一夫二婦。旌表門閭。</p>
        
        <p class="落詩">極富極貴牛丞相。<br />施仁施義張廣才。<br />有貞有烈趙真女。<br />全忠全孝蔡伯喈。</p>
        
        <h2 id=ch2 class="chapter"><span class="齣題">第二齣　高堂稱壽</span></h2>
        
        <p class="曲"><span class="牌">瑞鶴仙</span><span class="科">生上</span>十載親燈火。論高才絕學。休誇班馬。風雲太平日。正驊騮欲騁。魚龍將化。沈吟一和。怎離卻雙親膝下。且盡心甘旨。功名富貴。賦之天也。</p>
        
        <p class="誦"><span class="牌">鷓鴣天</span>宋玉多才未足稱。子雲識字浪傳名。奎光已透三千丈。風力行看九萬程。　　經世手。濟時英。玉堂金馬豈難登。要將萊綵歡親意。且戴儒冠盡子情。</p>
        
        <p class="白">蔡邕沈酣六籍。貫串百家。自禮樂名物。以及詩賦詞章。皆能窮其妙。由陰陽星曆。以至聲音書數。靡不得其精。抱經濟之奇才。當文明之盛世。幼而學。壯而行。雖望青雲之萬里。入則孝。出則弟。怎離白髮之雙親。到不如盡菽水之歡。甘齏鹽之分。正是行孝于己。責報于天。自家新娶妻房。纔方兩月。卻是陳留郡人。趙氏五娘。儀容俊雅。也休誇桃李之姿。德性幽閒。儘可寄蘋蘩之託。正是夫妻和順。父母康寧。詩中有云。為此春酒。以介眉壽。今喜雙親。既壽而康。對此春光。就花下酌杯酒。與雙親稱壽。多少是好。昨已囑付五娘子安排。不免催促則個。娘子。酒席完備了未。請爹媽出來。</p>
        
        <p class="曲"><span class="牌">寶鼎現</span><span class="科">旦內應科外蔡公淨蔡婆上外</span>小門深巷。春到芳草。人閒清晝。<span class="科">淨</span>人老去星星非故。春又來年年依舊。<span class="科">旦趙五娘上</span>最喜今朝春酒熟。滿目花開如繡。<span class="科">合</span>願歲歲年年。人在花下。常斟春酒。</p>
        
        <p class="白"><span class="科">外</span>孩兒。你請我兩個出來做甚麼。<span class="科">生跪科</span>告爹媽得知。人生百歲。光陰幾何。幸喜爹媽年滿八旬。孩兒一則以喜。一則以懼。當此青春光景。閒居無事。聊具一杯蔬酒。與爹媽稱慶則箇。<span class="科">淨笑介</span>阿老有得喫。<span class="科">外</span>阿婆。這是子孝雙親樂。家和萬事成。</p>
        
        <p class="曲"><span class="牌">錦堂月</span><span class="科">生進酒科生</span>簾幕風柔。庭幃晝永。朝來峭寒輕透。親在高堂。一喜又還一憂。惟願取百歲椿萱。長似他三春花柳。<span class="科">合</span>酌春酒。看取花下高歌。共祝眉壽。</p>
        
        <p class="曲"><span class="牌">前腔</span><span class="科">旦</span>輻輳。獲配鸞儔。深慚燕爾。持杯自覺嬌羞。怕難主蘋蘩。不堪侍奉箕箒。惟願取偕老夫妻。長侍奉暮年姑舅。<span class="科">合前</span></p>
        
        <p class="曲"><span class="牌">前腔</span><span class="科">外</span>還愁。白髮蒙頭。紅英滿眼。心驚去年時候。只恐時光。催人去也難留。<span class="夾白">孩兒。</span>惟願取黃卷青燈。及早換金章紫綬。<span class="科">合前</span></p>
        
        <p class="曲"><span class="牌">前腔</span><span class="科">淨</span>還憂。松竹門幽。桑楡暮景。明年知他健否安否。歎蘭玉蕭條。一朵桂花難茂。<span class="夾白">媳婦。</span>惟願取連理芳年。得早遂孫枝榮秀。<span class="科">合前</span></p>
        
        <p class="曲"><span class="牌">醉翁子</span><span class="科">生</span>回首。歎瞬息烏飛兔走。喜爹媽雙全。謝天相佑。<span class="科">旦</span>不謬。更清淡安閒。樂事如今誰更有。<span class="科">合</span>相慶處。但酌酒高歌。共祝眉壽。</p>
        
        <p class="白"><span class="科">外</span>孩兒。你今日為我兩個慶壽。這便是你的孝心。人生須要忠孝兩全。方是個丈夫。我纔想將起來。今年是大比之年。昨日郡中有吏來辟召。你可上京取應。倘得脫白掛綠。濟世安民。這纔是忠孝兩全。<span class="科">生</span>爹媽高年在堂。無人侍奉。孩兒豈敢遠離。實難從命。</p>
        
        <p class="曲"><span class="牌">前腔</span><span class="科">外</span>卑陋。論做人要光前耀後。勸我兒青雲萬里。早當馳驟。<span class="科">淨</span>聽剖。真樂在田園。何必區區公與侯。<span class="科">合前</span></p>
        
        <p class="曲"><span class="牌">僥僥令</span><span class="科">生旦</span>春花明彩袖。春酒泛金甌。但願歲歲年年人長在。父母共夫妻相勸酬。</p>
        
        <p class="曲"><span class="牌">前腔</span><span class="科">外淨</span>夫妻好廝守。父母願長久。坐對兩山排闥青來好。看將一水護田疇。綠遶流。</p>
        
        <p class="曲"><span class="牌">十二時</span>山青水綠還依舊。歎人生青春難又。惟有快活是良謀。</p>
        
        <p class="落詩">逢時對景且高歌。<br />須信人生能幾何。<br />萬兩黃金未為貴。<br />一家安樂値錢多。</p>
        
        <h2 id=ch3 class="chapter"><span class="齣題">第三齣　牛氏規奴</span></h2>
        
        <p class="白"><span class="科">末老院子上</span>風送爐香歸別院。日移花影上閒庭。晝長人靜無他事。惟有鶯啼三兩聲。小子不是別人。卻是牛太師府裡一個院子。若論俺太師的富貴。真個只有天在上。更無山與齊。舉頭紅日近。回首白雲低。怎見得富貴。他勢壓中朝。資傾上苑。白日映沙堤。青霜凝畫戟。門外車輪流水。城中甲第連天。瓊樓酬月十二層。錦障藏春五十里。香散綺羅。寫不盡園林景致。影搖珠翠。描不就庭院風光。好耍子的油碧車輕金犢肥。沒尋處的流蘇帳煖春雞報。畫堂內持觴勸酒。走動的是紫綬金貂。繡屏前品竹彈絲。擺列的是朱唇粉面。玳瑁筵前爇寶香。真箇是朝朝寒食。琉璃影裡燒銀燭。果然是夜夜元宵。這般樣福地洞天。可知有仙姝玉女。休誇富貴的牛太師。且說賢德的小娘子。真箇好一位小娘子呵。看他儀容嬌媚。一個沒包彈的俊臉。似一片美玉無瑕。體態幽閒。半點難勾引的芳心。如幾層清冰徹底。珠翠叢中長大。倒堪雅淡梳妝。綺羅隊裡生來。卻厭繁華氣象。怪聽笙歌聲韻。惟貪針指工夫。愛景情幽。鎮白日何曾離繡閣。笑人遊冶。傍青春那肯出香閨。開遍海棠花。也不問夜來多少。飛殘楊柳絮。竟不道春去如何。要知他半點貞心。惟有穿瑣窗的皓月。能回他一雙嬌眼。除非翻翠幌的清風。決非慕司馬的文君。肯學選伯鸞的德耀。更羨他知書知禮。是一箇不趨蹌的秀才。若論他有德有行。好一位戴冠兒的君子。多應是相門相種。可惜不做廝兒。少甚麼王子王孫。爭要求為佳配。呀。理會得麼。他是玉皇殿前掌書仙。一點塵心謫九天。莫怪蘭香熏透骨。霞衣曾惹御爐煙。呀。好怪麼。只見府堂中老姥姥和惜春姐兩個。笑哈哈舞將出來。我且躲在一邊。看他來此做甚麼。<span class="科">淨老姥姥丑惜春上</span></p>
        
        <p class="曲"><span class="牌">雁兒落</span><span class="科">淨</span>庭院重重。怎不怨苦。要尋個男兒。又無門路。<span class="科">丑</span>甚年能彀和一丈夫。一處裡雙雙雁兒舞。</p>
        
        <p class="白"><span class="科">相見科末</span>來我且問你兩個。往常間不曾恁的快活。今日如何這般快活。<span class="科">丑</span>院公。你那得知我喫小姐苦哩。並不許半步胡踹。又不要我說男兒那邊廂去。咳。苦也。你不要男兒。我須要哩。他也道我和他相似。笑也不許我笑一笑。今日天可憐見。喫我千方百計去說動他。只限我半個時辰去後花園閒耍一遭。你道我如何不快活。<span class="科">淨</span>院公。便是我也千不合萬不合前生不曾種得福田。爹娘把我送在府堂中做個丫頭。到今年紀老了。不曾得一日眉頭舒展。今日天可憐見。老相公入朝。我纔得偷身來此閒耍一遭。你道我如何不快活。<span class="科">末</span>元來恁的。可知道你二人快活也。<span class="科">淨</span>院公。你伏侍老相公。卻是公的又撞着公的。我與惜春伏侍小姐。卻是雌的又撞雌的。<span class="科">末</span>呀。老姥姥。你怎的說這話。惜春年紀小。也怪他傷春不得。你年紀這般老大。也說這般傷春的話。成甚麼樣子。<span class="科">淨</span>哱𠺒<a epub:type="noteref" href="#char01"><spu>註</spu></a>老畜生。倒喫你識破了。卻不道秋茄晚結。菊花晚發。我雖然老便老。似京棗。外面皺。裡頭好。你不聞東村有個李太婆。年紀七八十歲。頭光撻撻的。也只要嫁人。人問道婆婆你這的老了。又要去嫁人怎的。那婆婆做四句詩應得好。<span class="科">末</span>如何說。<span class="科">淨</span>道是人生七十古來稀。不去嫁人待何時。下丁頭髻牀上睡。枕頭上架兩個大擂搥。<span class="科">末</span>你有些欠尊重。<span class="科">丑</span>休閒話。今日能彀得來此花園遊嬉。也不容易。又撞着院公在此。咱每三箇何不做個耍子。<span class="科">末</span>也說得是。還是做甚麼耍子好。<span class="科">淨</span>院公。和你踢氣毬耍子。<span class="科">末</span>不好。<span class="科">淨</span>怎的不好。</p><aside epub:type="footnote" id="char01"><p>「⿰口息」</p></aside>
        
        <p class="誦"><span class="牌">西江月</span><span class="科">末</span>白打從來逞藝。官場自小馳名。如今年老腳踜蹭。圓社無心馳騁。　　空使繡襦汗濕。漫教羅襪生塵。兀的是少年子弟俏門庭。老姥姥。不似你寶妝行徑。</p>
        
        <p class="白"><span class="科">丑</span>院公踢氣毬不好。便和你鬭百草耍子。<span class="科">末</span>也不好。<span class="科">丑</span>怎的不好。<span class="科">末</span>香徑裡攀殘柳眼。雕欄畔折損花容。又無巧藝動王公。枉費工夫何用。驚起嬌鶯語燕。打開浪蝶狂蜂。若還尋得個並頭紅。惜春姐。早把你芳心引動。<span class="科">淨丑</span>院公。你道兩樣都不好。如今打鞦韆耍子好麼。<span class="科">末</span>這個卻好。你聽我說。玉體輕流香汗。繡裙蕩漾明霞。纖纖玉手綵繩拿。真箇堪描堪畫。本是北方戎戲。移來上苑豪家。女娘撩亂隔牆花。好似半仙戲耍。<span class="科">淨丑</span>恁地便打鞦韆。只是沒有架子。<span class="科">末</span>這花園中那里得他。一來老相公不喜。二來小娘子不好。縱有也倒壞了。<span class="科">丑</span>院公。沒奈何我每三個在這里廝輪做個鞦韆架。一人打。兩人擡。<span class="科">末</span>如此也好。誰人先打。<span class="科">淨丑</span>我兩人擡。院公先打起。<span class="科">做架科末</span>你兩人不要跌了我。<span class="科">淨丑</span>院公你放心。只管上去打。<span class="科">末打科</span></p>
        
        <p class="曲"><span class="牌">窣地錦襠</span><span class="科">末</span>花紅柳綠草芊芊。正値春光艷陽天。我和你不來此處打鞦韆。為人一生也徒然。</p>
        
        <p class="白"><span class="科">放跌科末</span>你兩個跌得我好。如今輪該老姥姥打。<span class="科">淨</span>你兩個也不要跌了我。<span class="科">末</span>老姥姥放心。不妨事。只管打。<span class="科">淨打科</span></p>
        
        <p class="曲"><span class="牌">前腔</span><span class="科">淨</span>春光明媚景色鮮。遊遍花塢聽杜鵑。那更上苑柳如綿。我和你不　　打鞦韆枉少年。</p>
        
        <p class="白"><span class="科">放跌科淨</span>你兩個騙得我好。如今輪該惜春打。<span class="科">丑</span>你兩人也不要跌了我。<span class="科">淨</span>惜春放心。只管打便罷。<span class="科">丑打科</span></p>
        
        <p class="曲"><span class="牌">前腔</span><span class="科">丑</span>奴是人間快活仙。喫了飽飯愛去眠。莫教小姐來撞見。那時高高弔起打三千。</p>
        
        <p class="白"><span class="科">放跌科貼牛氏上</span>莫信直中直。須防仁不仁。是耍得好呵。<span class="科">末淨走下丑做不知云</span>你兩個騙得我好。如今我打了。又該院公打。<span class="科">貼扯丑耳科</span>賤人。恁的為人不尊重。只要閒嬉并閒哄。<span class="科">丑驚科</span>小姐。教人怎不去閒哄。你看那鞦韆架尚兀自走動哩。<span class="科">貼</span>賤人。我只教你在此閒翫片時。誰許你如此。<span class="科">丑</span>小姐。奴家心裡憂悶。只得在此消遣則個。<span class="科">貼</span>賤人。你心中憂悶怎的。<span class="科">丑</span>小姐。奴家名喚做惜春。見這春去了。便自傷春起來。教人如何不悶。<span class="科">貼</span>賤人。有甚傷春處。<span class="科">丑</span>小姐。我早晨裡只聽疎辣辣寒風吹散了一簾柳絮。餉午間只見淅零零細雨打壞了滿樹梨花。一霎時囀幾對黃鸝。猛可地叫數聲杜宇。奴家見此春去。如何不悶。<span class="科">貼</span>春光自去。有甚麼悶來。我和你去習學女工便了。<span class="科">丑</span>咳。苦也。這般天氣。誰不去閒嬉。小姐卻教惜春去習女工。兀的不是悶殺惜春麼。<span class="科">貼</span>婦人家誰許你閒嬉。不習女工。有甚勾當。你卻不學那不出閨門的。<span class="科">丑</span>小姐。你有盈箱羅綺。滿頭珠翠。少甚麼子。卻這般自苦。<span class="科">貼</span>賤人好怪麼。做女工是你本分的事。問有和沒有做甚麼。<span class="科">丑</span>恁地惜春拜辭小姐去也。<span class="科">貼</span>你拜辭我那里去。<span class="科">丑</span>小姐。我去伏侍別人。與他傳消遞息。隨趁也得些快活。<span class="科">貼</span>咳。賤人伏侍我。我有甚虧了你。<span class="科">丑</span>小姐。我伏侍着你時節。見男兒也不許我擡頭看一看。前日艷陽天氣。花紅柳綠。貓兒也動心。你也不動一動。如今暮春時候。鳥啼花落。狗兒也傷情。你也不傷一傷。惜春其實難和小姐過活。<span class="科">貼</span>呀。這賤人。你是顛是狂。說這般話。我就去對老相公說。好生施行你。<span class="科">丑跪科</span>小姐。可憐見惜春心裡悶。因此這般說。<span class="科">貼</span>賤人。我饒你這遭。你看麼。</p>
        
        <p class="曲"><span class="牌">祝英臺近</span><span class="科">貼</span>綠成陰。紅似雨。春事已無有。<span class="科">丑</span>聞說西郊。車馬尚馳驟。<span class="科">貼</span>怎如柳絮簾櫳。梨花庭院。<span class="科">合</span>好天氣清明時候。</p>
        
        <p class="誦"><span class="牌">玉樓春</span><span class="科">丑</span>清明時節單衣試。爭奈晝長人靜重門閉。<span class="科">貼</span>我芳心不解亂縈牽。羞睹遊絲與飛絮。　　<span class="科">丑</span>小姐。我在繡窗欲待拈針指。忽聽鶯燕雙雙語。<span class="科">貼</span>賤人。無情何事管多情。任取春光自來去。</p>
        
        <p class="白"><span class="科">丑</span>小姐。你有甚麼法兒。教惜春休悶哩。<span class="科">貼</span>你且聽我說。</p>
        
        <p class="曲"><span class="牌">祝英臺序</span><span class="科">貼</span>把幾分春。三月景。分付與東流。<span class="夾白"><span class="科">丑</span>小姐。如今鳥啼花落。你須煩惱些麼。<span class="科">貼</span></span>啼老杜鵑。飛盡紅英。端不為春閒愁。<span class="夾白"><span class="科">丑</span>你不閒愁。也還去賞翫麼。<span class="科">貼</span></span>休休。婦人家不出閨門。怎去尋花穿柳。<span class="夾白"><span class="科">丑</span>小姐你不去賞翫。只怕消瘦了你。<span class="科">貼</span></span>我花貌誰肯因春消瘦。</p>
        
        <p class="曲"><span class="牌">前腔</span><span class="科">丑</span>春晝。只見燕成雙。蝶引隊。鶯語似求友。<span class="夾白"><span class="科">貼</span>呀。賤人。你是人。卻說那蟲蟻做甚麼。<span class="科">丑</span></span>那更柳外畫輪。花底雕鞍。都是少年閒遊。<span class="夾白"><span class="科">貼</span>這賤人。你是婦人家。說那男兒的事做甚麼。<span class="科">丑</span></span>難守。繡房中清冷無人。我待尋一個佳偶。<span class="夾白"><span class="科">貼</span>呀。你倒思量丈夫起來。<span class="科">丑</span></span>這般說。我終身休配鸞儔。</p>
        
        <p class="曲"><span class="牌">前腔</span><span class="夾白"><span class="科">貼</span>惜春</span>知否。我為何不捲珠簾。獨坐愛清幽。<span class="夾白"><span class="科">丑</span>清幽清幽。怎奈人愁。<span class="科">貼</span></span>縱有千斛悶懷。百種春愁。難上我的眉頭。<span class="夾白"><span class="科">丑</span>小姐。只怕你不常恁的。<span class="科">貼</span></span>休憂。任他春色年年。我的芳心依舊。<span class="夾白"><span class="科">丑</span>只怕風流年少的哄動你。<span class="科">貼</span></span>這文君。可不擔閣了相如琴奏。</p>
        
        <p class="曲"><span class="牌">前腔</span><span class="科">丑</span>今後。方信你徹底澄清。我好沒來由。<span class="夾白"><span class="科">貼</span>惜春。你怎的不收斂了心。<span class="科">丑</span></span>想像暮雲。分付東風。情到不堪回首。<span class="夾白"><span class="科">貼</span>你怎的不學着我。<span class="科">丑</span>姐姐</span>聽剖。你是蕊宮瓊苑神仙。不比塵凡相誘。<span class="夾白"><span class="科">貼</span>恁地自隨我習女工便了。<span class="科">丑</span></span>我謹隨侍。娘行拈針挑繡。</p>
        
        <p class="白"><span class="科">丑</span>姐姐。你聽那子規卻是啼得好哩。</p>
        
        <p class="落詩">休聽枝上子規啼。<br />悶在停針不語時。<br />窗外日光彈指過。<br />席前花影坐間移。</p>
        
        <h2 id=ch4 class="chapter"><span class="齣題">第四齣　蔡公逼試</span></h2>
        
        <p class="曲"><span class="牌">一翦梅</span><span class="科">生上</span>浪暖桃香欲化魚。期逼春闈。詔赴春闈。郡中空有辟賢書。心戀親闈。難捨親闈。</p>
        
        <p class="白">世間好物不堅牢。彩雲易散琉璃脆。蔡邕本欲甘守清貧。力行孝道。誰知朝廷黃榜招賢。郡中把我名字保申上司去了。一壁廂已有吏來辟召。自家力以親老為辭。這吏人雖則去。只怕明日又來。我只得力辭便了。正是人爵不如天爵貴。功名爭似孝名高。</p>
        
        <p class="曲"><span class="牌">宜春令</span>雖然讀萬卷書。論功名非吾意兒。只愁親老。夢魂不到春闈裡。便教我做到九棘三槐。怎撇得萱花椿樹。<span class="夾白">天那。</span>我這衷腸。一點孝心對誰語。</p>
        
        <p class="曲"><span class="牌">前腔</span><span class="科">末張太公上</span>相鄰並相依倚。往常間有事。來相報知。<span class="夾白"><span class="科">生</span>來的卻是張太公呵。<span class="科">相見科末</span>秀才。</span>試期逼矣。早辦行裝前途去。<span class="夾白"><span class="科">生</span>公公。我雙親年老。不去。<span class="科">末</span>呀。秀才。</span>子雖念親老孤單。親須望孩兒榮貴。你趁此青春。不去更待何日。</p>
        
        <p class="白"><span class="科">生</span>公公言極有理。爭奈父母無人奉侍。如何去得。<span class="科">末</span>你既不肯去呵。且看老員外和老安人出來如何說。我想起來。也只是教你去的分曉。道猶未了。老員外來也。<span class="科">外上</span></p>
        
        <p class="曲"><span class="牌">前腔</span>時光短。雪鬢催。守清貧不圖甚的。有兒聰慧。但得他為官吾心足矣。<span class="夾白"><span class="科">外末相見科外</span>孩兒。</span>天子詔招取賢良。秀才每都求科試。你快赴春闈。急急整着行李。</p>
        
        <p class="白"><span class="科">末</span>老安人也出來了。<span class="科">淨上</span></p>
        
        <p class="曲"><span class="牌">前腔</span>娘年老。八十餘。眼兒昏又聾着兩耳。又沒個七男八婿。只有一個孩兒。要他供甘旨。方纔得六十日夫妻。<span class="夾白">老賊</span>強逼他爭名奪利。<span class="夾白">天那。</span>細思之。怎不教老娘嘔氣。</p>
        
        <p class="白"><span class="科">相見科淨</span>孩兒。我不合娶個媳婦與你。方纔得兩箇月。你渾身便瘦了一半。若再過三年。怕不成一個枯髏。<span class="科">末</span>呀。老安人。你要他夫妻不諧呵。<span class="科">外</span>孩兒。如今黃榜招賢。試期已逼。郡中既然辟召你。你的學問可知。如何不去赴選。<span class="科">生</span>告爹爹得知。孩兒非不要去。爭奈爹媽年老。家中無人侍奉。<span class="科">末</span>老員外和老安人。不可不作成秀才去走一遭。<span class="科">淨</span>咳。太公。你豈不知道。我家中又沒有七子八婿。只有一個孩兒。如何去得。<span class="科">外</span>呀。你怎說這話。如今去赴選的。家中都有七子八婿麼。<span class="科">淨</span>老賊。你如今眼又昏。耳又聾。又走動不得。你教他去後。倘有些箇差池。兀教誰來看顧你。真個沒飯喫便餓死你。沒衣穿便凍死你。你知道麼。<span class="科">外</span>你婦人家理會得甚麼。孩兒若做得官時。也改換我門閭。如何不教他去。<span class="科">生</span>爹爹說得自是。只是孩兒難去。</p>
        
        <p class="曲"><span class="牌">繡帶兒</span><span class="科">生</span>親年老。光陰有幾。行孝正當今日。<span class="夾白"><span class="科">末</span>秀才此行。必定脫白掛綠。<span class="科">生</span></span>終不然為着一領藍袍。卻落後五彩斑衣。思之。此行榮貴雖可擬。怕親老等不得榮貴。<span class="夾白"><span class="科">外</span>孩兒。</span>春闈裡紛紛的都是大儒。難道是沒爹娘的方去求試。</p>
        
        <p class="曲"><span class="牌">前腔</span><span class="夾白"><span class="科">末</span>秀才。</span>你休疑。男兒漢。凌雲志氣。何必苦恁淹滯。<span class="夾白">秀才。你此回不去呵。</span>可不干費了十載青燈。枉捱過半世黃齏。須知。此行是親志。你休固拒。<span class="夾白">秀才。</span>那些個養親之志。<span class="科">淨</span>我百年事只有此兒。<span class="夾白">老賊。</span>難道是庭前森森丹桂。</p>
        
        <p class="曲"><span class="牌">太師引</span><span class="科">外</span>他意兒我也難提起。這其間就裡我自知。<span class="夾白"><span class="科">末</span>老員外知他為着甚麼。<span class="科">外</span></span>他戀着被窩中恩愛。捨不得離海角天涯。<span class="夾白"><span class="科">生</span>孩兒豈有此心。<span class="科">外</span>你是個讀書之人。我說一箇比方與你聽。</span>塗山四日離大禹。<span class="夾白">你今畢姻已曾兩月。</span>直恁的捨不得分離。<span class="夾白"><span class="科">末笑科</span>呀。秀才。你敢是如此麼。<span class="科">生</span>太公。卑人怎敢。<span class="科">末</span>秀才。</span>你貪鴛侶。守着鳳幃。只怕誤了你鵬程鶚薦消息。</p>
        
        <p class="曲"><span class="牌">前腔</span><span class="夾白"><span class="科">淨</span>太公。</span>他意兒只要供甘旨。又何曾貪歡戀妻。自古道曾參純孝。何曾去應舉及第。功名富貴天付與。天若與不求而至。<span class="科">生</span>娘言是。望爹行聽取。<span class="夾白"><span class="科">外</span>呀。娘言的是。父言的非呵。你敢是戀新婚。逆親言麼。<span class="科">生跪天科</span>天那。蔡邕若是戀着新婚。不肯去呵。</span>天須鑑蔡邕不孝的情罪。</p>
        
        <p class="白"><span class="科">外怒介</span>畜生。我教你去赴選。也只是要改換門閭。光顯祖宗。你卻七推八阻。有許多說話。<span class="科">生</span>爹爹。孩兒豈敢推阻。爭奈爹媽年老。無人侍奉。萬一有些差池。一來人道孩兒不孝。撇了爹娘。去取功名。二來人道爹爹所見不達。止有一子。教他遠離。孩兒以此不敢從命。<span class="科">外</span>不從我命。也由你。你且說如何喚做孝。<span class="科">淨</span>老賊。你年紀八十餘歲。也不識做孝。披麻帶索便喚做孝。<span class="科">外</span>咦。你曉得甚麼。<span class="科">生</span>告爹爹。凡為人子者。冬溫夏凊。昏定晨省。問其燠寒。搔其痾癢。出入則扶持之。問所欲則敬進之。所以父母在。不遠遊。出不易方。復不過時。古人的孝。也只是如此。<span class="科">外</span>孩兒。你說的都是小節。不曾說着大孝。<span class="科">淨</span>老賊。你又不曾死。只管教他做大孝。越出去赴選不得。<span class="科">末</span>咦。這話有些不祥。<span class="科">外</span>孩兒你聽我說。夫孝始于事親。中于事君。終于立身。身體髮膚。受之父母。不敢毀傷。孝之始也。立身行道。揚名後世。以顯父母。孝之終也。是以家貧親老。不為祿仕。所以為不孝。你若是做得官時節。也顯得父母好處。兀的不是大孝是甚麼。<span class="科">生</span>爹爹說得極是。但孩兒此去。知道做得官否。若還不中時節。既不能彀事親。又不能彀事君。卻不兩下擔閣了。<span class="科">末</span>秀才所見差矣。老漢嘗聞古人云。幼而學。壯而行。懷寶迷邦。謂之不仁。孔席不暇煖。墨突不待黔。伊尹負鼎俎于湯。百里奚五羊皮自鬻。也只要順時行道。濟世安民。自古道學成文武藝。貨與帝王家。秀才。你這般才學。如何不去做官。<span class="科">淨</span>太公。你都有好言勸我孩兒去赴選。我有個故事說與你聽。<span class="科">末</span>老漢願聞。<span class="科">淨</span>在先東村李員外。有個孩兒。也讀兩行書。他爹爹每日鬧炒。只是教孩兒去求官。孩兒喫不過爹爹鬧炒。去到長安。那里無人擡舉。他遂流落去街上乞食。見個平章宰相。他疾忙在地上拜着。叫聲擡舉他。那宰相道。我與你做個養濟院大使。去管你爹娘。這孩兒自思道。做個養濟院大使。如何管得自己的父母。比及他回家。不想他父母無人供養。流落在養濟院里居住。他父母見孩兒回來。說道我教孩兒去得是。今日我孩兒做個頭目。眾人也不敢欺負我。你如今勸我孩兒去赴選。千萬叫他做個養濟院頭目回來。眾人也不敢欺負我。<span class="科">末笑科</span>老安人。你說這乞丐事。儘教我聽了半日。<span class="科">外</span>孩兒。你趁早收拾行李起程。<span class="科">生</span>爹爹。孩兒去則不妨。只是爹媽年老。教誰看管。<span class="科">末</span>秀才不必憂慮。自古道千錢買鄰。八百買舍。老漢既忝在鄰居。你但放心前去。若是宅上有些小欠缺。老漢自當應承。<span class="科">生</span>如此多謝公公。凡事仗托周濟。此行若獲寸進。決不敢忘恩。卑人沒奈何。只得收拾行李便去。</p>
        
        <p class="曲"><span class="牌">三學士</span><span class="科">生</span>謝得公公意甚美。凡事仗托扶持。假饒一舉登科日。難道是雙親未老時。只恐錦衣歸故里。怕雙親不見兒。</p>
        
        <p class="曲"><span class="牌">前腔</span><span class="科">外</span>萱室椿庭衰老矣。指望你改換門閭。<span class="夾白">孩兒。你道是無人供養。我若是你做得官來時節呵。</span>三牲五鼎供朝夕。須勝似啜菽并飲水。你若錦衣歸故里。<span class="夾白">我便死呵。</span>一靈兒終是喜。</p>
        
        <p class="曲"><span class="牌">前腔</span><span class="科">末</span>託在鄰家相依倚。自當效些區區。<span class="夾白">秀才。</span>你為甚十年窗下無人問。只圖個一舉成名天下知。你若不錦衣歸故里。誰知你讀萬卷書。</p>
        
        <p class="曲"><span class="牌">前腔</span><span class="科">淨</span>一旦分離掌上珠。我這老景憑誰。<span class="夾白">苦</span>忍將父母飢寒死。博得孩兒名利歸。你縱然錦衣歸故里。補不得你名行虧。</p>
        
        <p class="落詩">急辦行裝赴試闈。<br />父親嚴命怎生違。<br />一舉首登龍虎榜。<br />十年身到鳳凰池。</p>
        
        <h2 id=ch5 class="chapter"><span class="齣題">第五齣　南浦囑別</span></h2>
        
        <p class="曲"><span class="牌">謁金門</span><span class="科">旦上</span>春夢斷。臨鏡綠雲撩亂。聞道才郎遊上苑。又添離別嘆。<span class="科">生上</span>苦被爹行逼遣。脈脈此情何限。<span class="科">合</span>骨肉一朝成拆散。可憐難捨拚。</p>
        
        <p class="白"><span class="科">旦</span>官人。雲情雨意。雖可拋兩月之夫妻。雪鬢霜鬟。竟不念八旬之父母。功名之念一起。甘旨之心頓忘。是何道理。<span class="科">生</span>娘子。膝下遠離。豈無眷戀之意。奈堂上力勉。不聽分剖之詞。咳。教卑人如何是好。<span class="科">旦</span>官人。我猜着你了。</p>
        
        <p class="曲"><span class="牌">忒忒令</span><span class="科">旦</span>你讀書思量做狀元。我只怕你學疎才淺。<span class="夾白"><span class="科">生</span>娘子那見我學疎才淺。<span class="科">旦</span>官人。</span>只是孝經曲禮。你早忘了一段。<span class="夾白"><span class="科">生</span>咳。我幾曾忘了。<span class="科">旦</span></span>卻不道夏凊與冬溫。昏須定。晨須省。親在遊怎遠。</p>
        
        <p class="曲"><span class="牌">前腔</span><span class="科">生</span>我哭哀哀推辭了萬千。<span class="夾白"><span class="科">旦</span>那張太公如何。<span class="科">生</span></span>他鬧炒炒抵死來相勸。<span class="夾白"><span class="科">旦</span>官人。你不去時。也須由你。<span class="科">生</span></span>將我深罪。不由人分辯。<span class="夾白"><span class="科">旦</span>罪你甚的。<span class="科">生</span></span>他道我戀新婚。逆親言。貪妻愛。不肯去赴選。</p>
        
        <p class="曲"><span class="牌">沈醉東風</span><span class="科">旦</span>你爹行見得好偏。只一子不留在身畔。<span class="夾白">官人。公婆如今在那里。<span class="科">生</span>在堂上。<span class="科">旦</span>既在堂上。我和你去說。<span class="科">生</span>娘子。你怎的又不去了。<span class="科">旦</span>罷罷罷。我和你去說時節呵。</span>他又道我不賢。要將伊迷戀。<span class="夾白">苦。</span>這其間教人怎不悲怨。<span class="科">合</span>為爹淚漣。為娘淚漣。何曾為着夫妻上掛牽。</p>
        
        <p class="曲"><span class="牌">前腔</span><span class="科">生</span>做孩兒節孝怎全。做爹行不從幾諫。<span class="夾白"><span class="科">旦</span>官人。你為人子的。不當恁的埋冤他。<span class="科">生</span></span>非是我要埋冤。只愁他影隻形單。我出去有誰看管。<span class="科">合</span>為爹淚漣。為娘淚漣。何曾為着夫妻上掛牽。</p>
        
        <p class="白"><span class="科">生</span>呀。爹媽來了。娘子。你且搵了眼淚。</p>
        
        <p class="曲"><span class="牌">臘梅花</span><span class="科">外淨上</span>孩兒出去在今日中。爹爹媽媽來相送。但願魚化龍。青雲得路。桂枝高折步蟾宮。</p>
        
        <p class="白"><span class="科">外</span>孩兒你行李收拾了未。<span class="科">生</span>行李收拾已了。<span class="科">外</span>收拾既了。如何不去。<span class="科">淨</span>老賊。他若出去了。家中別無第二人。止有一個媳婦。如何不分付幾句。<span class="科">生</span>孩兒沒別事。只待張太公來。把爹媽拜托與他。教他早晚應承。孩兒庶可放心前去。<span class="科">旦</span>呀。張太公早來。<span class="科">末上</span>仗劍對樽酒。恥為遊子顏。所志在功名。離別何足歎。<span class="科">生</span>太公。卑人如今出去。家中並無親人。爹媽年老。只有一個媳婦。卻是女流。凡事全賴公公相與扶持。家中倘有些小欠缺。亦望公公周濟。昨日已蒙親許。今日特此拜懇。卑人倘有寸進。自當效結草銜環之報。決不敢忘恩。<span class="科">末</span>秀才。受人之託。必當終人之事。況一言既出。駟馬難追。昨日已許秀才。去後決不相誤。<span class="科">生</span>如此多謝公公。<span class="科">外</span>孩兒。既蒙張太公金諾。必不食言。你可放心早去。<span class="科">生</span>孩兒就此拜辭爹媽便去。</p>
        
        <p class="曲"><span class="牌">園林好</span><span class="科">生</span>兒今去爹媽休得要意懸。兒今去今年便還。但願得雙親康健。<span class="科">合</span>須有日拜堂前。</p>
        
        <p class="曲"><span class="牌">前腔</span><span class="科">外</span>我孩兒不須掛牽。爹只望孩兒貴顯。若得你名登高選。<span class="科">合</span>須早把信音傳。</p>
        
        <p class="曲"><span class="牌">江兒水</span><span class="科">淨</span>膝下嬌兒去。堂前老母單。臨行密密縫針線。眼巴巴望着關山遠。冷清清倚定門兒盼。<span class="夾白"><span class="科">生</span>母親。且自寬懷消遣。<span class="科">淨</span></span>教我如何消遣。<span class="科">合</span>要解愁煩。須是頻寄音書回轉。</p>
        
        <p class="曲"><span class="牌">前腔</span><span class="科">旦</span>妾的衷腸。事有萬千。<span class="夾白"><span class="科">生</span>娘子。你有甚麼事。當說與我知道。<span class="科">旦</span></span>說來又恐添縈絆。<span class="夾白"><span class="科">生</span>娘子。有甚縈絆。<span class="科">旦</span></span>六十日夫妻恩情斷。八十歲父母教誰看管。<span class="夾白"><span class="科">生</span>娘子。你這般說。莫不怨着我麼。<span class="科">旦</span></span>教我如何不怨。<span class="科">合前</span></p>
        
        <p class="曲"><span class="牌">五供養</span><span class="科">末</span>貧窮老漢。託在鄰家。事體相關。<span class="夾白">秀才。</span>此行雖勉強。不必恁留連。<span class="夾白"><span class="科">生</span>卑人去後。只慮父母獨自在堂。難度歲月。<span class="科">末</span>秀才放心。</span>你爹娘早晚間吾當陪伴。<span class="科">生悲介末</span>丈夫非無淚。不灑別離間。<span class="科">合</span>骨肉分離。寸腸割斷。<span class="科">生跪告介</span></p>
        
        <p class="曲"><span class="牌">前腔</span>公公可憐。俺爹娘望你周全。<span class="科">末扶起介生</span>此身還貴顯。自當效銜環。<span class="科">旦挽生背介</span>有孩兒也枉然。你爹娘倒教別人看管。此際情何限。偷把淚珠彈。<span class="科">合前</span></p>
        
        <p class="曲"><span class="牌">玉交枝</span><span class="科">外</span>別離休歎。我心中非不痛酸。<span class="夾白">孩兒。</span>非爹苦要輕拆散。也只是圖你榮顯。<span class="夾白"><span class="科">淨</span>孩兒。</span>蟾宮桂枝須早攀。北堂萱草時光短。<span class="科">合</span>又未知何日再圓。又未知何日再圓。</p>
        
        <p class="曲"><span class="牌">前腔</span><span class="科">生</span>雙親衰倦。<span class="夾白">娘子。</span>你扶持看他老年。飢時勸他加餐飯。寒時頻與衣穿。<span class="夾白"><span class="科">旦</span>官人。</span>我做媳婦事舅姑。不待你言。你做孩兒離父母。何日返。<span class="科">合前</span></p>
        
        <p class="曲"><span class="牌">川撥棹</span><span class="夾白"><span class="科">外</span>孩兒。</span>歸休晚。莫教人凝望眼。<span class="科">生</span>但有日回到家園。怕回來雙親老年。<span class="科">合</span>怎教人心放寬。不由人不珠淚漣。</p>
        
        <p class="曲"><span class="牌">前腔</span><span class="夾白"><span class="科">旦</span>官人。</span>我的埋冤怎盡言。<span class="夾白"><span class="科">生</span>你埋冤我如何。<span class="科">旦</span></span>我的一身難上難。<span class="夾白"><span class="科">生</span>娘子。</span>你寧可將我來埋冤。莫將我爹娘冷眼看。<span class="科">合前</span></p>
        
        <p class="曲"><span class="牌">餘文</span><span class="科">合</span>生離遠別何足歎。但願得你名登高選。衣錦還鄉。教人作話傳。</p>
        
        <p class="落詩">此行勉強赴春闈。<br />專望明年衣錦歸。<br />世上萬般哀苦事。<br />無過遠別共生離。</p>
        
        <p class="白"><span class="科">外淨末下旦</span>官人。你如何割捨得便去了。<span class="科">生</span>咳。卑人如何捨得。</p>
        
        <p class="曲"><span class="牌">犯尾引</span><span class="科">旦</span>懊恨別離輕。悲豈斷絃。愁非分鏡。只慮高堂。風燭不定。<span class="科">生</span>腸已斷。欲離未忍。淚難收。無言自零。<span class="科">合</span>空留戀。天涯海角。只在須臾頃。</p>
        
        <p class="曲"><span class="牌">犯尾序</span><span class="科">旦</span>無限別離情。兩月夫妻。一旦孤另。<span class="夾白">官人。</span>你此去經年。望迢迢玉京。思省。<span class="夾白"><span class="科">生</span>娘子。莫不是慮着山遙水遠麼。<span class="科">旦</span></span>奴不慮山遙水遠。<span class="夾白"><span class="科">生</span>莫不是慮着衾寒枕冷麼。<span class="科">旦</span></span>奴不慮衾寒枕冷。奴只慮。公婆沒主。一旦冷清清。</p>
        
        <p class="曲"><span class="牌">前腔</span><span class="科">生</span>我何曾。想着那功名。<span class="夾白"><span class="科">旦</span>官人。你不想着功名。如今又去怎的。<span class="科">生</span></span>欲盡子情。難拒親命。<span class="夾白">娘子。</span>年老爹娘望伊家看承。畢竟。你休怨朝雲暮雨。且為我冬溫夏凊。思量起。如何教我割捨得眼睜睜</p>
        
        <p class="曲"><span class="牌">前腔</span><span class="夾白"><span class="科">旦</span>官人。</span>你襦衣纔換青。快着歸鞭。早辦回程。十里紅樓休戀着娉婷。叮嚀。不念我芙蓉帳冷。也思親桑楡暮景。<span class="夾白">咳。</span>我頻囑付。知他記否。空自語惺惺。</p>
        
        <p class="曲"><span class="牌">前腔</span><span class="夾白"><span class="科">生</span>娘子。</span>你寬心須待等。我肯戀花柳。甘為萍梗。只怕萬里關山。那更音信難憑。須聽。我沒奈何分情破愛。誰下得虧心短行。從今後。相思兩處。一樣淚盈盈。</p>
        
        <p class="白"><span class="科">旦</span>官人此去。千萬早早回程。<span class="科">生</span>卑人有父母在堂。豈敢久戀他鄉。<span class="科">旦</span>須是早寄個音信回來。<span class="科">生</span>音信不妨。只怕關山阻隔。<span class="科">拜別介</span></p>
        
        <p class="誦"><span class="牌">鷓鴣天</span><span class="科">生</span>萬里關山萬里愁。<span class="科">旦</span>一般心事一般憂。<span class="科">生</span>桑楡暮景應難保。客館風光怎久留。<span class="科">生下旦</span>　　他那裡。謾凝眸。正是馬行十步九回頭。歸家只恐傷親意。閣淚汪汪不敢流。</p>
        
        <p class="落詩">纔斟別酒淚先流。<br />郎上孤舟妾倚樓。<br />片帆漸遠皆回首。<br />一種相思兩處愁。</p>
        
        <h2 id=ch6 class="chapter"><span class="齣題">第六齣　丞相教女</span></h2>
        
        <p class="白"><span class="科">末院子上</span>珠幌斜連雲母帳。玉鉤半捲水晶簾。輕煙嫋嫋歸香閣。月影騰騰轉畫簷。小子不是別人。是牛太師府中一個院子。這幾日老相公久留省中。未曾回府。府裡幾個使女每。鎮日在後花園閒耍。今日知道老相公回來。都不見了。小子不免灑掃書館。伺候老相公回來。呀。好怪麼。只見一個婆子走入來做甚麼。<span class="科">淨媒婆上</span></p>
        
        <p class="曲"><span class="牌">字字雙</span>我做媒婆甚妖嬈。談笑。說開說合口如刀。波俏。合婚問卜若都好。有鈔。只怕假做庚帖被人告。喫拷。</p>
        
        <p class="白"><span class="科">末</span>你來這裡做甚麼。<span class="科">淨</span>老媳婦特來與張尚書的舍人做媒。<span class="科">末</span>咳。我這小娘子的媒怕難做。<span class="科">淨</span>如何難做。<span class="科">末</span>老相公不肯輕許。<span class="科">淨</span>院公。我這頭親事你老相公必然許我。<span class="科">末</span>呀。且慢着。又有一個婆子來了。<span class="科">丑媒婆上</span></p>
        
        <p class="曲"><span class="牌">前腔</span>我做媒婆甚艱辛。尋趁。有個新郎要求親。最緊。咱每只得便忙奔。討信。<span class="夾白"><span class="科">淨</span>你這老乞婆來這裡怎的。<span class="科">丑</span></span>真個是路上更有早行人。心悶。</p>
        
        <p class="白"><span class="科">末</span>你這婆子也來這里做甚麼。<span class="科">丑</span>告勾管哥得知。老媳婦特來與樞密的舍人求親。<span class="科">末</span>我方纔正對那婆子說了。這媒怕難做。<span class="科">丑</span>如何難做。<span class="科">末</span>我老相公要揀擇得仔細。<span class="科">丑</span>院公。你休管。我說這樁親事。必定成也。<span class="科">淨</span>呀。我是張媒婆。幾年在府前住。今日這媒。倒喫你老乞婆做去了。<span class="科">丑</span>呀。老乞婆。偏你會做媒。但是門當戶對的便好了。終不然你在府前住。定要你做媒。你與乞兒做媒。也嫁了他。<span class="科">末</span>你休鬧。老相公回來了。你每且躲開一邊立地。<span class="科">外牛太師上</span></p>
        
        <p class="曲"><span class="牌">齊天樂</span>鳳凰池上歸來環珮。袞袖御香猶在。棨戟門前。平沙堤上。何事車填馬隘。星霜鬢改。怕玉鉉無功。赤舃非材。回首庭前。淒涼丹桂好傷懷。</p>
        
        <p class="白">下官這幾日久留省府。不曾回家。左右。方纔甚麼人。在我廳前喧鬧。<span class="科">末</span>有事不敢不報。無事不敢亂傳。適間有兩個婆子來老相公處求親。<span class="科">外</span>着他進來。你這兩個婆子做甚麼。<span class="科">淨</span>奴家是張尚書府裡差來求親。<span class="科">丑</span>奴家是李樞密府裡差來做媒。<span class="科">外</span>不揀甚麼人家。但是有才學。做得天下狀元的。方可嫁他。若是其餘。不許問親。<span class="科">淨</span>告相公得知。我的新郎。術人算他命。道他今年定做狀元。<span class="科">丑</span>告相公得知。他的新郎命不好。只有奴家這個新郎。人算他命。今科必定得中狀元。<span class="科">淨丑相打介外</span>呀。這兩個婆子到我跟前無禮。左右。不揀有甚麼庚帖。都與我扯破。把那兩個弔起。各打十八。<span class="科">末扯打介外</span>急把媒婆打離廳。<span class="科">末</span>除非狀元方可問姻親。<span class="科">淨</span>甘喫打十七八下黃荊杖。<span class="科">丑</span>那些個成與不成喫百瓶。<span class="科">末淨丑下外</span>光陰似箭催人老。日月如梭趲少年。自家沒了夫人。只有一個女兒。如今不覺長成。未曾問親。只一件。我的女孩兒性格溫柔。是事實會。若將他嫁個膏粱子弟。怕壞丁他。只將他嫁個讀書君子。成就他做個賢婦。多少是好。我這幾日不在家。適聽得那使喚的。每日都在後花園中閒耍。這是我的女孩兒不拘束他。古人云。欲治其國。先齊其家。不免喚出女孩兒和老姥姥惜春過來。好生訓誨他一番。<span class="科">貼帶淨丑上</span></p>
        
        <p class="曲"><span class="牌">花心動</span>幽閤深沈。問佳人為何懶添眉黛。繡線日長。圖史春閒。誰解屢傍妝臺。絳羅深護奇葩小。不許蜂迷蝶猜。<span class="科">淨丑</span>笑瑣窗多少玉人無賴。</p>
        
        <p class="白"><span class="科">外</span>孩兒。婦人之德。不出閨門。你如今長成了。方纔有媒婆來與你議親。今日是我的孩兒。異日做他人的媳婦。我這幾日不在家。你卻放老姥姥惜春每都到後花園中閒耍。不習女工。是何道理。我想起來。都是你不拘束他。倘或做出歹事來。可不把你名兒污了。<span class="科">貼</span>謝得爹爹教道。孩兒從今自拘束他。<span class="科">外怒介</span>老姥姥。你年紀大矣。你做管家婆。倒哄着女使每閒耍。是何所為。<span class="科">淨</span>不干老身事。都是惜春小丫頭。<span class="科">丑</span>不干惜春事。都是老姥姥。<span class="科">外</span>這兩個賤人尚自相推。都拿下打。<span class="科">貼跪稟介</span>爹爹息怒。<span class="科">外</span>你且起來。</p>
        
        <p class="曲"><span class="牌">惜奴嬌</span><span class="夾白">孩兒。</span>你杏臉桃腮。當有松筠節操。蕙蘭襟懷。閨中言語。不出閫閾之外。<span class="夾白">老姥姥。</span>不教我孩兒伊之罪。<span class="夾白">惜春。</span>這風情今休再。<span class="科">合</span>記再來。但把不出閨門的語言相戒。</p>
        
        <p class="曲"><span class="牌">前腔</span><span class="科">貼</span>堪哀。萱室先摧。嘆婦儀姆教未曾諳解。蒙爹嚴訓。從今怎敢不改。<span class="夾白">老姥姥。</span>早晚望伊家將奴誨。<span class="夾白">惜春。</span>改前非休違背。<span class="科">合前</span></p>
        
        <p class="曲"><span class="牌">黑麻序</span><span class="科">淨</span>看待。父母心。婚姻事。須要早諧。勸相公早畢兒女之債。<span class="科">外</span>休呆。如何女子前。胡將口亂開。<span class="科">合</span>記今來。但把不出閨門的語言相戒。</p>
        
        <p class="曲"><span class="牌">前腔</span><span class="科">丑</span>輕凂。我受寂寞。擔煩惱。教我怎捱。細思之怎不教人珠淚盈腮。<span class="科">貼</span>寧耐。溫衣并美食。何須苦掛懷。<span class="科">合前</span></p>
        
        <p class="落詩">婦人不可出閨門。<br />多謝嚴君教育恩。<br />休道成人不自在。<br />須知自在不成人。</p>
        
        <h2 id=ch7 class="chapter"><span class="齣題">第七齣　才俊登程</span></h2>
        
        <p class="曲"><span class="牌">滿庭芳</span><span class="科">生末淨丑上生</span>飛絮沾衣。殘花隨馬。輕寒輕暖芳辰。江山風物。偏動別離人。回首高堂漸遠。歎當時恩愛輕分。傷情處。數聲杜宇。客淚滿衣襟。</p>
        
        <p class="曲"><span class="牌">前腔</span><span class="科">末</span>萋萋芳草色。故園入望。目斷王孫。謾憔悴郵亭。誰與溫存。<span class="科">淨丑</span>聞道洛陽近也。還又隔幾座城闉。<span class="科">合</span>澆愁悶。解鞍沽酒。同醉杏花村。</p>
        
        <p class="誦"><span class="牌">浣溪沙</span><span class="科">生</span>千里鶯啼綠映紅。<span class="科">丑</span>水村山郭酒旗風。<span class="科">淨</span>行人如在畫圖中。　　<span class="科">末</span>不暖不寒天氣好。或來或往旅人逢。<span class="科">合</span>此時誰不嘆西東。</p>
        
        <p class="白"><span class="科">相見介淨</span>動問老兄尊姓。<span class="科">生</span>小子姓蔡。<span class="科">淨</span>貴表。<span class="科">生</span>伯喈。<span class="科">丑</span>動問老兄尊姓。<span class="科">末</span>小子姓李。<span class="科">丑</span>貴表。<span class="科">末</span>群玉。<span class="科">生</span>動問老兄尊姓。<span class="科">淨</span>小子姓落。<span class="科">生</span>貴表。<span class="科">淨</span>得嬉。<span class="科">末</span>動問老兄尊姓。<span class="科">丑</span>小子姓常。<span class="科">末</span>貴表。<span class="科">丑</span>白將。<span class="科">淨</span>久聞列位高名。今日幸會。都是往長安赴選。<span class="科">笑介</span>年兄年弟。休得拋撇。既然如此。且在此歇息片時。講些學識。說些志氣何如。<span class="科">眾</span>正合愚意。<span class="科">丑</span>敢問蔡兄。學識如何。<span class="科">生</span>小子坐則讀。行則吟。窮年屹屹苦搜尋。文章驚世無敵手。盡是當年惜寸陰。<span class="科">丑</span>有意思。有意思。<span class="科">淨</span>敢問李兄。學識如何。<span class="科">末</span>小子不將窮達付前緣。常把勤勞契上天。人事盡時天理見。才高豈得困林泉。<span class="科">淨</span>自然。自然。<span class="科">生</span>敢問落兄。學識如何。<span class="科">淨</span>小子讀書費力。每在螢窗講習。常念青春不再。那更白日可惜。熟讀孝經曲禮。博覽詩書周易。春秋諸子百家。篇篇義理紬繹。前日行到學中。夫子潛自叫屈。<span class="科">末</span>呀。聖人如何叫屈。<span class="科">淨</span>道是可惜這個秀才。眼中一字不識。<span class="科">末</span>你卻說一場春夢。<span class="科">生</span>敢問常兄。學識如何。<span class="科">丑</span>小子言不妄發。寫字極有方法。先將好墨磨濃。次把純毫蘸着。推開淨几明窗。展舒錦箋繡札。不問真草隸篆。寫出都是法帖。大字麄如庭柱。小字細似頭髮。王羲之拜我為師。歐陽詢見我諕殺。<span class="科">笑介</span>早間寫個八字。忘了一撇一捺。<span class="科">末</span>又道是一筆走龍蛇。<span class="科">淨</span>閒話休講。如今天色將晚。不免起程。趲行幾步。</p>
        
        <p class="曲"><span class="牌">八聲甘州歌</span><span class="科">生</span>衷腸悶損。歎路途千里。日日思親。青梅如豆。難寄隴頭音信。高堂已添雙鬢雪。客路空瞻一片雲。<span class="科">合</span>途中味。客裡身。爭如流水蘸柴門。休回首。欲斷魂。數聲啼鳥不堪聞。</p>
        
        <p class="曲"><span class="牌">前腔</span><span class="科">末</span>風光正暮春。便縱然勞役。何必愁悶。綠陰紅雨。征袍上染惹芳塵。雲梯月殿圖貴顯。水宿風餐莫厭貧。<span class="科">合</span>乘桃浪。躍錦鱗。一聲雷動過龍門。榮歸去。綠綬新。休教妻嫂笑蘇秦。</p>
        
        <p class="曲"><span class="牌">前腔</span><span class="科">淨</span>誰家近水濱。見畫橋煙柳。朱門隱隱。鞦韆影裡。牆頭上露出紅粉。他無情笑語聲漸杳。卻不道惱殺多情牆外人。<span class="科">合</span>思鄉遠。愁路貧。肯如十度謁侯門。行看取。朝紫宸。鳳池鰲禁聽絲綸。</p>
        
        <p class="曲"><span class="牌">前腔</span><span class="科">丑</span>遙瞻霧靄紛。想洛陽宮闕。行行將近。程途勞倦。欲待共飲芳樽。垂楊瘦馬莫暫停。只見古樹昏鴉棲漸盡。<span class="科">合</span>天將暝。日已曛。一聲殘角斷樵門。尋宿處。行步緊。前村燈火已黃昏。</p>
        
        <p class="曲"><span class="牌">餘文</span>向人家忙投奔。解鞍沽酒共論文。今夜雨打梨花深閉門。</p>
        
        <p class="落詩">江山風物自傷情。<br />南北東西為利名。<br />路上有花并有酒。<br />一程分作兩程行。</p>
        
        <h2 id=ch8 class="chapter"><span class="齣題">第八齣　文場選士</span></h2>
        
        <p class="白"><span class="科">末上</span>禮闈新榜動長安。九陌人人走馬看。一日聲名遍天下。滿城桃李屬春官。自家不是別人。卻是禮部一個祗候的便是。今歲乃大比之年。朝廷委命試官。已在貢院之內。各省中式舉人。俱列棘闈之前。如今試官將次升堂。小人只得在此聽候。正是一封纔下興賢詔。四海都無遺棄才。道猶未了。試官大人早到。<span class="科">淨試官上</span></p>
        
        <p class="曲"><span class="牌">生查子</span>承恩拜試官。聲價重丘山。<span class="夾白">左右。那來科舉的。</span>只問有文才。何必拘鄉貫。<span class="夾白"><span class="科">末</span>那有文材的。如何發落他。<span class="科">淨</span></span>取他居上第。做個清要官。<span class="夾白"><span class="科">末</span>那沒文材的。如何發落他。<span class="科">淨</span></span>縱有父兄勢。也教空手還。</p>
        
        <p class="白"><span class="科">末</span>好公道老爺。<span class="科">淨</span>左右。今年卻是大比之年。我為國薦賢。但是各省府縣赴試的秀才。都喚入來。<span class="科">末</span>領鈞旨。<span class="科">生上</span></p>
        
        <p class="曲"><span class="牌">賞宮花</span>槐花正黃。赴科場舉子忙。太學拉朋友。一齊整行裝。<span class="科">合</span>五百英雄都在此。不知誰做狀元郎。</p>
        
        <p class="曲"><span class="牌">前腔</span><span class="科">丑上</span>天地玄黃。略記得三兩行。才學無些子。只是賭命強。<span class="科">合前末叫開門生</span></p>
        
        <p class="白">貢院門已開。列位尊兄依次而進。<span class="科">淨</span>左右。這些秀才。每人給與卷子一本。蠟燭一條。各分東西廊下。伺候題目。<span class="科">末</span>領鈞旨。<span class="科">相見介淨</span>你每眾秀才聽着。朝廷制度。開科取士。須有定期。立意命題。任從時好。下官是個風流試官。不比往年的試官。往年第一場考文。第二場考論。第三場考策。我今年第一場做對。第二場猜謎。第三場唱曲。若是做得對好。猜得謎着。唱得曲好。就取他頭名狀元。插金花。飲御酒。遊街兒耍子。若是對得不好。猜得不着。唱得不好。就將他黑墨搽臉。亂棒打出去。<span class="科">生丑</span>學生領命。<span class="科">淨</span>東廊下秀才蔡邕過來領題。<span class="科">生</span>有。<span class="科">淨</span>我出天文門一個對。與你對。<span class="科">生</span>願聞。<span class="科">淨</span>星飛天放彈。<span class="科">生</span>日出海拋毬。<span class="科">淨</span>妙哉。妙哉。且站一邊。西廊下秀才落得嬉過來領題。<span class="科">丑</span>快些。<span class="科">淨</span>毛詩三百首。<span class="科">丑</span>還有十一篇。<span class="科">淨</span>不好不好。且站一邊。蔡邕過來。我出天下八個省名的謎兒與你猜。<span class="科">生</span>願聞。<span class="科">淨</span>一聲霹靂震天關。兩個肩頭不得閒。去買紙來作裱褙。欠人錢債未曾還。<span class="科">生</span>第一句是京東京西。第二句是江東江西。第三句是湖東湖西。第四句是浙東浙西。<span class="科">淨</span>妙哉。妙哉。且站一邊。落得嬉過來。我出山上四樣樹名的謎兒與你猜。<span class="科">丑</span>快些。<span class="科">淨</span>雨中妝點望中黃。獨立深山分外長。廟廊之材應見取。家家織就綺羅裳。<span class="科">丑</span>第一句是柏樹。第二句是槐樹。第三句是楓樹。第四句是柳樹。<span class="科">淨</span>不是不是。且站一邊。蔡邕過來。我唱一隻曲兒。你末後湊一句。要押得韻着。<span class="科">生</span>願聞高音。</p>
        
        <p class="曲"><span class="牌">北江兒水</span><span class="科">淨</span>長安富貴真罕有。食味皆山獸。熊掌紫駞峰。四座馨香透。<span class="夾白">你押下韻。<span class="科">生</span></span>奉與試官來下酒。</p>
        
        <p class="白"><span class="科">淨笑介</span>妙哉。妙哉。三場都好。這是個真秀才。且在東廊下伺候。落得嬉過來。我再唱一隻曲兒。你末後也湊一句。要押得韻着。<span class="科">丑</span>快唱。</p>
        
        <p class="曲"><span class="牌">前腔</span><span class="科">淨</span>看你腹中何所有。一袋醃𨤆<a epub:type="noteref" href="#char02"><spu>註</spu></a>臭。若還放出來。見者都奔走。<span class="夾白">你押下韻。<span class="科">丑</span></span>把與試官來下酒。</p><aside epub:type="footnote" id="char02"><p>「⿰酉贊」</p></aside>
        
        <p class="白"><span class="科">淨</span>不濟不濟。將他黑墨搽臉。亂棒打出去。<span class="科">丑</span>不須打。正是薄命劉生終下第。厚顏季子且回家。<span class="科">下淨</span>蔡秀才。今科中式舉人雖多。只有你才學高邁。文字老成。俺就復奏聖上。將你取為第一甲頭名狀元。冠帶遊街赴宴。左右。取冠帶過來。<span class="科">末取上</span>正是袍笏賜進士。鐵鉞贈將軍。<span class="科">淨</span>蔡狀元換了冠帶。今就隨我入朝謝恩。<span class="科">換冠帶介</span></p>
        
        <p class="曲"><span class="牌">懶畫眉</span><span class="科">生</span>君恩喜見上頭時。今日方顯男兒志。布袍脫下換羅衣。腰間橫繫黃金帶。駿馬雕鞍真是美。</p>
        
        <p class="曲"><span class="牌">前腔</span><span class="夾白"><span class="科">淨</span>狀元。</span>你讀書萬卷非容易。喜得登科擢上第。功名分定豈誤期。那更三千禮樂無敵手。五百英雄盡讓伊。</p>
        
        <p class="曲"><span class="牌">前腔</span><span class="科">末</span>人生當用顯門閭。廕子封妻榮自己。馬前喝道狀元歸。雁塔揮毫題姓字。一舉成名天下知。</p>
        
        <p class="落詩">一舉鰲頭獨占魁。<br />誰知平地一聲雷。<br />明朝跨馬春風裡。<br />盡是皇都得意回。</p>
        
        <h2 id=ch9 class="chapter"><span class="齣題">第九齣　臨妝感歎</span></h2>
        
        <p class="曲"><span class="牌">破齊陣引</span><span class="科">旦上</span>翠減祥鸞羅幌。香銷寶鴨金爐。楚館雲閒。秦樓月冷。動是離人愁思。目斷天涯雲山遠。親在高堂雪鬢疎。緣何書也無。</p>
        
        <p class="詩"><span class="牌">古風</span><br />明月匣中鏡。盈盈曉來妝。<br />憶昔事君子。雞鳴下君牀。<br />臨鏡理笄總。隨君問高堂。<br />一旦遠別離。鏡匣掩青光。<br />流塵暗綺疏。青苔生洞房。<br />零落金釵鈿。慘淡羅衣裳。<br />傷哉憔悴容。無復蕙蘭芳。<br />有懷悽以楚。有路阻且長。<br />妾身豈歎此。所憂在姑嫜。<br />念彼𤠔猱遠。眷此桑楡光。<br />願言盡婦道。遊子不可忘。<br />勿彈綠綺琴。絃絕令人傷。<br />勿聽白頭吟。哀音斷人腸。<br />人事多錯迕。羞彼雙鴛鴦。</p>
        
        <p class="白">奴家自嫁與蔡伯喈。纔方兩月。指望與他同事雙親。偕老百年。誰知公公嚴命。強他赴選。自從去後。竟無消息。把公婆拋撇在家。教奴家獨自應承。奴家一來要成丈夫之名。二來要盡為婦之道。盡心竭力。朝夕奉養。正是天涯海角有窮時。只有此情無盡處。</p>
        
        <p class="曲"><span class="牌">風雲會四朝元</span>春闈催赴。同心帶綰初。嘆陽關聲斷。送別南浦。早已成間阻。謾羅襟淚漬。謾羅襟淚漬。和那寶瑟塵埋。錦被羞鋪。寂寞瓊窗。蕭條朱戶。空把流年度。<span class="夾白">嗏。</span>瞑子裡自尋思。妾意君情一旦如朝露。君行萬里途。妾心萬般苦。君還念妾。迢迢遠遠。也須回顧。</p>
        
        <p class="曲"><span class="牌">前腔</span>朱顏非故。綠雲懶去梳。奈畫眉人遠。傅粉郎去。鏡鸞羞自舞。把歸期暗數。把歸期暗數。只見雁杳魚沈。鳳隻鸞孤。綠遍汀洲。又生芳杜。空自思前事。<span class="夾白">嗏。</span>日近帝王都。芳草斜陽。教我望斷長安路。君身豈蕩子。妾非蕩子婦。其間就裡。千千萬萬。有誰堪訴。</p>
        
        <p class="曲"><span class="牌">前腔</span>輕移蓮步。堂前問舅姑。怕食缺須進。衣綻須補。要行時須與扶。奈西山暮景。奈西山暮景。教我倩着誰人。傳語我的兒夫。你身上青雲。只怕親歸黃土。我臨別也曾多囑付。<span class="夾白">嗏。</span>那些個意孜孜。只怕十里紅樓。貪戀着他人豪富。<span class="夾白">丈夫。</span>你雖然是忘了奴。也須念父母。<span class="夾白">苦。</span>無人說與。這淒淒冷冷。怎生辜負。</p>
        
        <p class="曲"><span class="牌">前腔</span>文場選士。紛紛都是才俊徒。少甚麼鏡分鸞鳳。都要榜登龍虎。偏是他將奴誤。也不索氣蠱。也不索氣蠱。既受託了蘋蘩。有甚推辭。索性做個孝婦賢妻。也落得名標青史。<span class="夾白">今日呵。</span>不枉受了些閒悽楚。<span class="夾白">嗏。</span>俺這裡自支吾。休得污了他的名兒。左右與他相回護。<span class="夾白">丈夫。</span>你便做腰金衣紫。須記得荊釵與裙布。<span class="夾白">苦。</span>一場愁緒。堆堆積積。宋玉難賦。</p>
        
        <p class="落詩">回首高堂日已斜。<br />遊人何事在天涯。<br />紅顏勝人多薄命。<br />莫怨春風當自嗟。</p>
        
        <h2 id=ch10 class="chapter"><span class="齣題">第十齣　杏園春宴</span></h2>
        
        <p class="白"><span class="科">末首領官上</span>朝為田舍郎。暮登天子堂。將相本無種。男兒當自強。自家不是別人。卻是河南府一個首領官。往年狀元及第。赴宴遊街。但是鞍馬酒席供設祗應等件。都是府尹提調。今年蔡伯喈做狀元。循例赴宴。府尹卻委着當職提調。昨日已分付太僕寺掌鞍馬的令史。并洛陽縣管排設的驛丞。專聽俺這裡鳴鼓三聲。都要到此聚會聽點。<span class="科">擂鼓介</span>掌鞍馬的在那裡。<span class="科">丑令史上</span>有問即對。無問不答相公有何鈞旨。<span class="科">末</span>鞍馬備辦了未曾。<span class="科">丑</span>告相公得知。俺這裡在先有一萬匹好馬。<span class="科">末</span>怎見得好馬。<span class="科">丑</span>但見耳批雙竹。鬃散五花。展開鳳臆龍鬐。昂起豹頭虎額。響篤篤翠蹄削玉。點滴滴赤汗流珠。隅目青熒夾鏡懸。肉騣碨礧連錢動。一躍時尾捎雲漢。橫驀過玄圃崆峒。一霎時走遍神州。直趕上流星掣電。九方皋管教他稱賞。千金價不枉了追求。<span class="科">末</span>有甚顏色的。<span class="科">丑</span>布汗。論聖。虎刺。合里烏。赭啞兒。爺屈良。蘇盧。棗騮。栗色。燕色。兔黃。真白。玉面。銀鬃。繡膊。青花。正見五花散作雲滿身。萬里方看汗流血。<span class="科">末</span>有甚麼好名兒。<span class="科">丑</span>飛龍。赤兔。騕褭。驊騮。紫燕。驌驦。嚙膝。踰暉。騏驎。山子。白羲。絕塵。浮雲。赤電。絕群。逸驃。騄驪。龍子。驎駒。騰霜。驄皎。雪驄。凝露驄。照影驄。懸光驄。決波騟。飛霞驃。發電。赤流。金騧。翔麟。紫奔。虹赤。照夜白。一丈烏。九花虯。望雲騅。忽雷駁。弮毛騧。𩥐<a epub:type="noteref" href="#char03"><spu>註</spu></a>子花。玉逍遙。紅叱撥。紫叱撥。金叱撥。正是青海月氐生下。大宛越腅將來。<span class="科">末</span>有甚麼好廐。<span class="科">丑</span>飛龍。祥麟。吉良。龍媒。騊駼。駃騠。鵷鸞。出群。天花。鳳苑。奔星。內駒。左飛。右飛。左坊。右坊。東南內。西南內。正是盡印三花飛鳳字。中藏萬匹好龍媒。<span class="科">末</span>卻怎的打扮。<span class="科">丑</span>錦韀燦爛披雲。銀鐙熒煌曜日。香羅帕深覆金鞍。紫遊韁牽動玉勒。瑪瑙妝就轡頭。珊瑚做成鞍子。正是紅纓紫鞚珊瑚鞭。玉鞍錦籠黃金勒。<span class="科">末</span>如今選多少在這里。<span class="科">丑</span>告相公。如今無了。<span class="科">末</span>如何無了。<span class="科">丑</span>元有一萬匹馬。卻有一千三百個漏蹄。二千七百個抹靨。三千八百個熟瘤。二千二百個慈眼。那更鞍橋又破損。坐褥又傾欹。抽轡盡是麻繩。鞭子無非荊杖。餓老鴟全然拉塔。雁翅板一發彫零。鞍轡既不周全。牽鞚何曾完備。此般物件。其實不中。<span class="科">末</span>休胡說。若還不完備時節。我稟過府尹大人。好生打你。<span class="科">丑</span>相公可憐見。容小人一壁廂自理會。<span class="科">末</span>鞍馬若完備時節。可牽在午門外廂。等候狀元謝恩出來乘坐。<span class="科">丑</span>理會得。只教他春風得意馬蹄疾。一日看遍長安花。<span class="科">下末</span>管排設的在那里。<span class="科">淨驛丞上</span>廳上一呼。階下百諾。相公有何鈞旨。<span class="科">末</span>排設完備了未曾。<span class="科">淨</span>告相公。俺揀上等排設俟候點視。<span class="科">末</span>怎見得上等排設。<span class="科">淨</span>但見珠簾高捲。繡幕低垂。珊瑚席饆饠得精神。玳瑁筵安排得奇巧。金爐內慢騰騰燒瑞腦。玉瓶中嬌滴滴插奇花。四圍環繞畫屏山。滿座重鋪錦褥子。金盤犀筯光錯落。掩映龍鳳珍羞。銀海瓊舟影蕩搖。翻動葡萄玉液。灑掃得乾乾淨淨。並無半點塵埃。鋪陳得整整齊齊。另是一般氣象。正是移將金谷繁華景。妝點瓊林錦繡仙。<span class="科">末</span>安排既齊整。你每且退去。待等狀元遊街了赴宴。<span class="科">淨</span>領鈞旨。正是瓊林勝處風光好。別是人間一洞天。<span class="科">下眾</span>遠遠望見一簇人馬鬧炒。想是狀元來了。<span class="科">末下生淨丑騎馬上</span></p><aside epub:type="footnote" id="char03"><p>「⿰馬師」</p></aside>
        
        <p class="曲"><span class="牌">窣地錦襠</span>嫦娥翦就綠雲衣。折得蟾宮第一枝。宮花斜插帽簷低。一舉成名天下知。</p>
        
        <p class="曲"><span class="牌">哭岐婆</span>洛陽富貴。花如錦綺。紅樓數里。無非嬌媚。春風得意馬蹄疾。天街賞遍方歸去。</p>
        
        <p class="白"><span class="科">生淨先下丑墜馬介</span>救命救命。爹爹妳妳伯伯叔叔哥哥嫂嫂孩兒媳婦都來救命。<span class="科">末騎馬上</span></p>
        
        <p class="曲"><span class="牌">水底魚兒</span>朝省尚書。昨日蒙聖旨。道狀元及第。教咱去陪宴席。<span class="夾白"><span class="科">丑叫</span>踏壞了人了。<span class="科">末</span></span>越着鞭越退。遣人心下疑。<span class="夾白"><span class="科">丑</span>救命救命。<span class="科">末</span></span>轉頭回望。叫我的還是誰。</p>
        
        <p class="白">漢子。你是誰。<span class="科">丑</span>我是墜馬的狀元。<span class="科">末扶介</span>快起來。<span class="科">丑</span>尊官是誰。<span class="科">末</span>我是中書省陪宴官。不知足下為甚墜馬。</p>
        
        <p class="曲"><span class="牌">北叨叨令</span><span class="科">丑</span>鬧炒炒街市上遊人亂。<span class="夾白"><span class="科">末</span>你馬驚了呵。<span class="科">丑</span></span>惡頭口抵死要回身轉。<span class="夾白"><span class="科">末</span>怎的不牽過一邊。<span class="科">丑</span></span>我戰兢兢只怕韁繩斷。<span class="夾白"><span class="科">末</span>為甚不打他。<span class="科">丑</span></span>怯書生早已神魂散。<span class="夾白"><span class="科">末</span>你不害事麼。<span class="科">丑呻吟介</span></span>險些跌折了腿也麼哥。險些舂破了頭也麼哥。我好似小秦王三跳澗。</p>
        
        <p class="白"><span class="科">末</span>這馬如今那里去了。<span class="科">丑</span>問他那裡去了。傷人乎。不問馬。<span class="科">末</span>咳。你兀自文縐縐的。我且就這裡人家借一個馬與你騎。<span class="科">丑</span>你靜辦。若借馬與我騎。便索死。<span class="科">末</span>呀。怎的便死。<span class="科">丑</span>你不聞孔夫子說道。有馬者。借人乘之。今亡矣夫。<span class="科">末</span>一口胡柴。呀。遠遠望見一簇人馬來。有馬就借一匹與你騎。<span class="科">丑</span>不須得。不須得。<span class="科">生淨騎馬上</span></p>
        
        <p class="曲"><span class="牌">窣地錦襠</span>荷衣新染御香歸。引領群仙下翠微。杏園惟有後題詩。此是男兒得志時。</p>
        
        <p class="白"><span class="科">丑</span>狀元。你每列位騎馬遊街。且是好。只不要似我騎馬。舂破了頭。跌折了腳。<span class="科">生</span>足下原來墜馬呵。<span class="科">丑</span>可知哩。<span class="科">末</span>不是下官搭救時節。險些送了一條性命。<span class="科">淨</span>如此更賴足下之力。<span class="科">生</span>請整頓同行。<span class="科">丑</span>你們三位自去赴宴。我到太平坊下李郎中家去便來。<span class="科">眾</span>你去做甚麼。<span class="科">丑</span>我去醫攧撲傷損瘡。<span class="科">眾</span>休要推故。我去借一個馬與你騎了同去。<span class="科">丑</span>小子告退。你三位自去。<span class="科">末</span>朝廷事例。如何不去赴宴。<span class="科">丑</span>赴宴也好。只是騎馬不得。這等你三位騎馬前去。我隨後提着胡牀來。<span class="科">末</span>成甚麼模樣。<span class="科">丑</span>這個不妨。卻有兩說。路上人問你。便說道是使喚的伴當。若是筵席之中。卻說是打伴當的人。<span class="科">末</span>好窮對副。</p>
        
        <p class="曲"><span class="牌">哭岐婆</span><span class="科">眾</span>玉鞭嫋嫋。如龍驕騎。黃旗影裡。笙歌鼎沸。如今端的是男兒。行看錦衣歸故里。</p>
        
        <p class="白"><span class="科">末</span>這裡便是杏園。請列位駐馬。<span class="科">丑</span>左右。馬都牽到僻處去。倘或人道四位官員如何有三個馬。不像模樣。<span class="科">末</span>好高見識。如今請列位照依年例。留下佳作。<span class="科">淨</span>蔡兄先請。<span class="科">生</span>五百名中第一仙。花如羅綺柳如煙。綠袍乍着君恩重。黃榜初開御墨鮮。禮樂三千傳紫禁。風雲九萬上青天。時人謾說登科早。未許嫦娥愛少年。<span class="科">淨</span>妙妙。紫金闕無極無上聖。<span class="科">末</span>這裡不是玉皇閣。休要誦他的寶號。如今卻輪當足下。<span class="科">淨</span>我也有四句。遲日江山麗。春風花草香。<span class="科">末</span>且住。使不得。這是古詩。<span class="科">淨</span>呀。我前日三場。也都是別人的文章。尚自中了。如何一首別人的詩。倒使不得起來。<span class="科">末</span>休道是七步成章。<span class="科">淨</span>咳。你道我真個不會作詩呵。我且將就做一首與列位看看。赴選何曾入棘闈。此身未擬着荷衣。三場盡是倩人做。一字全然匪我為。自笑持杯饕戀酒。卻愁把筆怎題詩。有人問我求佳作。<span class="科">眾</span>如何答他。<span class="科">淨</span>問我先生便得知。<span class="科">末</span>又道是當仁不讓于師。<span class="科">丑</span>倉官不識串字。中中。<span class="科">末</span>且休誇口。如今又輪當足下。<span class="科">丑</span>有有。列位做律詩。都把那赴試的事為題。恐是熟套。小子如今另立一題。<span class="科">末</span>你把甚麼為題。<span class="科">丑</span>便把小子方纔墜馬為題。胡做古風一篇。以紀其事如何。<span class="科">眾</span>尤妙。尤妙。</p>
        
        <p class="詩"><span class="科">丑</span>君不見去年騎馬張狀元。跌了左腿不相聯。<br />又不見前年跨馬李試官。跌了窟臀沒半邊。<br />世上三般拚命事。行船走馬打鞦韆。<br />小子今年大拚命。也來隨趁跨金鞍。<br />跨金鞍。災怎躲。<br />尀耐畜生侮弄我。大叫三聲不肯行。<br />連攛兩攛不是耍。便把韁繩緊緊拿。<br />縱有長鞭怎敢打。須臾之間掉下來。<br />一似狂風吹片瓦。昨日行過樞密院。<br />三個軍人來唱喏。小子慌忙走將歸。</p>
        
        <p class="白"><span class="科">末</span>卻如何。<span class="科">丑</span>怕他請我教戰馬。<span class="科">末</span>又說夢話。諸公請依位而坐。左右。看酒。<span class="科">雜承直上</span>色動玉壺無表裡。光搖金盞有精神。告相公。酒在此。<span class="科">眾把酒介</span></p>
        
        <p class="曲"><span class="牌">五供養</span><span class="科">末</span>文章過晁董。對丹墀已膺天寵。<span class="科">合</span>赴瓊林新宴。顫宮花。緩引黃金鞚。</p>
        
        <p class="曲"><span class="牌">前腔</span><span class="科">淨丑</span>九重天上聲名重。紫泥封已傳丹鳳。<span class="科">合</span>便催歸玉簡。侍宸旒。他日歸來金蓮送。</p>
        
        <p class="曲"><span class="牌">山花子</span><span class="科">末</span>玳筵開處遊人擁。爭看五百名英雄。<span class="科">生</span>喜鰲頭一戰有功。荷君恩奏捷詞鋒。<span class="科">合</span>太平時車馬已同。干戈盡戢文教崇。人間此時魚化龍。留取瓊林。勝景無窮。</p>
        
        <p class="曲"><span class="牌">前腔</span><span class="科">淨</span>三千禮樂如泉湧。一筆掃萬丈長虹。<span class="科">丑</span>看奎光飛躔紫宮。光耀萬玉班中。<span class="科">合前</span></p>
        
        <p class="曲"><span class="牌">前腔</span><span class="科">生</span>青雲路通。一舉能高中。三千水擊飛冲。<span class="科">淨</span>又何必扶桑掛弓。也強如劍倚崆峒。<span class="科">合前</span></p>
        
        <p class="曲"><span class="牌">前腔</span><span class="科">丑</span>恩深九重。絲絡八珍送。無非翠釜駝峰。<span class="科">末</span>看吾皇待賢恁隆。不枉了十年窗下把書來攻。<span class="科">合前</span></p>
        
        <p class="曲"><span class="牌">太和佛</span><span class="科">生</span>寶篆沈煙香噴濃。<span class="科">眾</span>濃熏綺羅叢。瓊舟銀海。翻動酒鱗紅。一飲盡教空。<span class="科">生悲介</span>持杯自覺心先痛。縱有香醪。欲飲難下我喉嚨。他寂寞高堂菽水誰供奉。俺這裡傳杯諠鬨。<span class="夾白"><span class="科">眾</span>狀元。</span>你休得要對此歡娛意忡忡。</p>
        
        <p class="曲"><span class="牌">舞霓裳</span>願取群賢盡貞忠。盡貞忠。管取雲臺畫形容。畫形容。時清莫報君恩重。惟有一封書上勸東封。更撰個河清德頌。乾坤正。看玉柱擎天又何用。</p>
        
        <p class="曲"><span class="牌">紅繡鞋</span><span class="科">合</span>猛拚沈醉東風。東風。倩人扶上玉驄。玉驄。歸去路。望畫橋東。花影亂。日朦朧。沸笙歌。引紗籠。</p>
        
        <p class="曲"><span class="牌">意不盡</span><span class="科">合</span>今宵添上繁華夢。明早遙聽清禁鐘。皇恩謝了。鵷行豹尾陪侍從。</p>
        
        <p class="落詩">名傳金榜換藍袍。<br />酒醉瓊林志氣豪。<br />世上萬般皆下品。<br />思量惟有讀書高。</p>
        
        <h2 id=ch11 class="chapter"><span class="齣題">第十一齣　蔡母嗟兒</span></h2>
        
        <p class="曲"><span class="牌">憶秦娥先</span><span class="科">旦上</span>長吁氣。自憐薄命相遭際。相遭際。暮年姑舅。薄情夫婿。</p>
        
        <p class="誦"><span class="牌">清平樂</span>夫妻纔兩月。一旦成分別。沒主公婆甘旨缺。幾度思量悲咽。　　家貧先自艱難。那堪不遇豐年。恁的千辛萬苦。蒼天也不相憐。</p>
        
        <p class="白">奴家自從兒夫去後。遭此飢荒。況兼公婆年老。朝不保夕。教奴家獨自如何應奉。婆婆日夜埋怨着公公。當初不合教孩兒出去。公公又不伏氣。只管和婆婆閒爭。外人不理會得。只道是媳婦不會看承。以致公婆日夜鬧炒。且待公婆出來。再三勸解則個。</p>
        
        <p class="曲"><span class="牌">憶秦娥後</span><span class="科">外上</span>孩兒一去無消息。雙親老景難存濟。<span class="科">淨扯外耳介</span>難存濟。不思前日。強教孩兒出去。</p>
        
        <p class="白"><span class="科">旦勸介淨</span>老賊。你抵死教孩兒出去赴選。今日沒有飯喫。他便做得狀元。濟你甚事。若是孩兒在家。也會區處。終不到得恁的狼狽。如今凍得你好。餓得你好。老賊。你死了休。<span class="科">外</span>老乞婆。你埋怨我則甚。我是神仙。知道今日恁的飢荒苦。這般時年。誰家不忍飢受餓。誰似你這般埋怨我。休休。我死。我死。今日飢荒也是死。被你埋怨不過也索死。<span class="科">欲死旦扯住介淨</span>老賊。你便死也消不得我這場嘔氣。<span class="科">旦</span>公公婆婆且息怒。聽奴家一言分剖。當初公公教孩兒出去時節。不道今日恁的飢荒。婆婆難埋怨公公。今日婆婆見這般飢荒。孩兒又不在眼前。心下焦躁。公公也休怪婆婆埋怨。請自寬心。如今奴家把些釵梳首飾之類。典些糧米。以充公婆一時口食。寧可餓死奴家。決不將公婆落後。<span class="科">淨</span>媳婦你說得好。我只是恨這老賊。</p>
        
        <p class="曲"><span class="牌">金索掛梧桐</span>區區一個兒。兩口相依倚。沒事為着功名。不要他供甘旨。你教他做官。要改換門閭。只怕他做得官時你做鬼。<span class="夾白">老賊。</span>你圖他三牲五鼎供朝夕。今日裡要一口粥湯卻教誰與你。相連累我孩兒因你。做不得好名儒。<span class="科">合</span>空爭着閒是閒非。空爭着閒是閒非。只落得雙垂淚。</p>
        
        <p class="曲"><span class="牌">前腔</span><span class="科">外</span>養子教讀書。指望他身榮貴。黃榜招賢。誰不去求科試。<span class="夾白">老乞婆。我說個比方與你聽。</span>譬如范杞良差去築城池。他的娘親埋怨誰。<span class="夾白"><span class="科">淨</span>老賊。你倒好比方。他是奉官差哩。<span class="科">外</span></span>合生合死皆由命。少甚麼孫子森森也忍飢。<span class="夾白"><span class="科">淨</span>老賊。你固自口硬。再過幾時。餓得你口嗅屎哩。<span class="科">外</span></span>休聒絮。畢竟是咱每兩口受孤悽。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">旦</span>婆婆。</span>孩兒雖暫離。須有日回家裡。<span class="夾白"><span class="科">淨</span>媳婦。我豈不知自有一日回家。只是眼下受餓難過。<span class="科">旦</span>婆婆。</span>奴有些釵梳解當充糧米。<span class="夾白"><span class="科">淨</span>老賊。我若沒有這般孝順的媳婦會擺佈。可不把我的肝腸也餓斷了。<span class="科">外</span>老乞婆。這是時年如此。你苦死埋怨我怎的。<span class="科">旦</span>公公婆婆恁的閒爭呵。</span>教旁人道媳婦每有甚差池。致使公婆爭鬭起。<span class="夾白">婆婆。</span>他心中愛子。指望功名就。<span class="夾白">公公。</span>他眼下無兒。因此埋怨你。難逃避。兀的不是從天降下這災危。<span class="科">合前</span></p>
        
        <p class="曲"><span class="牌">劉潑帽</span><span class="夾白"><span class="科">外</span>天那。</span>我每不久須傾棄。歎當初是我不是。不如我死了無他慮。<span class="科">合</span>一度裡思量。一度裡肝腸碎。</p>
        
        <p class="曲"><span class="牌">前腔</span><span class="科">淨</span>有兒卻遣他出去。教媳婦怎生區處。<span class="夾白">媳婦。</span>可憐誤你芳年紀。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">旦</span>公公婆婆。</span>媳婦便是親兒女。勞役事本分當為。但願公婆從此相和美。<span class="科">合前</span></p>
        
        <p class="落詩">形衰力倦怎支吾。<br />口食身衣只問奴。<br />莫道是非終日有。<br />果然不聽自然無。</p>
        
        <h2 id=ch12 class="chapter"><span class="齣題">第十二齣　奉旨招婿</span></h2>
        
        <p class="白"><span class="科">末上</span>縹緲紗窗映霧煙。深沈華屋鎖嬋娟。屏間孔雀人難中。幕裡紅絲誰敢牽。自家是牛太師府中一個院子。這幾日聽得府中喧傳太師要招女婿。況我這個小娘子不比別的小娘子。一來是丞相之女。二來他才貌兼全。必須有文章有官職有福分的。方可中選。且在此俟候。相公出來。便知端的。<span class="科">外牛太師上</span></p>
        
        <p class="曲"><span class="牌">似娘兒</span>華髮漸星星。憐愛女欲遂姻盟。蟾宮桂子才堪稱。紅樓此日。紅絲待選。須教紅葉傳情。</p>
        
        <p class="白">左右那裡。<span class="科">末</span>廳上一呼。階下百諾。不知老相公有何鈞旨。<span class="科">外</span>自古道男子生而願為之有室。女子生而願為之有家。我老夫人傾棄多年。只有一個小姐。美貌娉婷。昨日見官裡問我道。你的女孩兒曾嫁人未我回言道未曾嫁人。官裡道既不曾嫁人。如今新狀元蔡邕。好人物。好才學。朕與你主婚。你可招他為婿。你意如何。俺奉着聖旨。就謝了恩。你每道此事如何。<span class="科">末</span>覆相公。男大須婚。女大須嫁。小姐是瑤臺閬苑神仙。狀元是天祿石渠貴客。況且玉音主盟。金口說合。若做了百年夫婦。不枉了一對姻緣。這是佳人才子兩堪誇。天付姻緣事不差。試看月輪還有意。定知丹桂近仙娃。<span class="科">外笑介</span>你言正合我意。你就去喚府前官媒婆來。同去蔡狀元處說親。<span class="科">末</span>領鈞旨。<span class="科">喚介丑媒婆拿秤斧上</span></p>
        
        <p class="曲"><span class="牌">醉太平</span>我做聰俊的媒婆。兩腳疾走如梭。生得不矮又不矬。人人都來請我。我只要金多銀多。綾羅段匹多。方肯做。又且張家李家誇談我。<span class="夾白"><span class="科">末</span>誇談你甚的。<span class="科">丑</span></span>道我每須勝是別媒婆。</p>
        
        <p class="白">媒婆媒婆。兩腳奔波。一斗好酒。一隻肥鵝。送到家裡。我和老公笑呵呵。<span class="科">末</span>婆子休閒說。且去見老相公。<span class="科">外</span>婆子。你手裡拿着甚麼東西。<span class="科">丑</span>這是斧頭。<span class="科">外</span>要他何用。<span class="科">丑</span>這是媒婆的招牌。<span class="科">外</span>如何將他做招牌。<span class="科">丑</span>告相公得知。毛詩有云。析薪如之何。匪斧弗克。娶妻如之何。匪媒不得。以此將他為招牌。<span class="科">末</span>休在班門弄斧。<span class="科">外</span>媒婆。你要秤何用。<span class="科">丑</span>相公。這喚作量人秤。量是要緊的。大凡做媒時節。先把新婦新郎秤得一般。方纔與他說親。久後夫妻也和順。若是輕重了。夫妻到底相嫌。<span class="科">外</span>休閒說。媒婆。我昨日奉聖旨。教我將小姐招贅蔡狀元為婿。你如今去他跟前說知。若得成就了這頭親事。我多多賞你。<span class="科">丑</span>這個有甚難處。一來奉當今聖旨。二來託相公威名。三來小姐才貌兼全。是人知道。蔡狀元有何不可。<span class="科">末</span>這話極說得是。<span class="科">外</span>媒婆。你近前來聽我說。</p>
        
        <p class="曲"><span class="牌">瑣窗郎</span>吾家一女娉婷。不曾許與公卿。昨承聖旨。招選書生。<span class="夾白">媒婆。你和他說。</span>不須用白璧黃金為聘。<span class="科">合</span>說道姻緣前世已曾定。今日裡共歡慶。</p>
        
        <p class="曲"><span class="牌">前腔</span><span class="科">丑</span>住東京極有名聲。<span class="夾白">相公。</span>論媒婆非自逞。今朝事體。管取完成。怕有一輕一重。全憑這條官秤。<span class="科">合前</span></p>
        
        <p class="曲"><span class="牌">前腔</span><span class="科">末</span>雖然他高占魁名。得相招多少榮縈。依繡幕選中雀屏。<span class="夾白">媒婆。</span>此一去他必從命。<span class="科">合前</span></p>
        
        <p class="落詩">為傳芳信仗良媒。<br />管取門楣得俊才。<br />百年夫婦今朝合。<br />一段姻緣天上來。</p>
        
        <h2 id=ch13 class="chapter"><span class="齣題">第十三齣　官媒議婚</span></h2>
        
        <p class="曲"><span class="牌">高陽臺</span><span class="科">生上</span>夢繞親闈。愁深旅邸。那堪音信遼絕。淒楚情懷。怕逢淒楚時節。重門半掩黃昏雨。奈寸腸此際千結。守寒窗一點孤燈。照人明滅。當時輕散輕別。歎玉簫聲杳。庾樓明月。一段愁煩。翻成兩下悲咽。枕邊萬點思親淚。伴漏聲到曉方徹。鎖愁眉。慵臨青鏡。頓添華髮。</p>
        
        <p class="誦"><span class="牌">木蘭花</span>鰲頭可羨。須知富貴非吾願。雁足難憑。沒個音信寄子情。　　田園將蕪。不知松菊猶存否。光景無多。怎奈椿萱老去何。</p>
        
        <p class="白">自家為父母所強。來此赴選。誰知逗遛在此。竟不能歸。今又復拜皇恩。除為議郎。雖則任居清要。爭奈父母年老。安敢久留。天那。知我的父母安否如何。知我的妻室侍奉如何。欲待上表辭官。又未知聖意如何。苦。好似和針吞卻線。刺人腸肚繫人心。<span class="科">末丑上</span></p>
        
        <p class="曲"><span class="牌">勝葫蘆</span><span class="科">末</span>特奉皇恩賜結婚。來此把信音傳。<span class="科">丑</span>若是仙郎肯與諧姻眷。一場好事。管取今朝便團圓。</p>
        
        <p class="白"><span class="科">生</span>兒家門戶重重閉。春色緣何得入來。未審何人到此。<span class="科">末丑</span>小人是牛太師府裡一個院子。老媳婦是媒婆。我兩人奉天子之洪恩。領太師之嚴命特與狀元諧一佳偶。<span class="科">生</span>元來如此。不索多言。且聽我說。</p>
        
        <p class="曲"><span class="牌">高陽臺</span>宦海沈身。京塵迷目。名韁利鎖難脫。目斷家山。空勞魂夢飛越。<span class="夾白"><span class="科">丑</span>狀元。是好一個小姐。<span class="科">生</span></span>閒聒。閒藤野蔓休纏也。俺自有正兔絲。親瓜葛。是誰人無端調引。謾勞饒舌。</p>
        
        <p class="曲"><span class="牌">前腔</span><span class="科">末</span>閥閱。紫閣名公。黃扉元宰。三槐位裡排列。金屋嬋娟。妖嬈那更貞潔。<span class="科">丑</span>歡悅。秦樓此日招鳳侶。遣妾每特來執伐。望君家殷勤肯首。早諧結髮。</p>
        
        <p class="曲"><span class="牌">前腔</span><span class="科">生</span>非別。千里關山。一家骨肉。教我怎生拋撇。妻室青春。那更親鬢垂雪。<span class="夾白"><span class="科">丑</span>狀元。老公相見你這般青春年少。纔肯把小姐嫁與你。你不必推故。<span class="科">生</span></span>差迭。須知少年自有人愛了。謾勞你嫦娥提挈。滿皇都豪家無數。豈必卑末。</p>
        
        <p class="曲"><span class="牌">前腔</span><span class="科">末</span>不達。相府尋親。侯門納禮。兀自拒他不屑。繡幕奇葩。春光正當十八。<span class="科">丑</span>休撇。知君是個折桂手。留此花待君攀折。況親奉丹墀詔旨。非我自相攛掇。</p>
        
        <p class="曲"><span class="牌">前腔</span><span class="科">生</span>心熱。自小攻書。從來知禮。忍使行虧名缺。父母俱存。娶而不告須難說。悲咽。門楣相府雖要選。奈扊扅佳人實難存活。<span class="夾白"><span class="科">丑</span>狀元。小姐生得十分美貌。你休錯過了。<span class="科">生</span></span>縱然有花容月貌。怎如我自家骨血。</p>
        
        <p class="曲"><span class="牌">前腔</span><span class="科">末</span>迂闊。他勢壓朝班。威傾京國。你卻與他相別。只怕他轉日迴天。那時須有個決裂。<span class="科">丑</span>虛設。夜靜水寒魚不餌。笑滿船空載明月。下絲綸不愁無處。笑伊村殺。</p>
        
        <p class="曲"><span class="牌">餘文</span><span class="科">生</span>明朝有事朝金闕。歸家奉親心下悅。<span class="夾白"><span class="科">末</span>狀元。</span>只怕聖旨不從空自說。</p>
        
        <p class="白"><span class="科">生</span>不須多說。你若果奉聖旨來。我明日上表辭官。一就辭婚便了。</p>
        
        <p class="落詩">君王詔旨不相從。<br />明日應須奏九重。<br />有緣千里能相會。<br />無緣對面不相逢。</p>
        
        <h2 id=ch14 class="chapter"><span class="齣題">第十四齣　激怒當朝</span></h2>
        
        <p class="曲"><span class="牌">出隊子</span><span class="科">外牛太師上</span>朝夕縈掛。只為孩兒多用心。不知月老事何因。為甚冰人沒信音。顒望多時。情緒轉深。</p>
        
        <p class="白">目斷青鸞瞻碧霧。情深紅葉看金溝。自家昨遣院子和官媒去蔡狀元處說親。尚未回音。且待他來。便知端的。</p>
        
        <p class="曲"><span class="牌">前腔</span><span class="科">末丑上</span>喬才堪笑。故阻佯推不肯從。豈無佳婿近乘龍。有甚福緣能跨鳳。料想書生。只是命窮。</p>
        
        <p class="白"><span class="科">相見介外</span>媒婆。你回來了。事體若何。<span class="科">丑</span>覆相公得知。他千不肯。萬不肯。只是不肯不肯。<span class="科">末</span>你且住休。待小人覆知相公。蔡狀元道他家中有垂白之父母。年少之妻房。明日要上表辭官家去。實難從命。</p>
        
        <p class="曲"><span class="牌">雙鸂鶒</span><span class="科">外</span>聽伊說。教人怒起。漢朝中惟吾獨貴。我有女。偏無貴戚豪家求配。奉聖旨使我招狀元為婿。<span class="夾白">媒婆。</span>不知他回話有何言語。</p>
        
        <p class="曲"><span class="牌">前腔</span><span class="科">丑</span>媒婆告相公知。恨那人作怪蹺蹊。千不肯。萬推辭。<span class="夾白"><span class="科">外</span>我奉聖旨招他為婿。你曾把這話對他說麼。<span class="科">丑</span></span>這話頭不惹些兒。道始得及第。縱有花容月貌休提。他罵相公罵小姐。<span class="夾白"><span class="科">外</span>他罵小姐甚麼。<span class="科">丑</span></span>道腳長尺二。<span class="科">末</span>這般說謊沒巴臂。<span class="科">跪介</span></p>
        
        <p class="曲"><span class="牌">前腔</span>恩官且聽咨啟。蔡狀元聞說皺眉。忠和孝。恩和義。念父母八十年餘。況已娶了妻室。再婚重娶非禮。待早朝。上表文。要辭官家去。請相公別選一佳婿。</p>
        
        <p class="曲"><span class="牌">前腔</span><span class="科">外</span>他元來要奏丹墀。敢和我廝挺相持。細思之。可奈他將人輕覷。我就寫表奏與吾皇知。與他官拜清要地。務要來我處為門楣。</p>
        
        <p class="曲"><span class="牌">意不盡</span><span class="科">眾</span>這讀書輩沒道理。不思量違背了聖旨。只教他辭官辭婚俱未得。</p>
        
        <p class="白"><span class="科">外</span>自古道殺人可恕。情理難容。我的聲名。誰不欽敬。多少貴戚豪家。求為吾婿而不可得。尀耐一書生顛倒不肯。反要辭官家去。且由他。左右。你和官媒婆再去蔡狀元處說。看他如何。我如今先去奏知官裡。只教不准他上表便了。</p>
        
        <p class="落詩">枉把封章奏九重。<br />不如及早便相從。<br />羈縻鸞鳳青絲網。<br />牢絡鴛鴦碧玉籠。</p>
        
        <h2 id=ch15 class="chapter"><span class="齣題">第十五齣　金閨愁配</span></h2>
        
        <p class="曲"><span class="牌">剔銀燈</span><span class="科">貼上</span>忒過分爹行所為。但索強全不顧人議。背飛鳥硬求來諧比翼。隔牆花強攀做連理。姻緣還是怎的。<span class="夾白">天那。我待對爹爹說呵。</span>婚姻事女孩兒家怎提。</p>
        
        <p class="白">姻緣姻緣。是非偶然。好笑我爹爹定要將奴家招贅蔡狀元為婿。那狀元不肯。俺這裡也索罷了。誰想爹爹苦不放過。天那。他既不肯。便做了夫妻。到底也不和順。奴家待將此事對爹爹說。只是此事不是女孩兒每說的話。苦。好悶呵。<span class="科">淨魆地上探介</span>慚愧。慚愧。今日也能勾得小姐悶也。小姐。你想着甚麼。<span class="科">貼</span>我不想着甚麼。<span class="科">淨</span>你既不想着甚麼。為何手托香腮。在此憂悶。我且問你。你往常間件件不煩惱。事事不動情。我想起來你都是佯詐。今日莫不是對景傷情麼。<span class="科">貼</span>老姥姥。你說那裡話。我為爹爹做事不停當。以此憂悶。<span class="科">淨</span>老相公做甚事不停當。<span class="科">貼</span>我爹爹要將奴家嫁與蔡狀元。使官媒婆去說。狀元不肯從命。他既然不肯。俺這里也索罷了。如今爹爹苦不放過他。又叫媒婆去說。老姥姥。你怎生與我對爹爹說一聲也好。<span class="科">淨</span>小姐。這是你爹爹的主意。如何肯聽我每說。</p>
        
        <p class="曲"><span class="牌">桂枝香</span>書生愚見。忒不通變。不肯坦腹東牀。謾自去哀求金殿。想他每就裡。想他每就裡。將人輕賤。<span class="夾白">小姐。</span>非爹胡纏。怕被人傳。<span class="夾白"><span class="科">貼</span>呀。怕人傳甚麼。<span class="科">淨</span></span>道你是相府公侯女。不能彀嫁狀元。</p>
        
        <p class="曲"><span class="牌">前腔</span><span class="科">貼</span>百年姻眷。須教情願。他那裡抵死推辭。俺這裡不索留戀。想他每就裡。想他每就裡。有些牽絆。<span class="夾白"><span class="科">淨</span>有甚牽絆。<span class="科">貼</span></span>怕恩多成怨。滿皇都少甚麼公侯子。何須去嫁狀元。</p>
        
        <p class="曲"><span class="牌">大迓鼓</span><span class="科">淨</span>非干是你爹意堅。只怕春花秋月。誤你芳年。況兼他才貌真堪羨。又是五百名中第一仙。故把嫦娥付與少年。</p>
        
        <p class="曲"><span class="牌">前腔</span><span class="科">貼</span>姻緣雖在天。若非人意。到底埋怨。料想赤繩不曾綰。多應他無玉種藍田。休把嫦娥強與少年。</p>
        
        <p class="落詩">匹配本自然。<br />何須苦相纏。<br />眼前雖成就。<br />到底也埋怨。</p>
        
        <h2 id=ch16 class="chapter"><span class="齣題">第十六齣　丹陛陳情</span></h2>
        
        <p class="曲"><span class="牌">北點絳唇</span><span class="科">末上</span>夜色將闌。晨光欲散。把珠簾捲。移步丹墀。擺列着金龍案。</p>
        
        <p class="曲"><span class="牌">北混江龍</span>官居宮苑。謾道是天威咫尺近龍顏。每日間親隨車駕。只聽鳴鞭。去螭頭上拜跪。隨着豹尾盤旋。朝朝宿衛。早早隨班。做不得卿相當朝一品貴。先隨着朝臣待漏五更寒。空嗟嘆。山寺日高僧未起。算來名利不如閒。</p>
        
        <p class="白">自家是漢朝一個小黃門。往來紫禁。侍奉丹墀。領百官之奏章。傳一人之命令。正是王德無瑕因宦習。天顏有喜近臣知。如今天色漸明。正是早朝時分。官裡升殿。怕有百官奏事。只得在此祗候。<span class="科">內問</span>怎見得早朝時分。<span class="科">末</span>但見銀河清淺。珠斗斑斕。數聲角吹落殘星。三通鼓報傳清曙。銀箭銅壺。點點滴滴。尚有九門寒漏。瓊樓玉宇。聲聲隱隱。已聞萬井晨鐘。曈曈曚曚。蒼茫紅日映樓臺。拂拂霏霏。蔥菁瑞煙浮禁苑。嫋嫋巍巍。千尋玉掌。幾點瀼瀼露未晞。澄澄湛湛。萬里璇空。一片團團月初墜。三唱天雞。咿咿喔喔。共傳紫陌更闌。百囀流鶯。間間關關。報道上林春曉。午門外碌碌刺刺。車兒碾得塵飛。六宮裡嘔嘔啞啞。樂聲奏如鼎沸。只見那建章宮。甘泉宮。未央宮。長楊宮。五柞宮。長秋宮。長信宮。長樂宮。重重疊疊。萬萬千千。盡開了玉關金鎖。又見那昭陽殿。金華殿。長生殿。披香殿。金鑾殿。麒麟殿。太極殿。白虎殿。隱隱約約。三三兩兩。俱捲上繡箔珠簾。半空中忽聽得一聲轟轟劃劃。如雷如霆。震耳的鳴梢響。合殿裡只聞得一陣氤氤氳氳。非煙非霧。撲鼻的御爐香。縹縹緲緲。紅雲裡雉尾扇遮着赭黃袍。深深沈沈。丹陛間龍鱗座覆着彤芝蓋。左列着森森嚴嚴。前前後後的羽林軍。期門軍。控鶴軍。神策軍。虎賁軍。花迎劍佩星初落。右列着濟濟鏘鏘。高高下下的金吾衛。龍虎衛。拱日衛。千牛衛。驃騎衛。柳拂旌旗露未乾。金間玉。玉間金。熌熌爍爍。燦燦爛爛的神仙儀從。紫映緋。緋映紫。行行列列。整整齊齊的文武官寮。螭頭陛下。立着一對妖妖嬈嬈。花容月貌。繡鸞袍。鴛鴦靴的奉引昭容。豹尾班中。擺着一對端端正正。銅肝鐵膽。白象簡。獬豸冠的糾彈御史。拜的拜。跪的跪。那一個敢挨挨拶拶縱諠譁。升的升。下的下。那一個不欽欽敬敬依禮法。但願得常瞻仙仗。聖德日新日新日日新。與群臣共拜天顏。聖壽萬歲萬歲萬萬歲。從來不信叔孫禮。今日方知天子尊。道猶未了。一個奏事官人早到。</p>
        
        <p class="曲"><span class="牌">點絳唇</span><span class="科">生上</span>月淡星稀。建章宮裡千門曉。御爐煙嫋。隱隱鳴梢杳。忽憶年時。問寢高堂早雞鳴了。悶縈懷抱。此際愁多少。</p>
        
        <p class="白">不寢聽金鑰。因風想玉珂。明朝有封事。數問夜如何。自家為父母在堂。故上表辭官回去侍奉。如今天色已明。這是午門外廂。不免進入去咱。<span class="科">末</span>奏事官搢笏三舞蹈。</p>
        
        <p class="曲"><span class="牌">神仗兒</span><span class="科">生</span>揚塵舞蹈。揚塵舞蹈。遙瞻天表。見龍鱗日耀。咫尺重瞳高照。遙拜着赭黃袍。遙拜着赭黃袍。</p>
        
        <p class="曲"><span class="牌">滴漏子</span>臣邕的。臣邕的。荷蒙聖朝。臣邕的。臣邕的。拜還紫誥。<span class="夾白"><span class="科">末</span>狀元。你莫不是嫌官小麼。<span class="科">生</span></span>念邕非嫌官小。奈家鄉萬里遙。雙親又老。干凟天威。萬乞恕饒。</p>
        
        <p class="白"><span class="科">末</span>狀元。吾乃黃門。職掌奏章。有何文表。就此披宣。<span class="科">生跪介</span></p>
        
        <p class="曲"><span class="牌">入破第一</span>議郎臣蔡邕啟。今日蒙恩旨。除臣為議郎之職。重蒙賜婚牛氏。干凟天威。臣謹誠惶誠恐。稽首頓首。伏念微臣。初來有志。誦詩書。力學躬耕修己。不復貪榮利。事父母。樂田里。初心願如此而已。不想州司。謬取臣邕充試。到京畿。豈料蒙恩。叨居上第。</p>
        
        <p class="曲"><span class="牌">破第二</span>重蒙聖恩。婚賜牛公女。臣草茅疎賤。如何當此隆遇。況臣親老。一從別後。光陰又幾。廬舍田園。荒蕪久矣。</p>
        
        <p class="白"><span class="科">末</span>老親在堂。必自有人侍奉。狀元不必憂慮。</p>
        
        <p class="曲"><span class="牌">袞第三</span><span class="科">生</span>但臣親老鬢髮白。筋力皆癯瘁。形隻影單。無兄弟。誰奉侍。況隔千山萬水。生死存亡。雖有音書難寄。最可悲。他甘旨不供。我食祿有愧。</p>
        
        <p class="白"><span class="科">末</span>聖上作主。太師聯姻。狀元。這也是奇遇。</p>
        
        <p class="曲"><span class="牌">歇拍</span><span class="科">生</span>不告父母。怎諧匹配。臣又聽得家鄉里。遭水旱。遇荒飢。多想臣親必做溝渠之鬼。未可知。怎不教臣悲傷淚垂。</p>
        
        <p class="白"><span class="科">哭介末</span>狀元。此非哭泣之處。不得驚動天聽。</p>
        
        <p class="曲"><span class="牌">中袞第五</span><span class="科">生</span>臣享厚祿掛朱紫。出入承明地。惟念二親寒無衣。飢無食。喪溝渠。憶昔先朝朱買臣守會稽。司馬相如持節錦歸。</p>
        
        <p class="曲"><span class="牌">煞尾</span>他遭遇聖時。皆得回鄉里。臣何故別父母。遠鄉閭。沒音書。此心違。伏望陛下特憫微臣之志。遣臣歸。得侍雙親。隆恩無比。</p>
        
        <p class="曲"><span class="牌">出破</span>若還念臣有微能。鄉郡望安置。庶使臣忠心孝意得全美。臣無任瞻天仰聖。激切屏營之至。</p>
        
        <p class="白"><span class="科">末</span>狀元元來如此。吾當與狀元轉達天聽。可在午門外廂俟候聖旨。正是眼望旌捷旗。耳聽好消息。<span class="科">下生起介</span></p>
        
        <p class="曲"><span class="牌">神仗兒</span>揚塵舞蹈。揚塵舞蹈。見祥雲縹緲。想黃門已到。料應重瞳看了。多應是念我私情烏鳥。顒望斷九重霄。顒望斷九重霄。</p>
        
        <p class="白">黃門已將我奏章傳達。未知聖意允否。不免乘間禱告天地一番。</p>
        
        <p class="曲"><span class="牌">滴漏子</span>天憐念。天憐念。蔡邕拜禱。雙親的。雙親的。死生未保。<span class="夾白">天那。</span>可憐恩深難報。一封奏九重。知他聽否。<span class="夾白">爹娘呵。</span>俺和你會合分離。都在這遭。</p>
        
        <p class="白">黃門去了多時。怎的不見回報。想必是官裡准了。天那。若能彀回家侍奉父母。蔡邕何須做官。<span class="科">末奉詔同二昭容上</span></p>
        
        <p class="曲"><span class="牌">前腔</span>今日裡。今日裡。議郎進表。傳達上。傳達上。聖目看了。<span class="夾白"><span class="科">生</span>聖目看了如何說。<span class="科">末</span></span>道太師昨日先奏。把乘龍女婿招。多少是好。<span class="夾白"><span class="科">生</span>黃門大人。你莫不是哄我。<span class="科">末</span></span>見有玉音傳降聽剖。</p>
        
        <p class="白">聖旨已到。跪聽宣讀。皇帝詔曰。孝道雖大。終于事君。王事多艱。豈遑報父。朕以涼德。嗣纘丕基。眷茲警動之風。未遂雍熙之化。爰招俊髦。以輔不逮。咨爾才學。允愜輿情。是用擢居議論之司。以求繩糾之益。爾當恪守乃職。勿有固辭。其所議婚姻事。可曲從師相之請。以成桃夭之化。欽予是命。裕汝乃心。謝恩。<span class="科">生</span>黃門大人煩你與我再去奏知官裡。我情願不做官。<span class="科">末</span>咳。這狀元好不曉事。聖旨誰敢違背。<span class="科">生</span>黃門大人。你不去時節。待我自去拜還聖旨如何。<span class="科">末</span>呀。這狀元好怪麼。這所在你如何去得。<span class="科">生哭介</span></p>
        
        <p class="曲"><span class="牌">啄木兒</span>我親衰老。妻幼嬌。萬里關山音信杳。他那裡舉目悽悽。俺這裡回首迢迢。他那裡望得眼穿兒不到。俺這裡哭得淚乾親難保。閃殺人一封丹鳳詔。</p>
        
        <p class="曲"><span class="牌">前腔</span><span class="夾白"><span class="科">末</span>狀元。</span>你何須慮。不用焦。人世上離多歡會少。大丈夫當萬里封侯。肯守着故園空老。畢竟事君事親一般道。人生怎全忠和孝。卻不見母死王陵歸漢朝。</p>
        
        <p class="曲"><span class="牌">三段子</span><span class="科">生</span>這懷怎剖。望丹墀天高聽高。這苦怎逃。望白雲山遙路遙。</p>
        
        <p class="曲"><span class="牌">前腔</span><span class="夾白"><span class="科">末</span>狀元。</span>你做官與親添榮耀。高堂管取加封號。與他改換門閭。偏不是好。</p>
        
        <p class="曲"><span class="牌">歸朝歡</span><span class="科">生</span>冤家的。冤家的。苦苦見招。俺媳婦埋冤怎了。飢荒歲。飢荒歲。怕他怎熬。俺爹娘怕不做溝渠中餓殍。</p>
        
        <p class="曲"><span class="牌">前腔</span><span class="夾白"><span class="科">末</span>狀元。</span>譬如四方戰爭多征調。從軍遠戍沙場草。也只是為國忘家怎憚勞。</p>
        
        <p class="落詩">家鄉萬里信難通。<br />爭奈君王不肯從。<br />情到不堪回首處。<br />一齊分付與東風。</p>
        
        <h2 id=ch17 class="chapter"><span class="齣題">第十七齣　義倉賑濟</span></h2>
        
        <p class="曲"><span class="牌">普賢歌</span><span class="科">丑上</span>身充里正實難當。雜泛差徭日夜忙。官司點義倉。並無些子糧。拚一頓拖翻喫大棒。</p>
        
        <p class="白">我做都官管百姓。另是一般行徑。破靴破帽破衣裳。打扮須要廝稱。到官府百般下情。下鄉村十分豪興。討官糧大大做個官升。賣私鹽輕輕弄條喬秤。點催首放富差貧。保解戶欺軟怕硬。猛拚打強放潑。畢竟是個畢竟。誰知天不由人。萬事皆從前定。騙得五兩十兩。到使五錠十錠。田園盡都典賣。並無些子餘剩。尀耐廳前首領。嫌恨司房喬令。把我千樣凌辱。將我萬般督併。動不動去了破帽。打得我黃腫成病。幾番要自縊投河。不要了這條性命。今番又點義倉。並無糧米抵應。若還把我拖翻。便叫高臺明鏡。小人也不是都官。也不是里正。休將屈棒。錯打了平民。<span class="科">內問</span>你是誰。<span class="科">丑</span>我是搬戲的副淨。<span class="科">內</span>休道出本來面目。<span class="科">丑</span>苦往常間把義倉穀子偷將家去。養老婆孩兒了。今日上司官點義倉放穀。賑濟貧民。倉中沒有一些。那裡討還他。沒奈何我待把家私并老婆兒子都賣了。也賠不起。不免去與李社長商量則個。轉灣抹角。兀的便是李社長家裡。李社長。李社長。<span class="科">淨</span>誰叫老爺。<span class="科">丑</span>咦。你慣要做大。且出來。</p>
        
        <p class="曲"><span class="牌">前腔</span><span class="科">淨上</span>身充社長管官倉。老小一家都在倉裡養。<span class="夾白"><span class="科">丑</span>好好。你一家老小都在倉裡養。事發時節。如何擺佈。<span class="科">淨</span></span>事發儘不妨。里正先喫棒。<span class="夾白"><span class="科">丑</span>尊兄饒得你過麼。<span class="科">淨</span></span>先打了都官。方纔打社長。</p>
        
        <p class="白">老夫年傍八旬。家中只有三人。因充社長勾當。誰知也不安寧。又要告官書題粉壁。又要勸民栽種翻耕。又要管淘河砌磡。又要辦水桶麻繩。若有人家嫁娶。須索請我去做賓。人人稱我年高伏眾。個個叫我社長官人。若得一紙狀子。強似廳上縣丞。原告許我銀子三錠五錠。被告送我豬腳十斤廿斤。若還得了兩家財物。只得矇曨寫個回文。每日去幹得泄水功德。竟不知自家家裡禍因。大的孩兒不孝不義。小的媳婦逼𢳝<a epub:type="noteref" href="#char04"><spu>註</spu></a>離分。單單只有第三個孩兒本分。常常搶去了老夫的頭巾。激得我老夫性發。只得唱個陶真。<span class="科">丑</span>呀。陶真怎的唱。<span class="科">淨</span>呀。到被你聽見了。也罷。我唱你打和。<span class="科">丑</span>使得。<span class="科">淨</span>孝順還生孝順子。<span class="科">丑</span>打打咍蓮花落。<span class="科">淨</span>忤逆還生忤逆兒。<span class="科">丑</span>打打哈蓮花落。<span class="科">淨</span>不信但看簷前水。<span class="科">丑</span>打打咍蓮花落。<span class="科">淨</span>點點滴滴不差移。<span class="科">丑</span>打打咍蓮花落。<span class="科">淨</span>住休。<span class="科">丑</span>你若不叫住。我直唱到天明。<span class="科">淨</span>里正。你叫我出來。有甚事說。<span class="科">丑</span>社長哥。今日官司給散義倉。倉中又無稻子。如何是好。我和你不免合賠些子。<span class="科">淨</span>呀。倉中稻子都是你搬去喫了。怎的叫我和你合賠。小畜生到不虧了你。上司來時。干我甚事。我自回去抱子弄孫嬉他娘。正是閉門不管窗前月。一任梅花自主張。<span class="科">下丑</span>苦。李社長又去了。上司官又來了。如何是好。呀。喝道聲漸漸近了。只得迎接則箇。<span class="科">外放糧官末皂隸上</span></p><aside epub:type="footnote" id="char04"><p>「⿰扌勒」</p></aside>
        
        <p class="曲"><span class="牌">前腔</span><span class="科">外</span>親承朝命賑飢荒。<span class="科">末</span>躍馬揚鞭到此方。<span class="夾白"><span class="科">丑</span>里正接老爺。<span class="科">末</span>起去。</span>疾忙開義倉。支與百姓糧。從實支收休要謊。</p>
        
        <p class="白"><span class="科">外</span>里正將支收簿來看。<span class="科">丑</span>簿在此。<span class="科">外讀介</span>元管二十九石。新收三十六石。除支一十九石。見在四十六石。左右開倉。呀。這倉裡那有四十六石。<span class="科">丑</span>有有。相公。<span class="科">外</span>左右與他取了甘結。一面着他喚飢民來支糧。<span class="科">丑</span>一心忙似箭。兩腳走如飛。<span class="科">下外</span>左右。這廝說謊。倉裡那得這些稻子。<span class="科">末</span>相公且由他。若是不足數。只要他賠償便了。<span class="科">外</span>也說得是。<span class="科">丑瞎子上</span></p>
        
        <p class="曲"><span class="牌">吳小四</span>肚又飢。眼又昏。家私沒半分。子哭兒啼不可聞。聞知相公來濟民。請些官糧去救貧。</p>
        
        <p class="白"><span class="科">作錯跪介</span>相公可憐見。<span class="科">末</span>相公在這裡。<span class="科">外</span>老的姓甚名誰。家裡有幾口。<span class="科">丑</span>小的姓丘名乙己。家住上大村。有三千七十口。<span class="科">外</span>胡說。那裡有許多口。<span class="科">丑</span>告相公得知。上大人。丘乙己。化三千。七十士。<span class="科">末</span>一口胡柴。<span class="科">外</span>你實有幾口。<span class="科">丑</span>小的夫妻兩口。孩兒兩口。<span class="科">外</span>支糧與他。<span class="科">末</span>支四口糧了。<span class="科">丑</span>多謝相公。正是一日不識羞。三日不忍餓。<span class="科">下淨聾子上</span></p>
        
        <p class="曲"><span class="牌">前腔</span>歎連朝飢怎忍。家中有五六人。前日老婆典了裙。今日媳婦又典褌。恰好遇官司來濟貧。</p>
        
        <p class="白">相公可憐見。<span class="科">外</span>老的姓甚名誰。家裡有幾口。<span class="科">淨作聾外復問介淨</span>小的姓大名比丘僧。住在祇樹給孤獨園。有一千二百五十口。<span class="科">外</span>胡說。那里有許多口。<span class="科">淨</span>告相公得知。彌陀經中道。祇樹給孤獨園。與大比丘僧一千二百五十人俱。<span class="科">末</span>佛口蛇心。<span class="科">外</span>你實有幾口。<span class="科">淨</span>小的有兩個媳婦。三個孩兒。和我共六口。<span class="科">外</span>支糧與他。<span class="科">末</span>支六口糧了。<span class="科">淨</span>多謝相公。正是今日得君提掇起。免教人在污泥中。<span class="科">下旦上</span></p>
        
        <p class="曲"><span class="牌">搗練子</span>嗟命薄。歎年艱。含羞忍淚向人前。猶恐公婆懸望眼。</p>
        
        <p class="白">路逢險處難迴避。事到頭來不自由。奴家少長閨門。豈識途路。今日見官司放糧濟貧。只得去請些稻子。以救公婆之命。<span class="科">外</span>婦人。你姓甚名誰。來此怎的。<span class="科">旦</span>告相公。奴家姓趙。名五娘。公公蔡崇簡。因兒夫出外。特來請些糧米。以救公婆之命。<span class="科">外</span>你丈夫那里去了。使你婦人家來請糧。</p>
        
        <p class="曲"><span class="牌">普天樂</span><span class="科">旦</span>兒夫一向留都下。<span class="夾白"><span class="科">外</span>你家裡還有誰。<span class="科">旦</span></span>只有年老爹和媽。<span class="夾白"><span class="科">外</span>有弟兄麼。<span class="科">旦</span></span>弟和兄更沒一個。<span class="夾白"><span class="科">外</span>既沒有弟兄。誰看承你的爹媽。<span class="科">旦</span></span>看承盡是奴家。<span class="夾白"><span class="科">外</span>這般說起來。你好苦呵。婦人家不出閨門。你何不使個男子漢來請糧。<span class="科">旦作悲介</span></span>歷盡苦。誰憐我。<span class="夾白">相公。</span>怎說得不出閨門的清平話。<span class="夾白"><span class="科">外</span>你家裡有幾口。<span class="科">旦</span>只有三口。<span class="科">外</span>左右支糧與他。<span class="科">末</span>沒糧了。<span class="科">旦哭</span></span>若無糧。我也不敢回家。<span class="夾白"><span class="科">外</span>怎的不敢回家。<span class="科">旦</span>相公。豈</span>忍見公婆受餒。<span class="夾白">天那。</span>嘆奴家命薄。直恁折挫。</p>
        
        <p class="白"><span class="科">外</span>左右。這倉中稻子沒了。一來湊原數不起。二來這婦人說得好苦。你去拿那里正來。要這廝賠償。<span class="科">末</span>領鈞旨。假饒走上焰摩天。腳下騰雲須趕上。<span class="科">旦</span>望相公可憐見。主張些糧米。與奴家救濟公婆之命。<span class="科">外</span>我自有分曉。<span class="科">末押丑上介</span>似瓮中捉鱉。手到拿來。<span class="科">外</span>里正。這倉中稻子湊原數不起。盡是你自偷了。你好好招伏。<span class="科">丑</span>相公。小人招不得。自古道東量西折。難教小人賠償。<span class="科">外</span>畜生。尖斛量入。平斛量出。如何會折了許多。左右。拿下打四十。<span class="科">丑</span>相公不要打。小人情願招了。<span class="科">讀招介</span>招狀人姓貓名狸。見年三十有餘。身上並無疾病。只有白帶不除。今與短狀招伏。因為官糧久虧。說到義倉情弊。中間無甚蹺蹊。稻熟排門收斂。斂了各自將歸。並無倉廩盛貯。那有帳目收支。縱然有得些小。胡亂寄在民居。官司差人點視。便糴些穀支持。上下得錢便罷。不問倉實倉虛。假饒清官廉吏。被我影射片時。東家借得十扛。西家借得五箕。但見倉中有穀。其間就裡怎知。年年把常常事。番番一似耍嬉。不道今年荒旱。不道今年民飢。不因分俵賑濟。如何會泄天機。假饒奏到三十三天。我里正無甚罪過。<span class="科">末</span>為甚的。<span class="科">丑</span>只是點糧詐錢的做馬做驢。招狀執結是實。伏乞相公指揮。<span class="科">外</span>左右。押這廝去。就要賠償。<span class="科">末押丑下</span>正是懼法朝朝樂。欺公日日憂。<span class="科">末押丑上</span>假饒人心似鐵。怎逃官法如爐。告相公。里正賠償的稻子有了。<span class="科">外</span>支與那婦人去。<span class="科">旦</span>多謝相公。<span class="科">末與旦丑覬覦科</span>由你半路去。我好歹與你奪了便罷。<span class="科">旦</span>謝得恩官為主維。<span class="科">丑</span>只教中路有災危。<span class="科">外</span>當權若不行方便。如入寶山空手回。<span class="科">外末丑下旦</span>一斟一酌。莫非前定今日奴家去請糧。誰知道里正作弊。倉中沒了。若不得相公督併。里正賠償。奴家如何得這些穀回家救濟二親。正是飢時得一口。強似飽時得一斗。<span class="科">欲下丑上攔住介</span>恩人相見。分外眼明。仇人相見。分外眼睜。我也會見你過來呵。你快把稻子還我。萬事全休。<span class="科">旦</span>呀。相公與奴家的稻子。如何還你。<span class="科">丑</span>咳。方纔不是你只管告不休。相公如何要我賠償這稻子。是我賣老小賣家私的。你如何拿去。<span class="科">搶介旦</span>里正官人。休要用強。可憐奴家艱辛。<span class="科">丑</span>可憐你甚的。</p>
        
        <p class="曲"><span class="牌">鎖南枝</span><span class="科">旦</span>兒夫去。竟不還。公婆兩人都老年。自從昨日到如今。不能彀一餐飯。<span class="夾白"><span class="科">丑</span>你公婆沒飯喫。也不干我事。<span class="科">旦</span></span>奴請糧。他在家懸望眼。念我年老公婆做方便。</p>
        
        <p class="白"><span class="科">拜丑介丑</span>不要拜。不要拜。這般時年。我做不得方便。你將稻子還我便罷。</p>
        
        <p class="曲"><span class="牌">前腔</span><span class="科">旦</span>鄉官可憐見。<span class="夾白">這些稻子呵。</span>是我公婆命所關。若是必須將去。寧可脫下衣裳。就問鄉官換。<span class="夾白"><span class="科">作脫衣介丑</span>不要不要。你身上也寒冷。<span class="科">旦</span></span>寧使奴身上寒。只要與公婆救殘喘。</p>
        
        <p class="白"><span class="科">丑</span>娘子。罷罷。你說起這話。都是孝心。我不忍問你取了。莫怪莫怪。你去罷。<span class="科">旦</span>如此多謝。<span class="科">丑虛下躲介旦</span>謝天謝地。且喜里正去了。不免趲行幾步。<span class="科">丑上推旦奪下介</span></p>
        
        <p class="曲"><span class="牌">前腔</span><span class="科">旦</span>奪將去。真可憐。公婆望奴不見還。縱然他不埋冤。道我做媳婦的有何幹。他忍飢添我夫罪愆。教我怎見得我夫面。</p>
        
        <p class="白">千死萬死。終久是死。不如早死為強。此間有一口古井。不免投入死休。<span class="科">欲投井介</span></p>
        
        <p class="曲"><span class="牌">前腔</span>將身赴井泉。思量左右難。我丈夫當年分散。叮嚀囑付爹娘。教我與他相看管。<span class="夾白">苦。</span>我死卻他形影單。夫婿與公婆。可不兩埋怨。</p>
        
        <p class="曲"><span class="牌">前腔</span><span class="科">外上</span>媳婦去。不見還。教人在家凝望眼。<span class="夾白"><span class="科">跌倒旦扶介外</span>呀。</span>你在這里閒行。教我望得肝腸斷。<span class="夾白"><span class="科">旦</span>公公。</span>奴請糧為你供午餐。又誰知被人騙。</p>
        
        <p class="白"><span class="科">外</span>媳婦卻怎麼說。<span class="科">旦</span>公公。奴家請得些稻子。到半途之中。卻被里正奪去了。<span class="科">外哭</span>天那。元來如此。</p>
        
        <p class="曲"><span class="牌">前腔</span>思量我命乖蹇。不由人不珠淚漣。料想終須餓死。不如早赴黃泉。免把你廝牽絆。<span class="夾白">媳婦。</span>婆老年。不久延。你須是好看管。</p>
        
        <p class="白">呀。元來這里有一口古井。不免投入死休。</p>
        
        <p class="曲"><span class="牌">前腔</span><span class="夾白"><span class="科">旦</span>公公。</span>你若身傾棄。我苦怎言。公還死了婆怎免。你兩人一旦身亡。教我獨自如何展。<span class="夾白">公公。</span>你喫苦辛其實難過遣。我痛傷悲只得強相勸。</p>
        
        <p class="曲"><span class="牌">前腔</span><span class="夾白"><span class="科">外</span>媳婦。</span>你衣衫盡解典。囊篋已罄然。縱使目前存活。到底日久日深。你與我難相念。<span class="夾白">苦。</span>衣食缺你行孝難。活冤家不如早拆散。<span class="科">欲投井旦救介末挑穀上</span></p>
        
        <p class="曲"><span class="牌">前腔</span>不豐歲。荒歉年。官司把糧來給散。見一個年老的公公在那裡頻嗟嘆。待向前仔細看。<span class="夾白">呀。我道是誰。元來是蔡老員外和五娘子呵。</span>你兩人在此有何幹。</p>
        
        <p class="白"><span class="科">旦</span>公公。一言難盡。奴家今日聞知官司給散義倉。去請些糧米。與公婆充飢。誰想里正作弊。倉中沒了稻子。謝得相公。着令里正賠納。把些與奴家。來到半途。被里正奪去。奴家害羞回來。公公見說。也要投井死。奴家正在此勸解公公。<span class="科">末</span>咳。五娘子你差了。老夫方纔也請得些官糧。正要將來分送你公公。你怎的不來與我商量。卻自家出去。被那狂徒欺侮。</p>
        
        <p class="曲"><span class="牌">前腔</span>我聽你說這言。<span class="夾白">待我趕去。</span>罵那廝鐵心腸。昧心漢。<span class="夾白"><span class="科">旦</span>公公。他去得遠了。<span class="科">外</span>罷罷。太公。我和你是良善之人。不要與那狂徒一般見識。只是這幾日餓得難過。<span class="科">末</span>員外。</span>你且不須憂慮。我也請得些官糧。和你兩下分一半。<span class="夾白"><span class="科">旦</span>這是公公請的。如何使得。<span class="科">末</span>咳。五娘子。</span>你休恁推。莫棄嫌。且將回。權做兩廚飯。</p>
        
        <p class="白"><span class="科">旦</span>如此多謝了公公。<span class="科">末</span>怎說這話。五娘子。你伯喈當初出去。把爹娘囑付與老夫。今日是荒年飢歲。虧殺你獨自支吾。終不然我自溫飽。教你忍飢受餓。古語云。濟人須濟急時無。你胡亂將這些救濟公姑則個。五娘子你先回去。我和你公公隨後緩緩的來。</p>
        
        <p class="曲"><span class="牌">洞仙歌</span><span class="夾白"><span class="科">旦</span>苦</span>家私沒半分。靠着奴此身。只要救公婆。豈辭多苦辛。<span class="科">合</span>空把淚珠搵。可憐飢與貧。這苦說不盡。</p>
        
        <p class="曲"><span class="牌">前腔</span><span class="夾白"><span class="科">外</span>太公。</span>我本為泉下人。他救我一命存。只怕我不久身亡。報不得媳婦恩。<span class="科">合前</span></p>
        
        <p class="曲"><span class="牌">前腔</span><span class="科">末</span>見說不可聞。況我託在鄰。終不然我享安和。忍見你受飢窘。<span class="科">合前</span></p>
        
        <p class="落詩">命薄多年受苦辛。<br />不如身死早離分。<br />惟有感恩并積恨。<br />萬年千載不成塵。</p>
        
        <h2 id=ch18 class="chapter"><span class="齣題">第十八齣　再報佳期</span></h2>
        
        <p class="曲"><span class="牌">蠻牌令</span><span class="科">丑媒婆上</span>終日走千遭。走得腳無毛。何曾見湯水面。花紅也不曾見半分毫。到不如做個虔婆頂老。也落得些鴨汁喫飽。窮酸秀才直恁喬。老婆與他。故推不要。</p>
        
        <p class="白">咳。我做媒婆做到老。不曾見這般好笑。尀耐一個秀才。老婆與他不要。別人見了媒婆。歡歡喜喜。他反和我尋爭尋鬧。老相公又不肯干休。只管在家囉唣。把媒婆放在中間。旋得七顛八倒。走得我鞋穿襪綻。說得我唇乾口燥。也不怕你親事不成。也不怕你姻緣不到。只怕你紅羅帳裡快活。不叫媒婆聒噪。這裡便是狀元貴館。呀。恰好的狀元出來了。</p>
        
        <p class="曲"><span class="牌">金蕉葉</span><span class="科">生上</span>愁多怨多。俺爹娘知他怎麼。擺不脫功名奈何。送將來冤家怎躲。</p>
        
        <p class="白"><span class="科">相見介丑</span>狀元。賀喜賀喜。牛太師選定今日與小姐畢姻。請狀元早赴佳期。<span class="科">生</span>天那。此事如何是好。<span class="科">丑</span>狀元。事皆前定。不必再推。</p>
        
        <p class="曲"><span class="牌">三換頭</span><span class="科">生</span>名韁利鎖。先是將人摧挫。況鸞拘鳳束。甚日得到家。我也休怨他。這其間只是我不合來長安看花。閃殺我爹娘也。淚珠空暗墮。<span class="科">合</span>這段姻緣。也只是無如之奈何。</p>
        
        <p class="曲"><span class="牌">前腔</span><span class="科">丑</span>鸞臺罷妝。鵲橋初駕。佳期近也。請仙郎到河。<span class="夾白"><span class="科">生</span>媒婆。我去也不妨。只是一心掛兩頭。如何是好。<span class="科">丑</span>狀元。</span>此事明知牽掛。這其間只得把那壁廂且都𢬵<a epub:type="noteref" href="#char05"><spu>註</spu></a>捨。況奉君王詔。怎生別了他。<span class="科">合前</span></p>
        
        <p class="白">狀元。門首轎馬都已齊備了。</p>
        
        <p class="落詩">及早赴佳期。<br />歡娛成怨悲。<br />情知不是伴。<br />事急且相隨。</p>
        
        <h2 id=ch19 class="chapter"><span class="齣題">第十九齣　強就鸞凰</span></h2>
        
        <p class="曲"><span class="牌">傳言玉女</span><span class="科">外牛太師上</span>燭影搖紅。簾幕瑞煙浮動。畫堂中珠圍翠擁。妝臺對月。下鸞鶴神仙儀從。玉簫聲裡。一雙鳴鳳。</p>
        
        <p class="白">左右何在。<span class="科">院子上</span>獨立畫堂聽命令。珠簾底下一聲傳。老相公有何指揮。<span class="科">外</span>左右。我今日與小姐畢姻。筵席安排了未。<span class="科">院子</span>安排完備了。<span class="科">外</span>完備得如何。</p>
        
        <p class="誦"><span class="牌">水調歌頭</span><span class="科">院子</span>屏開金孔雀。褥隱繡芙蓉。獸爐煙嫋。蓮臺絳燭吐春紅。廣設珊瑚席子。高把真珠簾捲。環列翠屏風。人間丞相府。天上蕊珠宮。　　錦遮圍。花爛熳。玉玲瓏。繁絃脆管。歡聲鼎沸畫堂中。簇擁金釵十二。座列三千珠履。談笑盡王公。正是門闌多喜氣。女婿近乘龍。</p>
        
        <p class="白"><span class="科">外</span>狀元來未。<span class="科">院子</span>望見一簇人馬喧鬧。想是狀元來了。<span class="科">生上</span></p>
        
        <p class="曲"><span class="牌">女冠子</span>馬蹄篤速。傳呼齊擁雕轂。<span class="科">外</span>金花帽簇。天香袍染。丈夫得志。佳婿坦腹。</p>
        
        <p class="白">惜春。狀元已到。請小姐出來拜堂。<span class="科">貼上</span></p>
        
        <p class="曲"><span class="牌">前腔</span>妝成聞喚促。又將彩扇重遮。羞蛾輕蹙。<span class="科">淨丑執掌扇上合</span>這姻緣不俗。金榜題名。洞房花燭。</p>
        
        <p class="白"><span class="科">淨</span>狀元和小姐兩個。各自立一邊。請陰陽先生讚禮。<span class="科">末賓人上</span>稟相公告廟。維大漢太平年。團圓月。和合日。吉利時。嗣孫牛某。有女及笄。奉聖旨招贅新狀元蔡邕為婿。以此吉辰。敢申虔告。告廟已畢。請與新人揭起方巾。<span class="科">丑</span>待我來。伏以窈窕青娥二八春。綠雲之上覆方巾。玉纖揭起西川錦。露出嬌容賽玉真。掌禮。請喝拜。<span class="科">末</span>竊以禮重婚姻。茲實人倫之大。義當配偶。爰思宗系之承。張設青爐。熒煌花燭。祀供蘋藻。首嚴見廟之儀。贄備棗榛。抑講拜堂之禮。集珠履玳簪之客。環金釵玉珥之賓。慶會良宵。觀光盛事。香熏寶鴨。濃騰嫋嫋之煙。步擁金蓮。請下深深之拜。<span class="科">喝拜介</span>拜禮已畢。請狀元小姐把酒。</p>
        
        <p class="曲"><span class="牌">畫眉序</span><span class="科">生</span>攀桂步蟾宮。豈料絲蘿在喬木。喜書中今朝有女如玉。堪觀處絲幕牽紅。恰正是荷衣穿綠。<span class="科">合</span>這回好個風流婿偏稱洞房花燭。</p>
        
        <p class="曲"><span class="牌">前腔</span><span class="科">外</span>君才冠天祿。我的門楣稍賢淑。看相輝清潤瑩然冰玉。光掩映孔雀屏開。花爛熳芙蓉穩褥。<span class="科">合前</span></p>
        
        <p class="曲"><span class="牌">前腔</span><span class="科">貼</span>頻催少膏沐。金鳳斜飛鬢雲矗。喜逢他蕭史。愧非弄玉。清風引珮下瑤臺。明月照妝成金屋。<span class="科">合前</span></p>
        
        <p class="曲"><span class="牌">前腔</span><span class="科">淨丑</span>湘裙展六幅。似天上嫦娥降塵俗。喜藍田今已種成雙玉。風月賽閬苑三千。雲雨笑巫山二六。<span class="科">合前</span></p>
        
        <p class="曲"><span class="牌">滴溜子</span><span class="科">生</span>謾說道姻緣事。果諧鳳卜。細思之。此事豈吾意欲。有人在高堂孤獨。可惜新人笑語喧。不知我舊人哭。兀的東牀難教我坦腹。</p>
        
        <p class="曲"><span class="牌">鮑老催</span><span class="科">眾</span>翠眉謾蹙。赤繩已繫夫婦足。芳名已注婚姻牘。<span class="夾白">狀元。</span>空嗟怨。枉歎息。休摧挫。畫堂富貴如金谷。休戀故鄉深處好。受恩深處親骨肉。</p>
        
        <p class="曲"><span class="牌">滴滴金</span>金猊寶鼎香馥郁。銀海瓊丹汎醽醁。輕飛彩袖呈嬌舞。囀鶯喉。歌麗曲。歌聲斷續。持觴勸酒人共祝。人共祝。百年夫婦永和睦。</p>
        
        <p class="曲"><span class="牌">鮑老催</span>意深愛篤。文章富貴珠萬斛。天教艷質為眷屬。似蝶戀花。鳳棲梧。鸞停竹。男兒有書須勤讀。書中自有黃金屋。也有千鍾粟。</p>
        
        <p class="曲"><span class="牌">雙聲子</span>郎多福。郎多福。看紫綬黃金束。娘萬福。娘萬福。看花誥紋犀軕。兩意篤。兩意篤。豈非福。豈非福。似紋鸞綵鳳。兩兩相逐。</p>
        
        <p class="曲"><span class="牌">餘文</span>郎才女貌真不俗。占斷人間天上福。百歲姻緣萬事足。</p>
        
        <p class="落詩">清風明月兩相宜。<br />女貌郎才天下奇。<br />正是洞房花燭夜。<br />果然金榜掛名時。</p>
        
        <h2 id=ch20 class="chapter"><span class="齣題">第二十齣　勉食姑嫜</span></h2>
        
        <p class="曲"><span class="牌">薄倖</span><span class="科">旦上</span>野曠原空。人離業敗。謾盡心行孝。力枯形憊。幸然爹媽此身安泰。棲惶處。見慟哭飢人滿道。歎舉目將誰荷賴。</p>
        
        <p class="白">曠野蕭疎絕煙火。日色慘淡黯村塢。死別空原婦泣夫。生離他處兒牽母。睹此悽惶實可憐。思量轉覺此身難。高堂父母老難保上國兒郎去不還。力盡計窮淚亦竭。看看氣盡知何日。高岡黃土漫成堆。誰把一抔掩奴骨。奴家自從丈夫去後。頓遭飢荒。衣衫首飾。盡皆典賣。家計蕭然。爭奈公婆年老。死生難保。朝夕又無甘旨膺奉。如何是好。只得安排一口淡飯。與公婆充飢。奴家自把些穀膜米皮饆饠來喫。苟留殘喘。喫時又怕公婆看見。只得迴避。免致他煩惱。如今飯已熟了。不免請出公婆早膳則個。</p>
        
        <p class="曲"><span class="牌">夜行船</span><span class="夾白"><span class="科">外淨上</span>苦。</span>忍飢擔餓何日了。孩兒一去。竟無音耗。<span class="科">淨</span>甘旨蕭條。米糧缺少。<span class="夾白"><span class="科">合</span>天那。</span>真個死生難保。</p>
        
        <p class="白"><span class="科">旦</span>請公公婆婆早膳。<span class="科">淨</span>媳婦有果蔬麼。<span class="科">旦</span>沒有。<span class="科">淨</span>有下飯麼。<span class="科">旦</span>也沒有。<span class="科">淨</span>賤人。前日早膳還有些下飯。今日只得一口淡飯。再過幾日。連淡飯也沒有了。快擡去。<span class="科">外</span>咳。這般時年。胡亂喫一口充飢。還要分甚麼好歹。</p>
        
        <p class="曲"><span class="牌">鑼鼓令</span><span class="科">淨</span>我終朝受餒。<span class="夾白">賤人。</span>你將來的飯教我怎喫。可疾忙便擡。非干是我有些饞態。</p>
        
        <p class="曲"><span class="牌">前腔</span><span class="夾白"><span class="科">外</span>阿婆。</span>你看他衣衫都解。好茶飯將甚去買。兀的是天災。教媳婦每難佈擺。</p>
        
        <p class="曲"><span class="牌">前腔</span><span class="科">旦</span>婆婆息怒且休罪。待奴家霎時將去再安排。思量到此。珠淚滿腮。看看做鬼。溝渠裡埋。縱然不死也難捱。教人只恨蔡伯喈。</p>
        
        <p class="曲"><span class="牌">前腔</span><span class="科">淨</span>如今我試猜。多應他犯着獨噇病來。背地裡自買些鮭菜。<span class="夾白"><span class="科">外</span>阿婆。他那裡得錢去買。<span class="科">淨</span>阿公。</span>我喫飯他緣何不在。這些意兒真是歹。</p>
        
        <p class="曲"><span class="牌">前腔</span><span class="夾白"><span class="科">外</span>阿婆。</span>他和你甚相愛。不應反面直恁的乖。<span class="科">旦背介</span>我千辛萬苦有甚疑猜。可不道我臉兒黃瘦骨如柴。</p>
        
        <p class="白"><span class="科">淨</span>擡去擡去。<span class="科">外</span>媳婦。婆婆喫不得。你且收去。<span class="科">旦收介</span>婆婆耐煩。待奴家去佈擺些東西。再安排過來。<span class="科">淨</span>你去你去。<span class="科">旦</span>正是啞子謾嘗黃柏味。難將苦口向人言。<span class="科">下淨</span>阿公。親的到底是親。親生兒子不留在家。到倚靠着媳婦供養。你看前日兀自有些鮭菜。今日只得些淡飯。教我怎的喫。再過幾日。連飯也沒了。我看他前日自喫飯時節。百般躲避我。敢是他背地裡自買些下飯受用分曉。<span class="科">外</span>阿婆休要錯疑了。我看媳婦不是這般樣人。<span class="科">淨</span>恁的等他自喫時節。我和你潛地裡去探一探。便知端的。<span class="科">外</span>也說得是。只一件那。<span class="科">淨</span>卻怎的。</p>
        
        <p class="落詩">荒年有飯休思菜。<br />媳婦無良把我虧。<br />混濁不分鰱共鯉。<br />水清方見兩般魚。</p>
        
        <h2 id=ch21 class="chapter"><span class="齣題">第二十一齣　糟糠自厭</span></h2>
        
        <p class="曲"><span class="牌">山坡羊</span><span class="科">旦上</span>亂荒荒不豐稔的年歲。遠迢迢不回來的夫婿。急煎煎不耐煩的二親。軟怯怯不濟事的孤身己。<span class="夾白">苦。</span>衣盡典。寸絲不掛體。幾番拚死了奴身己。爭奈沒主公婆。教誰看取。<span class="科">合</span>思之。虛飄飄命怎期。難捱。實丕丕災共危。</p>
        
        <p class="曲"><span class="牌">前腔</span>滴溜溜難窮盡的珠淚。亂紛紛難寬解的愁緒。骨崖崖難扶持的病身。戰兢兢難捱過的時和歲。<span class="夾白">這糠我待不喫你呵。</span>教奴怎忍饑。<span class="夾白">我待喫你呵。</span>教奴怎生喫。思量起來。不如奴先死。圖得不知他親死時。<span class="科">合前</span></p>
        
        <p class="白">奴家早上安排些飯與公婆喫。豈不欲買些鮭菜。爭奈無錢可買。不想婆婆抵死埋怨。只道奴家背地自喫了甚麼東西。不知奴家喫的是米膜糠粃。又不敢教他知道。便做他埋怨殺我。我也不分說。苦。這糠粃怎的喫得下。<span class="科">喫吐介</span></p>
        
        <p class="曲"><span class="牌">孝順歌</span>嘔得我肝腸痛。珠淚垂。喉嚨尚兀自牢嗄住。<span class="夾白">糠那。</span>你遭礱被舂杵。篩你簸颺你。喫盡控持。好似奴家身狼狽。千辛萬苦皆經歷。苦人喫着苦味。兩苦相逢。可知道欲吞不去。<span class="科">外淨潛上探覷介</span></p>
        
        <p class="曲"><span class="牌">前腔</span><span class="科">旦</span>糠和米本是相依倚。被簸颺作兩處飛。一賤與一貴。好似奴家與夫婿。終無見期。<span class="夾白">丈夫。你便是米呵。</span>米在他方沒尋處。<span class="夾白">奴家恰便似糠呵。</span>怎的把糠來救得人饑餒。好似兒夫出去。怎的教奴供膳得公婆甘旨。<span class="科">外淨潛下介</span></p>
        
        <p class="曲"><span class="牌">前腔</span>思量我生無益。死又値甚的。不如忍饑死了為怨鬼。<span class="夾白">只一件。</span>公婆老年紀。靠奴家相依倚。只得苟活片時。片時苟活雖容易。到底日久也難相聚。謾把糠來相比。<span class="夾白">這糠呵。尚兀自有人喫。</span>奴家的骨頭。知他埋在何處。</p>
        
        <p class="白"><span class="科">外淨上淨</span>媳婦。你在這裡喫甚麼。<span class="科">丑</span>奴家不曾喫甚麼。<span class="科">淨搜奪介旦</span>婆婆你喫不得。<span class="科">外</span>咳。這是甚麼東西。</p>
        
        <p class="曲"><span class="牌">前腔</span><span class="科">旦</span>這是穀中膜。米上皮。<span class="夾白"><span class="科">外</span>呀。這便是糠。要他何用。<span class="科">旦</span></span>將來饆饠堪療饑。<span class="夾白"><span class="科">淨</span>咦。這糠只好將去餵豬狗。如何把來自喫。<span class="科">旦</span></span>嘗聞古賢書。狗彘食人食。也強如草根樹皮。<span class="夾白"><span class="科">外淨</span>恁的苦澀東西。怕不噎壞了你。<span class="科">旦</span></span>齧雪吞氈。蘇卿猶健。餐松食柏。到做得神仙侶。<span class="夾白">這糠呵。</span>縱然喫些何慮。<span class="夾白"><span class="科">淨</span>阿公。你休聽他說謊。糠粃如何喫得。<span class="科">旦</span></span>爹媽休疑。奴須是你孩兒的糟糠妻室。</p>
        
        <p class="白"><span class="科">外淨看哭介</span>媳婦。我元來錯埋冤了你。兀的不痛殺我也。<span class="科">悶倒旦叫哭介</span></p>
        
        <p class="曲"><span class="牌">雁過沙</span><span class="夾白"><span class="科">旦</span>苦。</span>沈沈向冥途。空教我耳邊呼。<span class="夾白">公公婆婆。</span>我不能彀盡心相奉事。反教你為我歸黃土。教人道你死緣何故。<span class="夾白">公公婆婆。</span>怎生割捨得拋棄了奴。</p>
        
        <p class="白"><span class="科">外醒介旦</span>謝天謝地。公公醒了。公公你䦛䦟。</p>
        
        <p class="曲"><span class="牌">前腔</span><span class="夾白"><span class="科">外</span>媳婦。</span>你擔飢事姑舅。<span class="夾白">媳婦。</span>你擔飢怎生度。<span class="夾白"><span class="科">旦</span>公公且自寬心。不要煩惱。<span class="科">外</span>媳婦。</span>我錯埋冤了你。你也不推辭。到如今始信有糟糠婦。<span class="夾白">媳婦。</span>料應我不久歸陰府。也省得為我死的。累你生的受苦。</p>
        
        <p class="白"><span class="科">旦扶外起介</span>公公且在牀上安息。待我看婆婆如何。<span class="科">叫不醒介</span>呀。婆婆不濟事了。如何是好。</p>
        
        <p class="曲"><span class="牌">前腔</span>婆婆氣全無。教奴怎支吾。<span class="夾白">咳。丈夫呵。</span>我千辛萬苦。為你相看顧。如今到此難回護。我只愁母死難留父。況衣衫盡解。囊篋又無。</p>
        
        <p class="白"><span class="科">外</span>媳婦。婆婆還好麼。<span class="科">旦</span>婆婆不好了。</p>
        
        <p class="曲"><span class="牌">前腔</span><span class="夾白"><span class="科">外</span>天那。</span>我當初不尋思。教孩兒往帝都。把媳婦閃得苦又孤。把婆婆送入黃泉路。算來是相躭誤。不如我死。免把你再辜負。</p>
        
        <p class="白"><span class="科">旦</span>公公休說這話。請自將息。<span class="科">外</span>媳婦婆婆死了。衣衾棺椁。是件皆無。如何是好。<span class="科">旦</span>公公寬心。待奴家區處。<span class="科">末上</span>福無雙降猶難信。禍不單行卻是真。老夫為何道此兩句。為鄰家蔡伯喈妻房趙氏五娘。他嫁得伯喈。方纔兩月。伯喈便出去赴選。自去之後。連遭飢荒。公婆年紀皆在八十之上。家裡更沒個相扶持的。甘旨之奉。虧殺這五娘子。把些衣服首飾之類。盡皆典賣。辦些糧米。供給公婆。卻背地裡把糠粃饆饠充飢。這般荒年飢歲。少甚麼有三五個孩兒的人家。供膳不得爹娘。這個小娘子。真個今人中少有。古人中難得。那婆婆不知道。顛倒把他埋冤。適來聽得他公婆知道。卻又痛心。都害了病。如今不免到他家裡探望則個。呀。五娘子。你為甚的慌慌張張。<span class="科">旦</span>公公。天有不測風雲。人有旦夕禍福。奴家婆婆死了。<span class="科">末</span>咳。你婆婆既死了。你公公如今在那裡。<span class="科">旦</span>在牀上睡着。<span class="科">末</span>待我看一看。<span class="科">外</span>太公休怪。我起來不得了。<span class="科">末</span>老員外快不要勞動。<span class="科">旦</span>太公。我婆婆衣衾棺椁。是件皆無。如何是好。<span class="科">末</span>五娘子。你不要愁煩。我自有區處。</p>
        
        <p class="曲"><span class="牌">玉胞肚</span><span class="科">旦</span>千般生受。教奴家如何措手。終不然把他骸骨。沒棺材送在荒坵。<span class="科">合</span>相看到此。不由人不淚珠流。不是冤家不聚頭。</p>
        
        <p class="曲"><span class="牌">前腔</span><span class="夾白"><span class="科">末</span>五娘子</span>不必多憂。資送婆婆。在我身上有。但你小心承直公公。莫教他又成不救。<span class="科">合前</span></p>
        
        <p class="曲"><span class="牌">前腔</span><span class="科">外</span>張公護救。我媳婦實難啟口。孩兒去後。又遇饑荒。把衣衫典賣無留。<span class="科">合前末</span></p>
        
        <p class="白">老員外。你請進裡面去歇息。待我一霎時叫家僮討棺木來。把老安人殯斂了。選個吉日。送在南山安葬去。<span class="科">外</span>如此多謝太公周濟。</p>
        
        <p class="落詩">只為無錢送老娘。<br />須知此事有商量。<br />歸家不敢高聲哭。<br />惟恐猿聞也斷腸。</p>
        
        <h2 id=ch22 class="chapter"><span class="齣題">第二十二齣　琴訴荷池</span></h2>
        
        <p class="曲"><span class="牌">一枝花</span><span class="科">生上</span>閒庭槐影轉。深院荷香滿。簾垂清晝永。怎消遣。十二欄杆。無事閒憑遍。悶來把湘簟展。夢到家山。又被翠竹敲風驚斷。</p>
        
        <p class="誦"><span class="牌">南鄉子</span>翠竹影搖金。水殿簾櫳映碧陰。人靜晝長無個事。沈吟。碧酒金樽懶去斟。　　幽恨苦相尋。離別經年沒信音。寒暑相催人易老。關心。卻把閒愁付玉琴。</p>
        
        <p class="白">院子。將琴書過來。<span class="科">末將琴書上</span>黃卷看來消白日。朱絃動處引清風。炎蒸不到珠簾下。人在瑤池閬苑中。相公。琴書在此。<span class="科">生</span>院子。你與我喚那兩個學僮過來。<span class="科">末叫介淨執扇丑持香上</span></p>
        
        <p class="曲"><span class="牌">金錢花</span>自少承直書房。書房。快活其實難當。難當。只管打扇與燒香。荷亭畔。好乘涼。喫飽飯。上眠牀。</p>
        
        <p class="白"><span class="科">參見介生</span>我在先得此材于爨下。斵成此琴。即名焦尾。自來此間。久不整理。今日當此清涼。試操一曲。以舒悶懷。你三人一個打扇。一個燒香。一個管文書。休得嫚誤。<span class="科">眾</span>領鈞旨。<span class="科">生操琴介</span></p>
        
        <p class="曲"><span class="牌">懶畫眉</span>強對南薰奏虞絃。只覺指下餘音不似前。那些個流水共高山。<span class="夾白">呀。</span>只見滿眼風波惡。似離別當年懷水仙。</p>
        
        <p class="白"><span class="科">淨困掉扇介末</span>告相公。打扇的壞了扇。<span class="科">生</span>背起打十三。那廝不中用。只教他燒香。<span class="科">末</span>領鈞旨。</p>
        
        <p class="曲"><span class="牌">前腔</span><span class="科">生</span>頓覺餘音轉愁煩。似寡鵠孤鴻和斷猿。又如別鳳乍離鸞。<span class="夾白">呀。</span>只見殺聲在絃中見。敢只是螳螂來捕蟬。</p>
        
        <p class="白"><span class="科">丑困滅香介淨</span>告相公。燒香的滅了香。<span class="科">生</span>背起打十三。那廝不中用。只教他管文書。<span class="科">末</span>領鈞旨。</p>
        
        <p class="曲"><span class="牌">前腔</span><span class="科">生</span>藍田日暖玉生煙。似望帝春心託杜鵑。好姻緣翻做惡姻緣。只怕眼底知音少。爭得鸞膠續斷絃。</p>
        
        <p class="白"><span class="科">末掉文書介丑</span>告相公。管文書的亂了文書。<span class="科">生</span>背起打十三。<span class="科">貼上生</span>左右。夫人來也。且各迴避。<span class="科">眾</span>正是有福之人人伏事。無福之人伏事人。<span class="科">末丑淨下。</span></p>
        
        <p class="曲"><span class="牌">滿江紅</span><span class="科">貼</span>嫩綠池塘。梅雨歇。薰風乍轉。瞥然見新涼華屋。已飛乳燕。簟展湘波紈扇冷。歌傳金縷瓊卮暖。<span class="科">眾</span>炎蒸不到水亭中。珠簾捲。</p>
        
        <p class="白"><span class="科">貼</span>相公。元來在此操琴呵。<span class="科">生</span>夫人。我當此清涼。聊托此以散悶懷。<span class="科">貼</span>奴家久聞相公高於音樂。如何來到此間。絲竹之音。杳然絕響。斗膽請再操一曲。相公肯麼。<span class="科">生</span>夫人待要聽琴。彈甚麼曲好。我彈一曲雉朝飛何如。<span class="科">貼</span>這是無妻的曲。不好。<span class="科">生</span>呀。說錯了。如今彈一曲孤鸞寡鵠何如。<span class="科">貼</span>兩個夫妻正團圓。說甚麼孤寡。<span class="科">生</span>不然彈一曲昭君怨何如。<span class="科">貼</span>兩個夫妻正和美。說甚麼宮怨。相公。當此夏景。只彈一曲風入松好。<span class="科">生</span>這個卻好。<span class="科">彈介貼</span>相公。你彈錯了。<span class="科">生</span>呀。到彈出思歸引來。待我再彈。<span class="科">貼</span>相公。你又彈錯了。<span class="科">生</span>呀。又彈出個別鶴怨來。<span class="科">貼</span>相公。你如何恁的會差。莫不是故意賣弄。欺侮奴家。<span class="科">生</span>豈有此心。只是這絃不中用。<span class="科">貼</span>這絃怎的不中用。<span class="科">生</span>俺只彈得舊絃慣。這是新絃。俺彈不慣。<span class="科">貼</span>舊絃在那裡。<span class="科">生</span>舊絃撇下多時了。<span class="科">貼</span>為甚撇了。<span class="科">生</span>只為有了這新絃。便撇了那舊絃。<span class="科">貼</span>相公何不撇了新絃。用那舊絃。<span class="科">生</span>夫人。我心裡豈不想那舊絃。只是新絃又撇不下。<span class="科">貼</span>你新絃既撇不下。還思量那舊絃怎的。我想起來。只是你心不在焉。特地有許多說話。</p>
        
        <p class="曲"><span class="牌">桂枝香</span><span class="夾白"><span class="科">生</span>夫人。</span>舊絃已斷。新絃不慣。舊絃再上不能。待撇了新絃難𢬵<a epub:type="noteref" href="#char05"><spu>註</spu></a>。我一彈再鼓。一彈再鼓。又被宮商錯亂。<span class="夾白"><span class="科">貼</span>相公。你敢是心變了麼。<span class="科">生</span></span>非干心變。這般好涼天。正是此曲纔堪聽。又被風吹別調間。</p>
        
        <p class="曲"><span class="牌">前腔</span><span class="夾白"><span class="科">貼</span>相公。</span>非彈不慣。只是你意慵心懶。既道是寡鵠孤鸞。又道是昭君宮怨。那更思歸別鶴。思歸別鶴。無非愁歎。<span class="夾白">相公。我看你多敢是想着誰。<span class="科">生</span>夫人。我不想着甚麼人。<span class="科">貼</span>相公。</span>有何難見。你既不然。<span class="夾白">我理會得了。</span>你道是除了知音聽。道我不是知音不與彈。</p>
        
        <p class="白"><span class="科">生</span>夫人。那有此意。<span class="科">貼</span>相公。這個也由你。畢竟你無心去彈他。何似教惜春安排酒過來。與你消遣何如。<span class="科">生</span>我懶飲酒。待去睡也。<span class="科">貼</span>相公休阻妾意。老姥姥惜春看酒來。<span class="科">淨丑持酒上</span></p>
        
        <p class="曲"><span class="牌">燒夜香</span><span class="科">淨</span>樓臺倒影入池塘。綠樹陰濃夏日長。<span class="科">丑</span>一架荼蘼滿院香。<span class="科">合</span>和你捧霞觴。納晚涼。捲起珠簾。明月正上。</p>
        
        <p class="白"><span class="科">貼</span>將酒過來。</p>
        
        <p class="曲"><span class="牌">梁州序</span><span class="科">貼</span>新篁池閣。槐陰庭院。日永紅塵隔斷。碧欄杆外。寒飛漱玉清泉。自覺香肌無暑。素質生風。小簟瑯玕展。晝長人困也好清閒。忽被棋聲驚晝眠。<span class="科">合</span>金縷唱。碧筒勸。向冰山雪巘排佳宴。清世界。幾人見。</p>
        
        <p class="曲"><span class="牌">前腔</span><span class="科">生</span>薔薇簾箔。荷花池館。一陣風來香滿。湘簾日永。香消寶篆沈煙。謾有枕欹寒玉。扇動齊紈。怎遂黃香願。<span class="夾白"><span class="科">作悲介貼</span>相公。你為甚的下淚。<span class="科">生</span></span>猛然心地熱。透香汗。我欲向南窗一醉眠。<span class="科">合前</span></p>
        
        <p class="曲"><span class="牌">前腔</span><span class="科">貼</span>向晚來雨過南軒。見池面紅妝零亂。漸輕雷隱隱。雨收雲散。只覺荷香十里。新月一鉤。此景佳無限。蘭湯初浴罷。晚妝殘。深院黃昏懶去眠。<span class="科">合前</span></p>
        
        <p class="曲"><span class="牌">前腔</span><span class="科">生</span>柳陰中忽噪新蟬。見流螢飛來庭院。聽菱歌何處。畫船歸晚。只見玉繩低度。朱戶無聲。此景尤堪戀。起來攜素手。鬢雲亂。月照紗櫉人未眠。<span class="科">合前</span></p>
        
        <p class="曲"><span class="牌">節節高</span><span class="科">淨</span>漣漪戲彩鴛。把露荷翻。清香瀉下瓊珠濺。香風扇。芳沼邊。閒亭畔。坐來不覺神清健。蓬萊閬苑何足羨。<span class="科">合</span>只恐西風又驚秋。不覺暗中流年換。</p>
        
        <p class="曲"><span class="牌">前腔</span><span class="科">丑</span>清宵思爽然。好涼天。瑤臺月下清虛殿。神仙眷。開玳筵。重歡宴。任教玉漏催銀箭。水晶宮裡把笙歌按。<span class="科">合前</span></p>
        
        <p class="曲"><span class="牌">餘文</span><span class="科">眾</span>光陰迅速如飛電。好良宵可惜漸闌。管取歡娛歌笑喧。</p>
        
        <p class="白"><span class="科">生</span>樵樓上幾鼓了。<span class="科">淨</span>三鼓了。</p>
        
        <p class="落詩">歡娛休問夜如何。<br />此景良宵能幾何。<br />遇飲酒時須飲酒。<br />得高歌處且高歌。</p>
        
        <h2 id=ch23 class="chapter"><span class="齣題">第二十三齣　代嘗湯藥</span></h2>
        
        <p class="曲"><span class="牌">霜天曉角</span><span class="科">旦上</span>難捱怎避。災禍重重至。最苦婆婆死矣。公公病又將危。</p>
        
        <p class="白">屋漏更遭連夜雨。船遲又被打頭風。奴家自從婆婆死後。萬千狼狽。誰知公公病又將危。如今贖得些藥。已煎在此。不免再安排一口粥湯。</p>
        
        <p class="曲"><span class="牌">犯胡兵</span>囊無半點調藥費。良醫怎求。<span class="夾白">天那。</span>然縱救得目前。飯食何處有。料應難到後。謾說道有病遇良醫。饑荒怎救。</p>
        
        <p class="白">公公這病呵。</p>
        
        <p class="曲"><span class="牌">前腔</span>愁萬苦千恁生受。妝成這癥候。<span class="夾白">藥呵。</span>縱然救得目前。怎免得憂與愁。料應不會久。<span class="夾白">他只為不見孩兒。纔得這病。若要這病好時呵。</span>除非是子孝父心寬。方纔可救。</p>
        
        <p class="白">藥已熟了。且扶公公出來喫些。看何如。<span class="科">旦下扶外上</span></p>
        
        <p class="曲"><span class="牌">霜天曉角</span><span class="科">外</span>神散魂飛。料應不久矣。<span class="夾白"><span class="科">旦</span>公公請䦛䦟。<span class="科">外</span></span>我縱然擡頭強起。形衰倦。怎支持。</p>
        
        <p class="白"><span class="科">旦</span>公公。藥已熟了。慢慢喫些。<span class="科">外</span>媳婦。我喫不得這藥了。</p>
        
        <p class="曲"><span class="牌">香遍滿</span><span class="科">旦</span>論來湯藥。須索是子先嘗。方進與父母。<span class="夾白">公公。</span>莫不是為無子先嘗。恰便尋思苦。<span class="夾白"><span class="科">外喫藥吐介旦</span>公公。且耐煩喫些。<span class="科">外</span>媳婦。這藥我喫不得了。我寧可早死了罷。免得累你。<span class="科">旦</span>公公。</span>你須索䦛䦟。怎捨得一命殂。<span class="夾白"><span class="科">外</span>媳婦你喫糠。省錢贖藥與我喫。我怎的喫得下。<span class="科">旦</span>苦。</span>元來不喫藥也只為着糟糠婦。</p>
        
        <p class="白"><span class="科">旦</span>公公。你既不喫藥。且喫一口粥湯。看如何。<span class="科">外喫粥吐介旦</span>公公還慢慢喫些。<span class="科">外</span>媳婦。我肚腹膨脹。怎喫得下。</p>
        
        <p class="曲"><span class="牌">前腔</span><span class="夾白"><span class="科">旦</span>公公。</span>你萬千愁苦。堆積在悶懷。成氣蠱。可知道喫了吞還吐。<span class="夾白"><span class="科">外</span>媳婦。我不濟事了。必是死也。孩兒又不回來。只是虧了你。<span class="科">旦</span>公公。且自寬心。不要煩惱。<span class="科">旦背哭介</span></span>怕添親怨憶。暗將珠淚墮。<span class="夾白"><span class="科">外</span>媳婦你喫糠。卻教我喫粥。我怎的喫得下哩。<span class="科">旦</span>苦。</span>元來不喫粥也只為着糟糠婦。</p>
        
        <p class="白"><span class="科">外</span>媳婦。我死也不妨。只怨孩兒不在家。虧殺了你。你近前來。有兩句言語分付你。<span class="科">旦</span>公公如何。<span class="科">外作跌倒拜介</span></p>
        
        <p class="曲"><span class="牌">青歌兒</span><span class="夾白">媳婦。</span>我三年謝得你相奉事。只恨我當初把你相擔誤。<span class="夾白">天那。</span>我待欲報你的深恩。待來生我做你的媳婦。怨只怨蔡伯喈不孝子。苦只苦趙五娘辛勤婦。</p>
        
        <p class="白"><span class="科">旦</span>公公。奴身不足惜。</p>
        
        <p class="曲"><span class="牌">前腔</span>我一怨你身死後有誰來祀。二怨你有孩兒不得相看顧。三怨你三年間沒一個飽暖的日子。三載相看甘共苦。一朝分別難同死。</p>
        
        <p class="白"><span class="科">外</span>媳婦。我死呵。</p>
        
        <p class="曲"><span class="牌">前腔</span>你將我骨頭休埋在土。<span class="夾白"><span class="科">旦</span>呀。公公百歲後。不埋在土。卻放在那里。<span class="科">外</span>媳婦。都是我當初不合教孩兒出去。誤得你恁的受苦。</span>我甘受折罰。任取屍骸露。<span class="夾白"><span class="科">旦</span>公公。你休這般說。被人談笑。<span class="科">外</span>媳婦。不笑着你。</span>留與傍人道蔡伯喈不葬親父。怨只怨蔡伯喈不孝子。苦只苦趙五娘辛勤婦。</p>
        
        <p class="白"><span class="科">旦</span>公公。倘你死呵。</p>
        
        <p class="曲"><span class="牌">前腔</span>公婆已得做一處所。料想奴家不久也歸陰府。<span class="夾白">苦。</span>可憐一家三個怨鬼在冥途。三載相看甘共苦。一朝分別難同死。</p>
        
        <p class="白"><span class="科">外</span>媳婦。我畢竟是死了。你替我請張太公過來。<span class="科">旦</span>公公說猶未了。恰好張太公來也。<span class="科">末上</span>歲歉無夫婿。家貧喪老親。可憐貞潔女。日夜受艱辛。五娘子。你公公病癥何如。<span class="科">旦</span>太公。我公公的病癥。十分危篤。<span class="科">末</span>如此待我向前看看。老員外。你貴體若何。<span class="科">外</span>苦。張太公。我不濟事了。畢竟是個死。你今來得恰好。我憑你為證。寫下遺囑與媳婦收執。待我死後。教他休要守孝。早早改嫁便了。<span class="科">旦</span>公公。你休那般說。自古道忠臣不事二君。烈女不更二夫。公公休要寫。<span class="科">外</span>媳婦。你取紙筆過來。<span class="科">旦</span>公公。奴家生是蔡郎妻。死是蔡郎婦。千萬休寫。枉自勞神。<span class="科">外</span>媳婦。你不取紙筆來。要氣殺我也。<span class="科">末</span>五娘子你休逆他。嫁與不嫁在乎你。且取將過來。<span class="科">旦取上外作寫介</span>咳。這一管筆倒有千斤來重。</p>
        
        <p class="曲"><span class="牌">羅帳裡坐</span><span class="夾白">媳婦。</span>你艱辛萬千。是我擔誤了伊。<span class="夾白">你不嫁人呵。</span>身衣口食。怎生區處。<span class="夾白">休休。當元是我拆散了你夫妻。我如今死了呵。</span>終不然教你又守着靈幃。<span class="科">放筆介</span>已知死別在須臾。更與甚麼生人做主。</p>
        
        <p class="曲"><span class="牌">前腔</span><span class="科">末</span>這中間就裡。我難說怎提。<span class="夾白">五娘子。</span>你若不嫁人。恐非活計。若不守孝。又被人談議。可憐家破與人離。怎不教人淚垂。</p>
        
        <p class="曲"><span class="牌">前腔</span><span class="科">旦</span>公公嚴命。非奴敢違。<span class="夾白">若是教我嫁人呵。</span>那些個不更二夫。卻不誤奴一世。<span class="夾白">公公。</span>我一馬一鞍。誓無他志。可憐家破與人離。怎不教人淚垂。</p>
        
        <p class="白"><span class="科">外</span>張太公。我憑你為證。留下這條拄杖。待我那不孝子回來。把他與我打將出去。<span class="科">外倒旦扶介</span></p>
        
        <p class="落詩">公公病裡莫生嗔。<br />員外寬心保自身。<br />正是藥醫不死病。<br />果然佛度有緣人。</p>
        
        <h2 id=ch24 class="chapter"><span class="齣題">第二十四齣　宦邸憂思</span></h2>
        
        <p class="曲"><span class="牌">喜遷鶯</span><span class="科">生上</span>終朝思想。但恨在眉頭。人在心上。鳳侶添愁。魚書絕寄。空勞兩處相望。青鏡瘦顏羞照。寶瑟清音絕響。歸夢杳。繞屏山煙樹。那是家鄉。</p>
        
        <p class="誦"><span class="牌">踏莎行</span>怨極愁多。歌慵笑懶。只因添個鴛鴦伴。他鄉遊子不能歸。高堂父母無人管。　　湘浦魚沈。衡陽雁斷。音書要寄無方便。人生光景幾多時。蹉跎負卻平生願。</p>
        
        <p class="曲"><span class="牌">雁魚錦</span>思量。那日離故鄉。記臨期送別多惆悵。攜手共那人不廝放。教他好看承我爹娘。料他每應不會遺忘。聞知飢與荒。只怕捱不過歲月難存養。若望不見我信音。卻把誰倚仗。</p>
        
        <p class="曲"><span class="牌">前腔</span>思量。幼讀文章。論事親為子也須要成模樣。真情未講。怎知道喫盡多魔障。被親強來赴選場。被君強官為議郎。被婚強傚鸞凰。三被強。我衷腸事說與誰行。埋怨難禁這兩廂。這壁廂道咱是個不撑達害羞喬相識。那壁廂道咱是個不睹親負心的薄倖郎。</p>
        
        <p class="曲"><span class="牌">前腔</span>悲傷。鷺序鴛行。怎如那慈烏返哺能終養。謾把金章綰着紫綬。試問斑衣今在何方。斑衣罷講。縱然歸去。又恐怕帶麻執杖。<span class="夾白">天那。</span>只為那雲梯月殿多勞攘。落得淚雨如珠兩鬢霜。</p>
        
        <p class="曲"><span class="牌">前腔</span>幾回夢裡。忽聞雞唱。忙驚覺。錯呼舊婦。同問寢堂上。待朦朧覺來。依然新人鴛幃鳳衾和象牀。怎不怨香愁玉無心緒。更思想。被他攔當。教我怎不悲傷。俺這裡歡娛夜宿芙蓉帳。他那裡寂寞偏嫌更漏長。</p>
        
        <p class="曲"><span class="牌">前腔</span>謾悒怏。把歡娛翻成悶腸。菽水既清涼。我何心貪着美酒肥羊。閃殺人花燭洞房。愁殺我掛名金榜。魆地裡。自思量。正是歸家不敢高聲哭。只恐猿聞也斷腸。</p>
        
        <p class="白">院子何在。<span class="科">末上</span>有問即對。無問不答。相公有何指揮。<span class="科">生</span>院子。你是我心腹之人。有一件事和你商量。你休要走了我的消息。<span class="科">末</span>小人安敢。<span class="科">生</span>我自從離了父母妻室。來此赴選。不擬一擢高科。拜授當職。將謂數月之後。可作歸計。誰知又被牛太師招為門婿。一向逗留在此。不得還家見父母一面。故此要和你商量個計策。<span class="科">末</span>相公。自古道不鑽不穴。不道不知。小人每常間見相公憂悶不樂。豈知這般就裡。相公何不說與夫人知道。<span class="科">生</span>院子。我夫人雖則賢慧。爭奈老相公之勢。炙手可熱。待說與夫人知道。一霎時老相公得知。只道我去了不來。如何肯放我去。不如姑且隱忍。和夫人都瞞了。且待任滿尋個歸計。<span class="科">末</span>這的卻是。老相公若還知道。如何肯放相公回去。<span class="科">生</span>院子。我如今要寄一封書家去。沒個方便的人。欲待使人逕去。又怕老相公知道。你與我出街坊上體探。倘有我鄉里人來此做買賣。待我寄一封家書回去。<span class="科">末</span>小人謹領便去。</p>
        
        <p class="落詩">終朝長相憶。<br />尋便寄書人。<br />眼望旌捷旗。<br />耳聽好消息。</p>
        
        <h2 id=ch25 class="chapter"><span class="齣題">第二十五齣　祝髮買葬</span></h2>
        
        <p class="曲"><span class="牌">金瓏璁</span><span class="科">旦上</span>飢荒先自窘。那堪連喪雙親。身獨自。怎支分。我衣衫都解盡。首飾並沒分文。無計策。只得翦香雲。</p>
        
        <p class="誦"><span class="牌">蝶戀花</span>萬苦千辛難擺撥。力盡心窮。兩淚空流血。裙布釵荊今已竭。萱花椿樹連摧折。　　金刀盈盈明似雪。遠照烏雲。掩映愁眉月。一片孝心難盡說。一齊分付青絲髮。</p>
        
        <p class="白">奴家前日婆婆沒了。已得張太公周濟。如今公公又沒了。無錢資送。難再去求告他。我思想起來。沒奈何了。只得翦下頭髮。賣幾貫鈔。為送終之用。雖然這頭髮値錢不多。也只把他做些意兒。恰似教化一般。苦。不幸喪雙親。求人不可頻。聊將青絲髮。斷送白頭人。</p>
        
        <p class="曲"><span class="牌">香羅帶</span>一從鸞鳳分。誰梳鬢雲。妝臺懶臨生暗塵。那更釵梳首飾典無存也。<span class="夾白">頭髮。</span>是我擔閣你度青春。如今又翦你資送老親。翦髮傷情也。怨只怨結髮薄倖人。</p>
        
        <p class="曲"><span class="牌">前腔</span>思量薄倖人。辜奴此身。欲翦未翦。教我先淚零。我當初早披剃入空門也。做個尼姑去。今日免艱辛。<span class="夾白">咳。只有我的頭髮恁般苦。少甚麼佳人的</span>珠圍翠擁蘭麝熏。<span class="夾白">呀。似這般狼狽呵。</span>我的身死兀自無埋處。說甚麼翦頭髮愚婦人。</p>
        
        <p class="曲"><span class="牌">前腔</span>堪憐愚婦人。單身又貧。<span class="夾白">頭髮。我待不翦你呵。</span>開口告人羞怎忍。<span class="夾白">我待翦你呵。</span>金刀下處應心𤹤<a epub:type="noteref" href="#char06"><spu>註</spu></a>也。卻將堆鴉髻舞鸞鬢。與烏鳥報答鶴髮親。教人道霧鬢雲鬟女。斷送霜鬟雪鬢人。<span class="科">翦下哭介</span></p><aside epub:type="footnote" id="char06"><p>「⿸疒𣳾」</p></aside>
        
        <p class="曲"><span class="牌">臨江仙</span>連喪雙親無計策。只得翦下香鬟。非奴苦要孝名傳。正是上山擒虎易。開口告人難。</p>
        
        <p class="白">頭髮既已翦下。免不得將去貨賣。穿長街。抹短巷。叫一聲賣頭髮。</p>
        
        <p class="曲"><span class="牌">梅花塘</span>賣頭髮。買的休論價。念我受飢荒。囊篋無些個。丈夫出去。那堪連喪了公婆。沒奈何。只得翦頭髮資送他。</p>
        
        <p class="白">呀。怎的都沒人買。</p>
        
        <p class="曲"><span class="牌">香柳娘</span>看青絲細髮。看青絲細髮。翦來堪愛。如何賣也沒人買。這飢荒死喪。這飢荒死喪。怎教我女裙釵。當得恁狼狽。況連朝受餒。況連朝受餒。我的腳兒怎擡。其實難捱。<span class="科">做跌倒起介</span></p>
        
        <p class="曲"><span class="牌">前腔</span>往前街後街。往前街後街。並無人采。<span class="夾白">我待再叫一聲。</span>咽喉氣噎。無如之奈。<span class="夾白">苦。</span>我如今便死。我如今便死。暴露我屍骸。誰人與遮蓋。<span class="夾白">天那。我到底也只是個死。</span>將頭髮去賣。將頭髮去賣。賣了把公婆葬埋。奴便死何害。</p>
        
        <p class="白"><span class="科">作倒介末上</span>慈悲勝念千聲佛。造惡徒燒萬炷香。今日蔡老員外病癥不知如何。我且去看一看。呀。五娘子。你為何倒在街上。<span class="科">旦</span>苦。太公可憐見。救奴家則個。<span class="科">末杖扶介</span>五娘子。你手裡拿着頭髮做甚麼。<span class="科">旦</span>奴家公公又沒了。無錢資送。只得把自己頭髮翦下。欲賣幾文鈔。為送終之用。<span class="科">末哭介</span>元來你公公又死了呵。你怎的不來和我商量。把這頭髮翦下做甚麼。<span class="科">旦</span>奴家多番來定害公公。不敢再來相惱。<span class="科">末</span>呀。你說那里話。五娘子。</p>
        
        <p class="曲"><span class="牌">前腔</span>你兒夫曾付託。兒夫曾付託。我怎生違背。你無錢使用。我須當貸。你將頭髮翦下。將頭髮翦下。又跌倒在長街。都緣我之罪。<span class="科">合</span>歎一家破敗。歎一家破敗。否極何時泰來。各出珠淚。</p>
        
        <p class="曲"><span class="牌">前腔</span><span class="科">旦</span>謝公公慷慨。謝公公慷慨。把錢相貸。我公婆在地下相感戴。只恐奴身死也。恐奴身死也。兀自沒人埋。<span class="夾白">公公。</span>誰還你恩債。<span class="科">合</span>歎一家破敗。歎一家破敗。否極何時泰來。各出珠淚。</p>
        
        <p class="白"><span class="科">末</span>五娘子。你先回家去。我即着人送些布帛米穀之類與你使用。<span class="科">旦</span>如此多謝公公。請收這頭髮。<span class="科">末</span>咳。難得難得。這是孝婦的頭髮。翦來斷送公婆的。我留在家中。不惟傳留做個話名。後日蔡伯喈回來。將與他看。也使他惶愧。</p>
        
        <p class="落詩">謝得公公救妾身。<br />伊夫曾託我親鄰。<br />從空伸出拿雲手。<br />提起天羅地網人。</p>
        
        <h2 id=ch26 class="chapter"><span class="齣題">第二十六齣　拐兒紿誤</span></h2>
        
        <p class="曲"><span class="牌">打球場</span><span class="科">淨上</span>幾年間。為拐兒。脫空說謊為最。遮莫你是怎生俌俏的。也落在我圈套。</p>
        
        <p class="白">自家脫空為活計。掏摸作生涯。劍舌鎗唇伶俐的。也引教他懵懂。虛脾甜口慳吝的。也哄教他粧風。鄉貫何曾有定居。姓名誰人知真實。粧成圈套。見了的便自入來。做就機關。入着的怎生出去。騙了鍾馗手裡寶劍。拐了洞賓瓢裡仙丹。果然來無跡。去無蹤。對面騙人如撮弄。縱使和你行。和你坐。當場賺你怎埋冤。拐兒陣裡先鋒。哄局門中大將。何用剜牆穵壁。強如黑夜偷兒。不索挾斧持刀。真個白晝劫賊。正是天不生無祿之人。地不長無根之草。自家打聽得蔡狀元家住陳留。父母在堂。久無消息。他如今要寄家書回去。況我在陳留走得慣熟。頗習語音。不免粧扮做陳留人。假寫他父母家書遞與他。必有回音。倘或附帶些金帛回家。也不見得覓卻一個小富貴。便不然也索與我些路費回家。這里便是蔡狀元府前。不免進入去咱。呀怎的不見一個人。我且咳嗽一聲。<span class="科">末上</span>侯門深似海。不許外人敲。<span class="科">相見介</span>你是那裡人。來此有甚勾當。<span class="科">淨</span>小子從陳留來。蔡相公的老大人有家書在此。<span class="科">末</span>呀。我相公正要乘便寄家書回去。你來得恰好。待我請相公出來。<span class="科">請介生上</span></p>
        
        <p class="曲"><span class="牌">鳳凰閣</span>尋鴻覓雁。寄個音書無便。謾勞回首望家山。和那白雲不見。淚痕如線。想鏡裡孤鸞影單。</p>
        
        <p class="白"><span class="科">末</span>告相公得知。有一個漢子。說他從陳留郡來。有老相公的家書在此。<span class="科">生</span>快請他進來。<span class="科">相見介生</span>多承足下帶得我家書來呵。<span class="科">淨</span>小子奉老大人尊命。特遞在此。<span class="科">淨遞書介</span></p>
        
        <p class="曲"><span class="牌">一封書</span><span class="科">生</span>一從你去離。我在家中常念你。功名事怎的。想多應折桂枝。幸得爹娘和媳婦。各保安康無禍危。<span class="夾白">謝天謝地。且喜家中多安樂。</span>見家書。可知之。及早回來莫更遲。</p>
        
        <p class="白">天那。我豈不要回去。爭奈不由我。院子。你引鄉親到後堂茶飯。一面取紙筆。待我寫家書。就附與他去。可取些金珠碎銀過來。<span class="科">生寫書介</span></p>
        
        <p class="曲"><span class="牌">下山虎</span>男邕百拜大人尊前。一自離膝下。頓經數年。目斷萬里關山。鎮日望懸。一向那堪音信斷。名利事。歎牽綰。謾勞珠淚漣。上表辭金殿。要辭了官。爭奈君王不見憐。</p>
        
        <p class="曲"><span class="牌">蠻牌令</span>忽爾拜尊翰。激切意懸懸。幸喜爹娘和媳婦。盡安健。奈兒身淹留旅邸。不能彀承奉慈顏。匆匆的聊附寸箋。草草伏乞尊照不宣。</p>
        
        <p class="白">鄉親。我這一封書。并這金珠。托你將到俺家裡。與老相公收下。傳示家中大小。俺早晚便回來。教他放心。不須憂慮。<span class="科">淨</span>小子理會得。<span class="科">生</span>這些碎銀。送與鄉親路上做盤費。<span class="科">淨</span>多謝。多謝。</p>
        
        <p class="曲"><span class="牌">駐馬聽</span><span class="科">生</span>書寄鄉關。說起教人心痛酸。<span class="夾白">鄉親。</span>傳示俺八旬爹媽。道與俺兩月妻房。隔涉萬水千山。啼痕緘處翠綃斑。夢魂飛遶銀屏遠。<span class="科">合</span>報道平安。想一家賀喜。只說道再相見。</p>
        
        <p class="曲"><span class="牌">前腔</span><span class="科">末</span>遙憶鄉關。有個人人凝望眼。他頻看飛雁。望斷孤舟。倚遍危欄。見這銀鉤飛動彩雲箋。又索玉筯界破殘妝面。<span class="科">合前</span></p>
        
        <p class="曲"><span class="牌">前腔</span><span class="科">淨</span>西出陽關。卻歎今朝行路難。念取經年離別。跋涉萬里程途。帶着一紙雲箋。只怕豺狼紛擾路途間。雁鴻怕不到家鄉畔。<span class="科">合前</span></p>
        
        <p class="落詩">憑伊千里寄佳音。<br />說盡離人一片心。<br />須知相別經多載。<br />方信家書抵萬金。</p>
        
        <h2 id=ch27 class="chapter"><span class="齣題">第二十七齣　感格墳成</span></h2>
        
        <p class="曲"><span class="牌">掛真兒</span><span class="科">旦上</span>四顧青山靜悄悄。思量起暗裡魂銷。黃土傷心。丹楓染淚。謾把孤墳獨造。</p>
        
        <p class="誦"><span class="牌">菩薩蠻</span>白楊蕭瑟悲風起。天寒日淡空山裡。虎嘯與猿啼。愁人添慘悽。　　窮泉深杳杳。長夜何由曉。灑淚泣雙親。雙親聞不聞。</p>
        
        <p class="白">奴家自從喪了公婆。家中十分狼狽。昨已多承張太公。將公婆靈柩。搬得到山。免不得造一所墳塋。把公婆安葬了。爭奈無錢倩人。難以再去求他。只得自家搬泥運土。<span class="科">裙包土介</span></p>
        
        <p class="曲"><span class="牌">五更轉</span>把土泥獨抱。麻裙裹來難打熬。空山靜寂無人弔。但我情真實切。到此不憚勞。<span class="夾白">苦。</span>何曾見葬親兒不到。又道是三匝圍喪。那些個卜其宅兆。思量起是老親合顛倒。<span class="夾白">公公。</span>你圖他折桂看花早。不想自把一身。送在白楊衰草。謾自苦。<span class="科">作悲介</span>這苦憑誰告。</p>
        
        <p class="曲"><span class="牌">前腔</span>我只憑十爪。如何能彀墳土高。<span class="夾白">苦。</span>只見鮮血淋漓濕衣襖。<span class="夾白">天那。</span>我形衰力倦。死也只這遭。<span class="夾白">休休。</span>骨頭葬處。任他血流好。此喚做骨血之親。也教人稱道。教人道趙五娘真行孝。<span class="夾白">苦。</span>心窮力盡形枯槁。只有這鮮血。到如今也出盡了。這墳成後。只怕我的身難保。</p>
        
        <p class="白">呀。我氣力都用乏了。不免就此歇息睡一覺呵。</p>
        
        <p class="曲"><span class="牌">卜算子先</span>墳土未曾高。筋力還先倦。<span class="科">睡介山神上</span></p>
        
        <p class="曲"><span class="牌">粉蝶兒</span>趙女堪悲。天教小神相濟。</p>
        
        <p class="白">善哉。善哉。吾乃當山土地。今奉玉帝敕旨。為見趙五娘行孝。特令差撥陰兵。與他併力築造墳臺。不免叫出南山白猿使者。北岳黑虎將軍。前來聽用。猿虎二將何在。<span class="科">淨丑扮猿虎上外</span>吾奉玉帝敕旨。為見趙五娘獨自在山築墳。特差汝等率領陰兵。與他併力。汝等可變作人形。與他運化土石。務要頃刻完成。不得驚動孝婦。<span class="科">淨丑</span>領法旨。<span class="科">造墳介</span>告大聖。墳臺已成了。<span class="科">外</span>趙五娘。你擡起頭來。聽吾囑付。</p>
        
        <p class="曲"><span class="牌">好姐姐</span>五娘聽吾道語。吾特奉玉皇敕旨。憐伊孝心。故遣陰兵來助你。<span class="科">合</span>墳成矣。葬了二親尋夫婿。改換衣裝往帝畿。</p>
        
        <p class="白">趙五娘。你好生記着。正是大抵乾坤都一照。免教人在暗中行。<span class="科">外淨丑下旦醒介</span></p>
        
        <p class="曲"><span class="牌">卜算子後</span>夢裡分明有鬼神。想是天憐念。</p>
        
        <p class="白">呀。怪哉怪哉。奴家睡間。恍惚中似夢非夢。見神人囑付道。墳已成了。教奴家前往京畿尋取丈夫。我思忖起來。獨自一身。幾時能彀得墳成。<span class="科">起看介</span>呀。果然這墳臺都成了。謝天謝地。分明是神通變化。</p>
        
        <p class="曲"><span class="牌">五更轉</span>怨苦知多少。兩三人只道同做餓殍。<span class="夾白">公公婆婆。今日幸賴神明救濟。成此墳臺。你兩人已得安妥。只一件。我未曾葬時節。也還恰象相親傍的一般。如今葬了呵。</span>窮泉一閉無日曉。歎如今永別。再無由相倚靠。<span class="夾白">我死和公婆做一處埋呵。也得相伏侍。</span>只愁我死在他途道。我的骨頭何由來到。從今去。<span class="夾白">墳呵。</span>只願得中乾燥。福子蔭孫也都難料。<span class="夾白">呀。天那。</span>便做蔭得個三公。也濟不得親老。淚暗滴。復把蒼天來禱。<span class="科">末同丑帶鉏器上</span></p>
        
        <p class="曲"><span class="牌">鏵鍬兒</span><span class="科">末</span>悲風四起吹松柏。山雲黯淡日無色。<span class="科">丑</span>虎嘯與猿啼。怎不慘慼。<span class="科">合</span>趲步前來到峭壁。都與孝婦添助力。</p>
        
        <p class="白"><span class="科">末</span>老夫張廣才。只為蔡老員外夫妻相繼棄世。虧殺他媳婦趙五娘子支持。如今又聞得他把裙包土。築造墳臺。我想人家造一所墳。沒有千百工這不成。他獨自一個女流。如何成得此事。不免帶將小二。與他添助力氣則個。呀。好怪哉。如何墳都成了。只見松柏森森繞四圍。孤墳新土掩泉扉。五娘子。空山獨自無人問。為築墳臺有阿誰。<span class="科">旦</span>太公。夢裡鬼神多怪異。陰兵運石與搬泥。墳臺成了親分付。教奴尋婿到京畿。<span class="科">丑</span>公公。自古流傳多有此。畢竟感格上蒼知。長城哭倒稱姜女。五娘子。你他日芳名一樣題。<span class="科">合</span>正是善惡到頭終有報。只爭來早與來遲。</p>
        
        <p class="曲"><span class="牌">好姐姐</span><span class="夾白"><span class="科">旦</span>公公。</span>念奴血流滿指。獨自要墳成無計。深感老天。暗中相護持。<span class="科">合</span>墳成矣。葬了二親尋夫婿。改換衣裝往帝畿。</p>
        
        <p class="曲"><span class="牌">前腔</span><span class="夾白"><span class="科">末</span>五娘子。</span>老夫帶領小二。待與你添助些力氣。誰知有神暗中相救濟。<span class="科">合前</span></p>
        
        <p class="曲"><span class="牌">前腔</span><span class="科">丑</span>你每真個見鬼。這松柏孤墳在何處。恰纔小鬼是我粧扮的。<span class="科">合前</span></p>
        
        <p class="落詩">孝心感格動陰兵。<br />不是陰兵墳怎成。<br />萬事勸人休碌碌。<br />舉頭三尺有神明。</p>
        
        <h2 id=ch28 class="chapter"><span class="齣題">第二十八齣　中秋望月</span></h2>
        
        <p class="曲"><span class="牌">念奴嬌引</span><span class="科">貼上</span>楚天過雨。正波澄木落。秋容光淨。誰駕玉輪來海底。碾破瑠璃千頃。環珮風清。笙簫露冷。人在清虛境。<span class="科">淨丑</span>真珠簾捲。庾樓無限佳興。</p>
        
        <p class="誦"><span class="牌">臨江仙</span><span class="科">貼</span>玉作人間秋萬頃。銀葩點破瑠璃。<span class="科">淨</span>瑤臺風露冷仙衣。天香飄到處。此景有誰知。　　<span class="科">丑</span>未審明年明夜月。此時此景何如。<span class="科">貼</span>珠簾高捲醉瓊卮。<span class="科">合</span>正是莫辭終夕勸。動是隔年期。</p>
        
        <p class="白"><span class="科">貼</span>老姥姥。今夜中秋。月色澄清。你與我請相公出來賞翫則個。<span class="科">淨</span>是是。夫人請相公翫月。<span class="科">生內應介</span>我已睡了。不來。<span class="科">丑</span>你甚麼嘴臉。可知道請他不來。<span class="科">貼</span>惜春。你再去請。<span class="科">丑</span>我去請。相公。夫人請相公出來翫月。<span class="科">生</span>來也。<span class="科">丑笑介</span>老姥姥。你看我嘴兒纔動一動。相公就出來了。<span class="科">生上</span></p>
        
        <p class="曲"><span class="牌">生查子</span>逢人曾寄書。書去神亦去。今夜好清光。可惜人千萬里。</p>
        
        <p class="白"><span class="科">貼</span>相公。今夜中秋。月色可愛。我請你賞翫一番。你沒事推阻怎的。<span class="科">生</span>月色有甚好處。<span class="科">貼</span>相公。怎的不好。</p>
        
        <p class="誦"><span class="牌">酹江月</span>你看玉樓金氣捲霞綃。雲浪空光澄徹。丹桂飄香清思爽。人在瑤臺銀闕。<span class="科">生</span>影透鳳幃。光窺羅帳。露冷蛩聲切。關山今夜照人幾處離別。　　<span class="科">淨</span>須信離合悲歡。還如玉兔有陰晴圓缺。便做人生長宴會。幾見冰輪皎潔。<span class="科">丑</span>此夜明多。隔年期遠。莫放金樽歇。<span class="科">合</span>但願人長久。年年同賞明月。<span class="科">飲酒介</span></p>
        
        <p class="曲"><span class="牌">念奴嬌序</span><span class="科">貼</span>長空萬里。見嬋娟可愛。全無一點纖凝。十二欄杆光滿處。涼浸珠箔銀屏。偏稱。身在瑤臺。笑斟玉斝。人生幾見此佳景。<span class="科">合</span>惟願取年年此夜。人月雙清。</p>
        
        <p class="曲"><span class="牌">前腔</span><span class="科">生</span>孤影。南枝乍冷。見烏鵲縹緲。驚飛棲止不定。萬點蒼山。何處是修竹吾廬三逕。追省。丹桂曾攀。嫦娥相愛。故人千里謾同情。<span class="科">合前</span></p>
        
        <p class="曲"><span class="牌">前腔</span><span class="科">貼</span>光瑩。我欲吹斷玉簫。乘鸞歸去。不知風露冷瑤京。環佩濕。似月下歸來飛瓊。那更。香霧雲鬟。清輝玉臂。廣寒仙子也堪並。<span class="科">合前</span></p>
        
        <p class="曲"><span class="牌">前腔</span><span class="科">生</span>愁聽。吹笛關山。敲砧門巷。月中都是斷腸聲。人去遠。幾見明月虧盈。惟應。邊塞征人。深閨思婦。怪他偏向別離明。</p>
        
        <p class="曲"><span class="牌">古輪臺</span><span class="科">淨</span>峭寒生。鴛鴦瓦冷玉壺冰。欄杆露濕人猶憑。貪看玉鏡。況萬里清明。皓彩十分端正。三五良宵。此時獨勝。<span class="科">丑</span>把清光都付與酒杯傾。從教酩酊𢬵<a epub:type="noteref" href="#char05"><spu>註</spu></a>夜深沈醉還醒。酒闌綺席。漏催銀箭。香銷金鼎。斗轉與參橫。銀河耿。轆轤聲已斷金井。</p><aside epub:type="footnote" id="char05"><p>「⿰扌弃」</p></aside>
        
        <p class="曲"><span class="牌">前腔</span><span class="科">淨</span>閒評。月有圓缺陰晴。人世上有離合悲歡。從來不定。深院閒庭。處處有清光相映。也有得意人人。兩情暢詠。也有獨守長門伴孤另。君恩不幸。<span class="科">丑</span>有廣寒仙子娉婷。孤眠長夜。如何捱得更闌寂靜。此事果無憑。但願人長久。小樓翫月共同登。</p>
        
        <p class="曲"><span class="牌">餘文</span><span class="科">眾</span>聲哀訴。促織鳴。<span class="科">貼</span>俺這裡歡娛未罄。<span class="科">生</span>他幾處寒衣織未成。</p>
        
        <p class="落詩">今宵明月正團圓。<br />幾處淒涼幾處諠。<br />但願人生得久長。<br />年年千里共嬋娟。</p>
        
        <h2 id=ch29 class="chapter"><span class="齣題">第二十九齣　乞丐尋夫</span></h2>
        
        <p class="曲"><span class="牌">胡搗練</span><span class="科">旦上</span>辭別去。到荒坵。只愁出路煞生受。畫取真容聊藉手。逢人將此免哀求。</p>
        
        <p class="白">鬼神之道。雖則難明。感應之理。未嘗不信。奴家昨日獨自在山築墳。正睡間。忽夢一神人。自稱當山土地。帶領陰兵。與奴家助力。卻又囑付教奴家改換衣裝。逕往長安尋取丈夫。待覺來。果然墳臺並已完備。這的分明是神通護持。正是寧可信其有。不可信其無。今二親既已葬了。只得改換衣裝。扮作道姑。將琵琶做行頭。沿街上彈幾個行孝的曲兒。抄化將去。只是一件。我幾年間和公婆廝守。如何捨得一旦撇了他。奴家自幼薄曉得些丹青。何似想像畫取公婆真容。背着一路去也似相親傍的一般。但遇小祥忌辰。展開與他燒些香紙。奠些酒飯。也是奴家一點孝心。不免就此畫描真容則個。<span class="科">描畫介</span></p>
        
        <p class="曲"><span class="牌">三仙橋</span>一從他每死後。要相逢不能彀。除非夢裡暫時略聚首。苦要描描不就。暗想像。教我未描先淚流。描不出他苦心頭。描不出他飢癥候。描不出他望孩兒的睜睜兩眸。只畫得他髮颼颼。和那衣衫敝垢。<span class="夾白">休休。</span>若畫做好容顏。須不是趙五娘的姑舅。</p>
        
        <p class="曲"><span class="牌">前腔</span>我待要畫他個龐兒帶厚。他可又飢荒消瘦。我待要畫他個龐兒展舒。他自來長恁面皺。若畫出來真是醜。那更我心憂。也做不出他歡容笑口。<span class="夾白">不是我不會畫着那好的。我從嫁來他家。</span>只見他兩月稍優遊。其餘都是愁。<span class="夾白">那兩月稍優遊。我又忘了。這三四年間。</span>我只記他形衰貌朽。<span class="夾白">這真容呵。</span>便做他孩兒收。也認不得是當初父母。<span class="夾白">休休。</span>縱認不得是蔡伯喈當初爹娘。須認得是趙五娘近日來的姑舅。</p>
        
        <p class="白">真容既已描就了。就在這裡燒些香紙。奠些酒飯。拜別了公婆出去。<span class="科">拜辭介</span></p>
        
        <p class="曲"><span class="牌">前腔</span><span class="夾白">公公婆婆。</span>非是奴尋夫遠遊。只怕我公婆絕後。奴見夫便回。此行安敢久。<span class="夾白">苦。</span>路途中奴怎走。望公婆相保佑。我出外州。<span class="夾白">天那。</span>他兀自沒人看守。如何來相保佑。<span class="夾白">這墳呵。</span>只怕奴去後。冷清清有誰來祭掃。縱使遇春秋。一陌紙錢怎有。<span class="夾白">休休。</span>你生是受凍餒的公婆。死做個絕祭祀的姑舅。</p>
        
        <p class="白">奴家既辭了墳墓。只得背了真容。便索去辭張太公。呀。如何恰好張太公來也。<span class="科">末上</span>衰柳寒蟬不可聞。金風敗葉正紛紛。長安古道休回首。西出陽關無故人。<span class="科">旦</span>奴家適間拜辭了墳塋。正要到宅上來告別。<span class="科">末</span>呀。五娘子。你幾時去。<span class="科">旦</span>太公。奴家今日就行了。<span class="科">末</span>你背的是甚麼畫。<span class="科">旦</span>是奴公婆的真容。待將路上去藉手乞告些盤纏。早晚與他燒香化紙。<span class="科">末</span>是誰畫的。<span class="科">旦</span>是奴家將就描摹的。<span class="科">末</span>五娘子。你孝心所感。一定逼真。借我看一看。咳。畫得像。畫得像。<span class="科">作悲介</span>老員外。老安人。</p>
        
        <p class="誦"><span class="牌">鷓鴣天</span>死別多應夢裡逢。謾勞孝婦寫遺蹤。可憐不得圖家慶。辜負丹青泣畫工。　　衣破損。鬢鬔鬆。千愁萬恨在眉峰。只怕蔡郎不識年來面。趙女空描別後容。</p>
        
        <p class="白">五娘子。我聽得你要遠行。將幾貫錢與你路上少助些盤纏。<span class="科">旦</span>多多定害公公了。奴家又有不識進退之懇。奴家去後。公婆墳塋。早晚望太公可憐見。看這兩個老的在日之面。與奴家看管則個。<span class="科">末</span>這個不妨。你但放心前去。老夫少不得如此。<span class="科">拜辭介</span></p>
        
        <p class="曲"><span class="牌">憶多嬌</span><span class="夾白"><span class="科">旦</span>公公。</span>他魂渺漠。我沒倚託。程途萬里。教我懷夜壑。此去孤墳望公公看着。<span class="科">合</span>舉目瀟索。滿眼盈盈淚落。</p>
        
        <p class="曲"><span class="牌">前腔</span><span class="夾白"><span class="科">末</span>五娘子。</span>我承委託。當領略。這孤墳我自看守。決不爽約。但願你途中身安樂。<span class="科">合前</span></p>
        
        <p class="曲"><span class="牌">鬭黑麻</span><span class="科">旦</span>奴深謝公公。便相允諾。從來的深恩怎敢忘卻。只怕途路遠。體怯弱。病染災纏。衰力倦腳。<span class="科">合</span>孤墳寂寞。路途滋味惡。兩處堪悲。萬愁怎摸。</p>
        
        <p class="曲"><span class="牌">前腔</span><span class="科">末</span>伊夫婿多應是貴官顯爵。伊家去須當審個好惡。<span class="夾白">五娘子。</span>只怕你這般喬打扮。他怎知覺。一貴一貧。怕他將錯就錯。<span class="科">合前旦</span></p>
        
        <p class="白">公公。奴家拜別去也。<span class="科">末</span>五娘子且慢着。老夫還有幾句言語囑付你。<span class="科">旦</span>望公公指教。<span class="科">末</span>五娘子。你少長閨門。豈識路途。當初蔡郎未別時節。你青春正媚。你如今又遭這飢荒貧苦。貌怯身單。正是桃花歲歲皆相似。人面年年自不同。蔡郎臨別之後。可不道來。<span class="科">旦</span>公公。他道甚的。<span class="科">末</span>他道是若有寸進。即便回來。如今年荒親死。一竟不回。你知他心腹事如何。正是畫虎畫皮難畫骨。知人知面不知心。唉。蔡郎元是讀書人。一舉成名天下聞。久留不知因個甚。年荒親死不回門。五娘子。你去京城須仔細。逢人下氣問虛真。若見蔡郎謾說千般苦。只把琵琶語句訴元因。未可便說他妻子。未可便說喪雙親。未可便說裙包士。未可便說翦香雲。若得蔡郎思故舊。可憐張老一親鄰。我今年已七十歲。比你公公少一旬。你去時猶有張老來相送。你回時不知張老死和存。我送你去呵。正是流淚眼觀流淚眼。斷腸人送斷腸人。<span class="科">哭介旦</span>謝得公公訓誨。奴家銘心鏤骨。不敢有忘。如今只得告別去也。<span class="科">末</span>五娘子。早去早回。</p>
        
        <p class="落詩">為尋夫婿別孤墳。<br />只怕兒夫不認真。<br />惟有感恩并積恨。<br />萬年千載不成塵。</p>
        
        <h2 id=ch30 class="chapter"><span class="齣題">第三十齣　瞷詢衷情</span></h2>
        
        <p class="曲"><span class="牌">菊花新</span><span class="科">生上</span>封書遠寄到親闈。又見關河朔雁飛。梧葉滿庭除。爭似我悶懷堆積。</p>
        
        <p class="誦"><span class="牌">生查子</span>封書寄遠人。寄上萬里親。書去神亦去。兀然空一身。</p>
        
        <p class="白">自家喜得家書。報道平安。已曾修書附回家去。不知何如。這幾日常懷想念。翻成愁悶。正是雖無千丈線。萬里繫人心。<span class="科">貼上</span></p>
        
        <p class="曲"><span class="牌">意難忘</span>綠鬢仙郎。懶拈花弄柳。勸酒持觴。眉顰知有恨。何事苦相防。<span class="夾白"><span class="科">生</span>夫人。</span>些個事惱人腸。<span class="夾白"><span class="科">貼</span>相公。</span>試說與何妨。<span class="科">生</span>只怕你尋消問息。添我悽惶。</p>
        
        <p class="白"><span class="科">貼</span>古人云。顰有為顰。笑有為笑。是以君子當食不嗟。臨樂不歎。無事而戚。謂之不祥。相公。你自來我家。不明不暗。如醉如癡。鎮日憂悶。為着甚的。還少了喫的。少了穿的。相公。我待道你少喫的呵。</p>
        
        <p class="曲"><span class="牌">紅衲襖</span>你喫的是煮猩唇和燒豹胎。<span class="夾白">我待道你少穿的呵。</span>你穿的是紫羅襴。繫的是白玉帶。<span class="夾白">你出入呵。</span>我只見五花頭踏在你馬前擺。三簷傘兒在你頭上蓋。<span class="夾白">相公休怪奴家說。</span>你本是草廬中一秀才。如今做着漢朝中梁棟材。你有甚不足。只管鎖了眉頭也。唧唧噥噥不放懷。</p>
        
        <p class="白"><span class="科">生</span>夫人。你道我有穿的呵。</p>
        
        <p class="曲"><span class="牌">前腔</span>我穿的是紫羅襴。倒拘束得我不自在。我穿的是皂朝靴。怎敢胡去踹。<span class="夾白">你道我有喫的呵。</span>我口裡喫幾口慌張張要辦事的忙茶飯。手裡拿着個戰兢兢怕犯法的愁酒杯。倒不如嚴子陵登釣臺。怎做得揚子雲閣上災。<span class="夾白">似我這般樣為官呵。</span>只管待漏隨朝。可不誤了秋月春花也。干碌碌頭又早白。</p>
        
        <p class="白"><span class="科">貼</span>相公。我知道了。</p>
        
        <p class="曲"><span class="牌">前腔</span>莫不是丈人行性氣乖。<span class="夾白"><span class="科">生</span>不是。<span class="科">貼</span></span>莫不是妾跟前缺管待。<span class="夾白"><span class="科">生</span>不是。<span class="科">貼</span></span>莫不是畫堂中少了三千客。<span class="夾白"><span class="科">生</span>不是。<span class="科">貼</span></span>莫不是繡屏前少了十二釵。<span class="夾白"><span class="科">生</span>也不是。<span class="科">貼</span>相公呵。</span>這意兒教人怎猜。這話兒教人怎解。<span class="夾白">我今番猜着你了。</span>敢只是楚館秦樓。有個得意人兒也。悶懨懨常掛懷。</p>
        
        <p class="白"><span class="科">生</span>夫人。不是。</p>
        
        <p class="曲"><span class="牌">前腔</span>有個人兒在天一涯。<span class="夾白">天那。我不能勾見他。</span>只落得臉銷紅眉鎖黛。<span class="夾白"><span class="科">貼</span>我道甚麼來。可知哩。<span class="科">生</span>不是。</span>我本是傷秋宋玉無聊賴。有甚心情去戀着閒楚臺。<span class="夾白"><span class="科">貼</span>相公。你有甚事。明說與奴家知道。<span class="科">生</span>夫人。</span>三分話兒只恁猜。一片心兒直恁解。<span class="夾白"><span class="科">貼</span>你有話如何不對我說。<span class="科">生</span>罷罷。夫人。</span>你休纏得我無言。若還提起那籌兒也。撲簌簌淚滿腮。</p>
        
        <p class="白"><span class="科">貼</span>由你。由你。我若不解勸。你又只管憂悶。待問着你。你又遮瞞我。我也莫奈何。相公。夫妻何事苦相防。莫把閒愁積寸腸。難道各人自掃門前雪。莫管他家瓦上霜。<span class="科">貼虛下潛聽介生</span>天那。自古道難將我語和他語。未卜他心似我心。自家娶妻兩月。別親數年。朝夕思想。翻成愁悶。我這新娶的媳婦。雖則賢慧。我待將此事和他說。他也肯教我回去。只是他的爹爹。若知我有媳婦在家。如何肯放我回去。不如姑且隱忍。改日求一鄉郡除授。那時卻回去見雙親便了。咳。夫人。非是隄防你太深。只緣伊父苦相禁。正是夫妻且說三分話。<span class="科">貼</span>呀。我理會得了。你道是未可全拋一片心。好好。你瞞我也由你。只是你爹娘和媳婦嗟怨你。</p>
        
        <p class="曲"><span class="牌">江頭金桂</span><span class="夾白"><span class="科">貼</span>相公。</span>我怪得你終朝𡅥<a epub:type="noteref" href="#char07"><spu>註</spu></a>喑。只道你緣何愁悶深。教咱猜着啞謎。為你沈吟。那籌兒沒處尋。我和你共枕同衾。你瞞我則甚。你自撇了爹娘媳婦。屢換光陰。他那里須怨着你沒音信。笑伊家短行。笑伊家短行。無情忒甚。到如今。兀自道且說三分話。未可全拋一片心。</p><aside epub:type="footnote" id="char07"><p>「⿰口顛」</p></aside>
        
        <p class="曲"><span class="牌">前腔</span><span class="夾白"><span class="科">生</span>夫人。</span>非是我聲吞氣忍。只為你爹行勢逼臨。怕他知我要歸去。將人廝禁。要說又將口噤。我待解朝簪。再圖鄉任。<span class="夾白">那時節呵。</span>他不隄防着我。須遣我到家林。我和你雙雙兩人歸晝錦。<span class="夾白">苦。</span>我雙親老景。我雙親老景。存亡未審。<span class="夾白">我實不瞞你。前日曾附一封書回去。</span>只怕雁杳魚沈。<span class="夾白"><span class="科">貼</span>你既有書信附去。怎的也沒有回報。<span class="科">生</span></span>又不是烽火連三月。真個家書抵萬金。</p>
        
        <p class="白"><span class="科">貼</span>元來如此。我去對爹爹說。和你同去便了。<span class="科">生</span>你爹爹如何肯放我回去。你目休說破了。<span class="科">貼</span>不妨事。我爹爹身為太師。風化所關。具瞻在望。終不然恁的不顧仁義。<span class="科">生</span>你休說。不濟事。干枉了。<span class="科">貼</span>相公。你不必憂慮。我自有道理。不由我爹爹不從。</p>
        
        <p class="落詩">雪隱鷺鶿飛始見。<br />柳藏鸚鵡語方知。<br />假如染就乾紅色。<br />也被傍人講是非。</p>
        
        <h2 id=ch31 class="chapter"><span class="齣題">第三十一齣　幾言諫父</span></h2>
        
        <p class="曲"><span class="牌">西地錦</span><span class="科">外上</span>好怪吾家門婿。鎮日不展愁眉。教人心下常縈繫。也只為着門楣。</p>
        
        <p class="白">入門休問榮枯事。觀着容顏便得知。自家招贅蔡伯喈為婿。可謂得人。只一件。他自從到此。眉頭不展。面帶憂容。不知為着甚麼。必有緣故。且待女孩兒出來問他。便知端的。<span class="科">貼上</span></p>
        
        <p class="曲"><span class="牌">前腔</span>只道兒夫何意。如今就裡方知。萬里家山。要同歸去。未審爹意何如。</p>
        
        <p class="白"><span class="科">外</span>孩兒。吾老入桑楡。自嘆吾之皓首。汝身乖琴瑟。每為汝而懊懷。夫婿何故憂愁。孩兒必知端的。<span class="科">貼</span>告爹爹得知。他娶妻六十日。即赴科場。別親三五年。竟無消息。溫凊之禮既缺。伉儷之情何堪。今欲歸故里。辭至尊家尊而同行。待共事高堂。執子道婦道以盡禮。<span class="科">外怒介</span>呀。我乃紫閣名公。汝是香閨艷質。何必顧此糟糠婦。焉能事此田舍翁。他久別雙親。何不寄一封之音信。汝從來嬌養。安能涉萬里之程途。休惑夫言。唯從父命。<span class="科">貼</span>爹爹。曾觀典籍。未聞婦道而不拜舅姑。試論綱常。豈有子職而不事父母。若重唱隨之義。富盡定省之儀。彼荊釵布裙。既已獨奉親闈之甘旨。此金屏繡褥。豈可久戀監宅之歡娛。爹爹身居相位。坐理朝綱。豈可斷他人父子之恩。絕他人夫婦之義。使伯喈有貪妻之愛。不顧父母之愆。俾孩兒有違夫之命。不事舅姑之罪。望爹爹容恕。特賜矜憐。<span class="科">外</span>休胡說。他既有媳婦在家。你去做甚麼。</p>
        
        <p class="曲"><span class="牌">獅子序</span><span class="夾白"><span class="科">貼</span>爹爹。</span>他媳婦雖有之。念奴家須是他孩兒次妻。那曾有媳婦不侍親闈。<span class="夾白"><span class="科">外</span>孩兒。你去有甚麼勾當。<span class="科">貼</span></span>若論做媳婦的道理。須當奉飲食。問寒喧。相扶持蘋蘩中饋。<span class="夾白"><span class="科">外</span>便做有許多勾當。他有媳婦在家裡。你不去也不妨。<span class="科">貼</span>爹爹。</span>又道是養兒代老。積穀防飢。</p>
        
        <p class="白"><span class="科">外</span>既道是養兒代老。積穀防飢。何似當初休教他來應舉。</p>
        
        <p class="曲"><span class="牌">太平歌</span><span class="夾白"><span class="科">貼</span>爹爹。</span>他求科舉。指望錦衣歸。不想道爹爹留他為女婿。<span class="夾白"><span class="科">外</span>這個是有緣千里能相會。須強他不得。<span class="科">貼</span></span>他埋冤洞房花燭夜。那些個千里能相會。只要保全金榜掛名時。他事急且相隨。</p>
        
        <p class="白"><span class="科">外</span>孩兒。你到說我不是。這般埋冤着我。</p>
        
        <p class="曲"><span class="牌">賞宮花</span><span class="科">貼</span>他終朝慘悽。我如何忍見之。<span class="夾白"><span class="科">外</span>他自慘悽。你管他怎的。<span class="科">貼</span></span>若論為夫婦。須是共歡娛。<span class="夾白"><span class="科">外</span>你對他說。他若在這裡。我教他做個大大的官。<span class="科">貼</span>爹爹。</span>他數載不通魚雁信。枉了十年身到鳳凰池。</p>
        
        <p class="白"><span class="科">外</span>呀。你聽着丈夫的言語。卻不聽我說。這妮子好癡迷呵。</p>
        
        <p class="曲"><span class="牌">降黃龍</span><span class="夾白"><span class="科">貼</span>爹爹。</span>須知。非奴癡迷。已嫁從夫。怎違公議。<span class="夾白"><span class="科">外</span>孩兒你去也不妨。只是我沒個親人在傍。如何捨得你去。<span class="科">貼</span></span>爹猶念女。怎教他爹娘不念孩兒。<span class="夾白"><span class="科">外</span>孩兒。不是我不放你去。他既有媳婦在家。你去時節。只怕擔閣了你。<span class="科">貼</span></span>休提。縱把奴擔閣。比擔閣他媳婦何如。<span class="夾白"><span class="科">外</span>便不然只教蔡伯喈自去便了。<span class="科">貼</span>爹爹。</span>那些個夫唱婦隨。嫁雞逐雞飛。</p>
        
        <p class="白"><span class="科">外</span>孩兒。他是貧賤之家。你如何伏侍他的父母。</p>
        
        <p class="曲"><span class="牌">大聖樂</span><span class="夾白"><span class="科">貼</span>爹爹。</span>婚姻事難論高低。若論高低何似休嫁與。假饒親賤孩兒貴。終不然便拋棄。<span class="夾白"><span class="科">外</span>他自有媳婦。你管他做甚麼。<span class="科">貼</span></span>奴須是他親生兒子親媳婦。難道他是誰人我是誰。<span class="夾白"><span class="科">外</span>孩兒。據你說起來。我到說得不是了。<span class="科">貼</span></span>爹居相位。怎說着傷風敗俗非理的言語。</p>
        
        <p class="白"><span class="科">外怒介</span>這妮子無禮。卻將言語來衝撞我。我的言語到不中聽呵。孩兒。夫言中聽父言違。懊恨孩兒見識迷。我本將心托明月。誰知明月照溝渠。<span class="科">外下貼</span>自古道酒逢知己千鍾少。話不投機半句多。好笑我爹爹不顧仁義。卻道奴家把言語衝撞他。昨日我丈夫教我休說破。我如今有何顏見他。只得且在此坐一坐。尋思個道理去回他則個。<span class="科">悶坐介生上</span></p>
        
        <p class="曲"><span class="牌">稱人心</span>撇呆打墮。早被那人瞧破。他要同歸。知他爹怎麼。我料想他每不允諾。<span class="夾白">呀。夫人。</span>你緣何獨坐。<span class="夾白">想你爹爹不肯麼。</span>伊家道俐齒伶牙。爭奈爹行不可。</p>
        
        <p class="曲"><span class="牌">前腔</span><span class="夾白"><span class="科">貼</span>天那。</span>我爹爹全不顧人笑呵。這其間只是我見差。禍根芽從此起。災來怎躲。<span class="夾白">相公。</span>他道我從着夫言。罵我不聽親話。</p>
        
        <p class="曲"><span class="牌">紅衫兒</span><span class="夾白"><span class="科">生</span>夫人。</span>你不信我。教伊休說破。到此如何。算你爹心性。我豈不料過。我為甚亂掩胡遮。也只為着這些。你直待要打破砂鍋。是你招災攬禍。</p>
        
        <p class="曲"><span class="牌">前腔</span><span class="科">貼</span>不想道相掗靶。這做作難禁架。我見你每每咨嗟要調和。誰知好事多磨起風波。<span class="夾白">相公。</span>把你陷在地網天羅。如何不怨我。<span class="夾白">天那。</span>懊恨只為我一個。卻擔閣了兩下。</p>
        
        <p class="曲"><span class="牌">醉太平</span><span class="科">生</span>蹉跎。光陰易謝。縱歸去晚景之計如何。名韁利鎖。牢絡在海角天涯。知麼。多應我老死在京華。孝情事一筆都勾罷。<span class="夾白">苦。</span>這般摧挫。傷情萬感。淚珠偷墮。</p>
        
        <p class="曲"><span class="牌">前腔</span><span class="科">貼</span>非詐。奴甘死也。縱奴不死時。君去須不可。<span class="夾白"><span class="科">生</span>夫人。你如何說這話。<span class="科">貼</span>相公。</span>奴身値甚麼。只因奴誤你一家。差訛。假饒做夫婦也難和。你心怨我心縈掛。奴身拚捨。成伊孝名。救伊爹媽。</p>
        
        <p class="白"><span class="科">生</span>夫人。你不要這般說。萬一你爹爹知之。反加譴責。<span class="科">貼</span>相公。妾當初勉承父命。遣事君子。不想君家有白髮之父母。青春之妻房。致君衷腸不滿。名行有虧。如今思之。誤君之父母者。妾也。誤君之妻房者。妾也。使君為不孝薄倖之人。亦妾也。妾之罪大矣。縱偷生於今世。亦公議所不容。昔者聶政姊死。倚屍傍以成弟之名。王陵母死。伏劍下以全子之節。妾豈愛一身。誤君百行。妾當死於地下。以謝君家。小則可以解君之縈掛。大則可以救君之父母。近則可以成孝子之令名。遠則可以免後世之公議。妾死何憾焉。<span class="科">生</span>夫人。你只知其一。不知其二。古人云。身體髮膚。受之父母。不敢毀傷。豈可陷親于不義。此事決然不可。<span class="科">貼</span>相公。你也說得是。只是累你一時回去不得。如何是好。<span class="科">生</span>夫人且慢着。怕你爹爹也有回心轉意時節。且更寧耐看如何。</p>
        
        <p class="落詩">一心只欲轉家鄉。<br />爭奈爹行不忖量。<br />大風吹倒梧桐樹。<br />自有傍人說短長。</p>
        
        <h2 id=ch32 class="chapter"><span class="齣題">第三十二齣　路途勞頓</span></h2>
        
        <p class="曲"><span class="牌">月雲高</span><span class="科">旦上</span>路途多勞倦。行行甚時近。未到洛陽城。盤纏多使盡。回首孤墳。空教奴望孤影。<span class="夾白">天那。</span>他那里。誰偢采。俺這裡。誰投奔。正是西出陽關無故人。須信道家貧不是貧。</p>
        
        <p class="誦"><span class="牌">蘇幕遮</span>怯山登。愁水渡。暗憶雙親。淚把麻裙漬。回首孤墳何處是。兩下蕭條。一樣愁難訴。　　玉消容。蓮困步。愁寄琵琶。彈罷添淒楚。惟有真容時時顧。惟悴相看。無語悽惶苦。</p>
        
        <p class="白">奴家為尋丈夫。在路途上多少狼狽。況獨自一身。拿着一個琵琶。背着二親真容。登高履險。宿水餐風。其實難捱。只是一件。若去到洛陽。尋見丈夫。相逢如故。也不枉了這遭辛苦。倘或他駟馬高車。前呼後擁。見奴家這般襤縷。不肯相認。可不擔閣了奴家。</p>
        
        <p class="曲"><span class="牌">前腔</span>暗中思忖。此去好無准。只怕他身榮貴。把咱不廝認。若是他不偢采。空教奴受艱辛。他未必忘恩義。我這裡自閒評論。他須記一夜夫妻百夜恩。怎做得區區陌路人。</p>
        
        <p class="白">唉。只一件。</p>
        
        <p class="曲"><span class="牌">前腔</span>他在府堂深隱。奴身怎生進。他在駟馬高車上。又難將他認。<span class="夾白">我有個道理。</span>若到他跟前。只提起二親真容。<span class="夾白">天那。</span>又怕消瘦了龐兒。他猶難十分信。<span class="夾白">呀。</span>他不到得非親卻是親。我自須防仁不仁。</p>
        
        <p class="落詩">哽咽無言對二真。<br />千山萬水好艱辛。<br />見說洛陽花似錦。<br />只恐來時不遇春。</p>
        
        <h2 id=ch33 class="chapter"><span class="齣題">第三十三齣　聽女迎親</span></h2>
        
        <p class="曲"><span class="牌">番卜算</span><span class="科">外</span>兒女話堪聽。使我心疑惑。暗中思忖覺前非。有個團圓策。</p>
        
        <p class="白">自古道良藥苦口利于病。忠言逆耳利于行。昨日女孩兒要和伯喈歸去。同事雙親。自家不肯放他去。卻將幾句言語衝撞我。我一時不勝焦躁。如今尋思起來。他的言語。句句有理。節節堪聽。待要放他回去。只慮他幼長閨門。難涉路途。況俺年老。無人奉侍。如何放得他去。如今有個道理。不免使一個人。多與盤纏。教他徑去陳留。將蔡伯喈爹娘和媳婦都迎取來。多少是好。不免叫孩兒和伯喈過來商議則個。<span class="科">生貼同上</span></p>
        
        <p class="曲"><span class="牌">前腔</span><span class="科">生</span>淚眼滴如珠。愁事縈如織。<span class="科">貼</span>早知今日悔當初。何似休明白。</p>
        
        <p class="白"><span class="科">相見介外</span>孩兒。你夜來的說話。我仔細尋思起來。都說得有理。我欲待教你同女婿回去。路途跋涉。這個也難。不如逕使人去陳留。取他爹媽媳婦來做一處居住。你兩人心下如何。<span class="科">貼</span>這個隨爹爹主張。<span class="科">生</span>若得如此。感恩非淺。<span class="科">外</span>院子李旺何在。<span class="科">丑上</span>頻聽指揮黃閣下。又聞呼喚畫堂前。老相公有何使令。<span class="科">外</span>李旺。我要差你去陳留走一遭。<span class="科">丑</span>去做甚麼。<span class="科">外</span>差你去那里接取蔡狀元的老員外老安人小娘子三人。來我府中同住。<span class="科">丑</span>如此李旺不去。<span class="科">貼</span>李旺你去請得來。我重重賞你。<span class="科">丑</span>夫人。你如今說道重重賞我。只怕取得他小娘子來時。夫人又要和他爭大爭小。到那時節。可不埋冤李旺。那里還肯把東西賞我。<span class="科">外</span>休閒說。我如今修一封書去相請。外有銀錢與你一路去做盤纏。休得落後了。<span class="科">生</span>李旺。你去時節。須要多方詢問。若是來時。路途上千萬小心承直。<span class="科">丑</span>不妨。我出路慣便。自有分曉。</p>
        
        <p class="曲"><span class="牌">四邊靜</span><span class="夾白"><span class="科">外</span>李旺。</span>你去陳留仔細詢端的。專心去尋覓。請過兩三人。途中好承直。<span class="科">合</span>休憂怨憶。寄書咫尺。眼望旌捷旗。耳聽好消息。</p>
        
        <p class="曲"><span class="牌">前腔</span><span class="科">生</span>只怕飢荒散亂無蹤跡。他存亡也難測。何況路途間。難禁這勞役。<span class="科">合前</span></p>
        
        <p class="曲"><span class="牌">福馬郎</span><span class="夾白"><span class="科">貼</span>李旺。</span>你休說新婚在牛氏宅。<span class="夾白"><span class="科">外</span>孩兒。便說又待怎的。<span class="科">貼</span></span>他須怨我相擔誤。歸未得。只恐傍人聞之把奴責。<span class="科">合</span>若是到京國。相逢處做個好筵席。</p>
        
        <p class="曲"><span class="牌">前腔</span><span class="夾白"><span class="科">丑</span>相公。</span>多與我盤纏添氣力。萬水千山路。曾慣歷。<span class="科">拜介</span>辭卻恩官去。管取好消息。<span class="科">合前</span></p>
        
        <p class="落詩">限伊半載望回音。<br />路上看承須小心。<br />但願應時還得見。<br />果然勝似岳陽金。</p>
        
        <h2 id=ch34 class="chapter"><span class="齣題">第三十四齣　寺中遺像</span></h2>
        
        <p class="白"><span class="科">末扮五戒上</span>年老心閒無外事。麻衣草座亦容身。相逢盡道休官好。林下何曾見一人。自家乃是彌陀寺中一個五戒便是。今日俺寺中建一個無礙道場。不揀甚麼人。或是薦悼雙親。保安身己的。都來這裡聚會。真個好寺院好道場呵。<span class="科">內問介</span>怎見得好寺院。<span class="科">末</span>但見蘭若莊嚴。蓮臺整肅。佛殿嵯峨耀金璧。回廊繚繞畫丹青。千層塔高聳侵雲。半空中時聞清鐸。七寶樓晶光耀日。六時裡頻扣洪鐘。松下山門。紅塵不到。竹邊僧舍。白日難消。阿羅漢神像威儀。如靈山三十六萬億佛祖。比丘僧戒行清潔。似秪園千二百五十人俱。且看旛影石壇高。惟有棋聲花院靜。休提清淨法界。且說嚴肅道場。只見珠幢寶蓋影飄颻。玉磬金鐘聲斷續。龍瓶中插九品紅蓮。開淨土春秋不老。鳳蠟內吐千枝絳蕊。照佛天晝夜常明。齊整整的貝葉同翻。撲簌簌的天花亂墜。旃檀林裡。爇着清淨香道德香。香積廚中。獻這禪悅食法喜食。人人在十洲三島。個個淨五蘊六根。擊大法鼓。吹大法螺。仙樂一齊奏動。開甘露門。入甘露城。幽魂盡獲超昇。正是寄言苦海林中客。好向靈山會上修。今日寺中建設大會。怕有官員貴客來此遊玩。不免將着疏頭就抄化幾文香錢。添助支費。道猶未了。遠遠望見兩個官人來到。<span class="科">淨丑扮風子上</span></p>
        
        <p class="曲"><span class="牌">縷縷金</span><span class="科">淨</span>胡廝𠲮<a epub:type="noteref" href="#char08"><spu>註</spu></a>兩喬才。家中無宿火。有甚強追陪。<span class="科">丑</span>我自來粧風子。如今難悔。向叢林深處且徘徊。特來看佛會。</p><aside epub:type="footnote" id="char08"><p>「⿰口巠」</p></aside>
        
        <p class="白"><span class="科">末</span>官人請坐告茶。<span class="科">淨</span>五戒。你這佛會。支費太多。<span class="科">末</span>便是。官人休怪冒凟。今日天與之幸。得遇兩位貴客到此。斗膽抄化幾文香錢。添助支費則個。<span class="科">丑</span>五戒。你要抄化。將疏頭來看。錢是儻來之物。那裡不使。那裡不用。<span class="科">淨</span>兄弟。你說得是。俺這般人。那一日不使幾貫鈔。我便捨他五錠。<span class="科">丑</span>我也捨他五錠。<span class="科">末</span>如此多謝官人。<span class="科">淨</span>呀。遠遠望見一個婦人來。且是生得有些意思。<span class="科">丑</span>真個有一婦人來。背着一面琵琶。到和你家姐姐廝像。<span class="科">淨</span>休胡說。遠觀不審。近覷分明。<span class="科">旦上</span></p>
        
        <p class="曲"><span class="牌">前腔</span>途路上。實難捱。盤纏都使盡。好狼狽。試把琵琶撥。逢人乞丐。薦公婆魂魄免沈埋。特來赴佛會。</p>
        
        <p class="白">奴家且喜已到洛陽。聞說今日彌陀寺中做佛會。不免就此抄化幾文鈔。追薦公公婆婆則個。<span class="科">末</span>道姑請裡面赴齋。<span class="科">旦</span>多謝。多謝。<span class="科">淨</span>道姑。你背着甚麼東西。<span class="科">旦</span>是奴家公婆的真容。<span class="科">淨</span>道姑你從那里來。</p>
        
        <p class="曲"><span class="牌">銷金帳</span><span class="科">旦</span>聽奴訴與。奴是良人婦。為兒夫相擔誤。<span class="夾白"><span class="科">淨</span>他怎的擔誤你。<span class="科">旦</span></span>他一向赴選及第。未歸鄉故。飢荒喪了。喪了親的舅姑。<span class="夾白"><span class="科">丑</span>你丈夫既不在家。喪了公婆。誰人與你安葬。<span class="科">旦</span>苦。</span>我造墳墓。<span class="夾白"><span class="科">淨</span>你如今來這裡做甚麼。<span class="科">旦</span></span>今為尋夫來到此。<span class="夾白"><span class="科">丑</span>你丈夫在那裡。<span class="科">旦</span></span>未知他在何處所。</p>
        
        <p class="白"><span class="科">淨</span>道姑。你抱着這個琵琶做甚麼。<span class="科">旦</span>奴家將此琵琶彈一兩個曲兒。抄化幾文鈔。就此寺中追薦公婆。<span class="科">丑</span>元來如此。道姑。你會彈甚麼曲兒。你會彈也兒四麼。<span class="科">旦</span>不會。<span class="科">淨</span>你會彈八俏手麼。<span class="科">旦</span>也不會。奴家只會彈些行孝曲兒。<span class="科">末</span>道姑。難得這兩位官人在此。你好生彈一兩個曲兒伏侍他。等他重重賞你。<span class="科">旦</span>既然如此。只怕奴家彈得不好。望官人休責。<span class="科">丑</span>你只管好好的彈。我重重賞賜你。<span class="科">旦</span>官人請坐聽着。<span class="科">彈介</span>凡人養子。懷抱最艱辛。欲語未能行未得。此際苦雙親。</p>
        
        <p class="曲"><span class="牌">前腔</span>凡人養子。最是十月懷擔苦。更三年勞役抱負。休言他受濕推乾。萬千勞苦。真個千般愛惜。萬般回護。兒有些不安。父母驚惶無措。直待可了。可了歡欣似初。</p>
        
        <p class="白"><span class="科">淨</span>彈得好。彈得好。<span class="科">末</span>真個彈得好。<span class="科">丑</span>錢鈔那裡不使。我且先與你一領好襖子。<span class="科">脫衣與旦介</span>道姑你再彈一彈。<span class="科">旦</span>官人請坐聽着。<span class="科">彈介</span>孩兒漸長成。父母漸歡欣。教語教行并教禮。一意望成人。</p>
        
        <p class="曲"><span class="牌">前腔</span>兒行幾步。父母歡欣相顧。漸能言能走路。指望飲食羹湯。自朝及暮。懸懸望他。望他不知幾度。為擇良師。只怕孩兒愚魯。略得他長俊。可便歡欣賞賜。</p>
        
        <p class="白"><span class="科">丑</span>彈得好。彈得好。<span class="科">末</span>真個彈得好。<span class="科">淨</span>錢鈔那里不用。我也先與你一領好襖子。<span class="科">脫衣與旦介</span>道姑。你再彈一彈。<span class="科">旦</span>官人請坐聽着。<span class="科">彈介</span>勤於教道。暮史及朝經。願得榮親并耀祖。一舉便成名。</p>
        
        <p class="曲"><span class="牌">前腔</span>朝經暮史。教子勤詩賦。為春闈催教赴。指望他耀祖榮親。改換門戶。懸懸望他。望他腰金衣紫。兒在程途。又怕餐風宿露。求神問卜。把歸期暗數。</p>
        
        <p class="白"><span class="科">丑</span>彈得好。彈得好。<span class="科">末</span>實是彈得好。<span class="科">丑</span>錢鈔是人賺來的。我再與你一領襖子。<span class="科">脫衣與旦介末</span>元來裡面都是破衣裳呵。官人把襖子都脫了。身上這般寒。甚麼意思。<span class="科">淨</span>寒由他自寒。不可壞了局面。咱每這般人興頭來了。使鈔慣了。怕甚麼寒。道姑。你再唱唱。<span class="科">末</span>道姑你再彈。且看他再把甚麼與你。<span class="科">旦彈介</span>孩兒在外。須早回程。忤逆男兒并孝子。報應甚分明。</p>
        
        <p class="曲"><span class="牌">前腔</span>兒還念父母。及早歸鄉土。看慈烏亦能返哺。莫學我的兒夫。把雙親擔誤。常言養子。養子方知父母。算那忤逆男兒。和孝順爹娘之子。若無報應。果是乾坤有私。</p>
        
        <p class="白"><span class="科">末</span>彈得好。彈得好。<span class="科">淨</span>他彈得自好。唱得自好。我沒甚麼與他了。<span class="科">末笑介</span>可知道。<span class="科">淨作寒介丑</span>兄弟。我和你這般的走回家去。成甚麼模樣。<span class="科">淨</span>我只賴五戒取衣裳便罷。<span class="科">末</span>呀。你扯我怎的。<span class="科">丑</span>扯你怎的。你倒妝成騙局。把我每的衣裳都剝去了。<span class="科">末</span>咳。我幾曾妝局騙你。是你自把衣裳與他。<span class="科">淨</span>禿驢。你道不曾妝局騙我。我看見道姑彈了。喝一聲采。你也喝一聲采。只管攛掇我把衣裳與他。這不是妝局騙我。<span class="科">丑</span>你不取還我。我扯你到洛陽縣裡去。<span class="科">末</span>天那。我不曾見這般沒行止的人。道姑。沒奈何了。把衣裳還他去罷。<span class="科">旦</span>衣服在這裡。拿還他去。既不情願。我要他做甚麼。<span class="科">丑</span>錢鈔雖則那裡不用。只是寒冷又忍不得。<span class="科">穿衣介淨</span>道姑。方纔說道你彈得好。唱得好。我如今尋思起來。你彈得也不好。唱得也不好。你不信時。再彈唱一和看看。<span class="科">旦</span>奴家也彈不得了。也唱不得了。<span class="科">淨</span>可知道不敢再彈唱了。<span class="科">丑</span>兄弟。他既不敢彈唱了。我和你且回家去。<span class="科">淨</span>說得是。我和你回去罷。<span class="科">丑</span>五戒。我小子不是豪富。<span class="科">末</span>枉了教你題疏。你衣裳敢是借的。<span class="科">淨丑</span>可知道我腿上無個布袴。<span class="科">末並下旦</span>一斟一酌。莫非前定。奴家準擬今日抄化幾文錢鈔。就此追薦公婆。誰知撞着這兩個風子。攪鬧了一場。如今雖沒東西備辦奠禮。且將公婆真容掛在此。拜囑一番。以表來意罷了。<span class="科">掛真容拜介</span></p>
        
        <p class="曲"><span class="牌">賞秋月</span>在途路歷盡多辛苦。把公婆魂魄來超度。焚香禮拜祈回護。願相逢我丈夫。<span class="科">末丑隨生上</span></p>
        
        <p class="曲"><span class="牌">縷縷金</span><span class="科">生</span>時不利。命多乖。雙親在途路上。怕生災。<span class="夾白"><span class="科">末丑</span>相公。</span>此是彌陀寺。略停車蓋。<span class="科">合</span>辦虔誠懇禱拜蓮臺。特來赴佛會。</p>
        
        <p class="白"><span class="科">丑</span>道姑迴避。<span class="科">旦</span>正是。在他簷下過。怎敢不低頭。<span class="科">慌下失真容介生</span>那得這軸畫像。<span class="科">丑</span>敢是適間道姑遺下的。<span class="科">生</span>叫他轉來。將還他去。<span class="科">丑叫不應介</span>去遠了。叫不應。<span class="科">生</span>既叫不應。且與他收下。左右。喚和尚過來。<span class="科">淨扮和尚上</span></p>
        
        <p class="曲"><span class="牌">前腔</span>能喫酒。會噇齋。喫得醺醺醉。便去摟新戒。講經和回向。全然尷尬。你官人若是有文才。休來看佛會。</p>
        
        <p class="白"><span class="科">相見介</span>和尚。下官為迎取父母來此。不知路上安否何如。特來三寶面前。祈求保佑。<span class="科">淨</span>元來如此。小僧先請佛。</p>
        
        <p class="曲"><span class="牌">佛賺</span>如來本是西方佛。西方佛卻來東土救人多。救人多。結跏趺坐坐蓮花。丈六金身最高大。他是十方三界第一個大菩薩。摩訶薩。摩訶般若波羅糖。　　<span class="夾白"><span class="科">末</span>和尚你念差了。是波羅密。<span class="科">淨</span></span>糖也這般甜。密也這般甜。南無南無十方佛十方法十方僧。上帝好生不好殺。好人還有好提掇。惡人還有惡鑑察。好人成佛是菩薩。惡人做鬼做羅剎。第一滅卻心頭火。心頭火。第二解開眉間鎖。眉間鎖。第三點起佛前燈。佛前燈。真個是好也快活我。快活我。諸惡莫作。奉勸世上人則個。浪裡梢公牢把舵。行正路。莫蹉跎。大家卻去誦彌陀。誦彌陀。善男信女笑呵呵。聽大法鼓鼕鼕鼕鼕。聽大法鐃乍乍乍乍。手鐘搖動陳陳陳陳。獅子能舞鶴能歌。木魚亂敲逼逼剝剝。海螺響處𠾛𠾛𠾛𠾛<a epub:type="noteref" href="#char09"><spu>註</spu></a>。積善道場隨人做。伏願老相公老安人小夫人萬里程途悉安樂。南無菩薩薩摩訶。金剛般若波羅密。</p><aside epub:type="footnote" id="char09"><p>「⿰口黃」～～～</p></aside>
        
        <p class="白">小僧請佛了。請相公上香。通達情旨。<span class="科">生炷香拜介</span></p>
        
        <p class="曲"><span class="牌">江兒水</span><span class="科">生</span>如來證明。聽蔡邕啟。我雙親在途路。不知如何的。仰惟菩薩大慈悲。<span class="科">合</span>龍天鑑知。龍神護持。護持着登山渡水。</p>
        
        <p class="曲"><span class="牌">前腔</span><span class="科">淨</span>如來證明。鑑茲情旨。蔡邕的父母。望相保庇。仰惟功德不思議。<span class="科">合前</span></p>
        
        <p class="曲"><span class="牌">前腔</span><span class="科">末</span>我東人鎮日常懷憂慮。只愁二親在路途裡。孝思誠意感神祗。<span class="科">合前</span></p>
        
        <p class="曲"><span class="牌">前腔</span><span class="科">丑</span>我聞知做會。特來隨喜。饅頭素食多多與。若還不與。我自入齋廚去取。<span class="科">合前淨</span></p>
        
        <p class="白">我佛有緣蒙寵渥。<span class="科">生</span>願親路上悉平安。<span class="科">末</span>因過竹院逢僧話。<span class="科">丑</span>又得浮生半日閒。<span class="科">並下旦復上</span></p>
        
        <p class="曲"><span class="牌">縷縷金</span>原來是蔡伯喈。馬前都喝道狀元來。料想雙親像。他每留在。敢天教我夫婦再和諧。都因這佛會。</p>
        
        <p class="白">正是不因漁父引。怎得見波濤。方纔那官人。奴家詢問起來。是蔡伯喈。好也好也。今日也會相見。只一件。奴家慌忙中失去了公婆真容。想必是他收下。且待明日逕投他家裡去。以乞丐為由。問取消息。倘或天天可憐。因此相會。也不見得。</p>
        
        <p class="落詩">今朝喜見那喬才。<br />真容收去可疑猜。<br />縱使侯門深似海。<br />從今引得外人來。</p>
        
        <h2 id=ch35 class="chapter"><span class="齣題">第三十五齣　兩賢相遘</span></h2>
        
        <p class="曲"><span class="牌">十二時</span><span class="科">貼上</span>心事無靠託。這幾日翻成悶也。父意方回。夫愁稍可。未卜程途裡的如何。教我怎生放下。</p>
        
        <p class="白">不如意事常八九。可與人言無二三。奴家自嫁蔡伯喈之後。見他常懷憂悶。廢盡心機去問他。他又不說。比及奴家知道。去對爹爹說。要和他同去奉事雙親。誰想爹爹不肯。被奴家道了幾句。幸喜爹心回轉。教人去取他爹媽媳婦。又不知他行人路上安否如何。為這些事。教我擔了多少煩惱。又一件。公婆早晚到來。只是要一兩個精細人去伏侍他。我府裡雖則有使喚的。那里中用。怎生得精細婦人。與他使喚方好。院子那裡。<span class="科">末上</span>書當快意讀易盡。客有可人期不來。世上幾般能稱意。光陰何況苦相催。夫人有何使令。<span class="科">貼</span>院子。我府中缺少幾個使喚的。便與我去街坊上尋問有精細的婦人。討一兩個來用。<span class="科">末</span>小人理會得。踏破鐵鞋無覓處。得來全不費工夫。<span class="科">旦上</span></p>
        
        <p class="曲"><span class="牌">遶地遊</span>風餐水宿。甚日能安妥。問天天怎生結果。</p>
        
        <p class="白">府幹哥。稽首。<span class="科">末</span>道姑何來。<span class="科">旦</span>遠方人氏。<span class="科">末</span>到此何幹。<span class="科">旦</span>特來抄化。<span class="科">末</span>少待。通報夫人。精細婦人到沒有。正遇一個道姑。在門首抄化。<span class="科">貼</span>着他裡面來。<span class="科">末</span>道姑。夫人着你裡面相見。<span class="科">貼作相見介</span></p>
        
        <p class="曲"><span class="牌">前腔</span><span class="科">貼</span>梳妝淡雅。看豐姿堪描堪畫。是何人近來問咱。</p>
        
        <p class="白"><span class="科">旦</span>夫人稽首。<span class="科">貼</span>道姑何來。<span class="科">旦</span>貧道遠方人氏。<span class="科">貼</span>到此何幹。<span class="科">旦</span>特來府中抄化。<span class="科">貼</span>你有甚本事。來此抄化。<span class="科">旦</span>貧道不敢誇口。大則琴棋書畫。小則針指工夫。次則飲食肴饌。頗諳一二。<span class="科">貼</span>道姑。你有這等本事。在街坊上抄化也生受。何似在我府中喫些安樂茶飯如何。<span class="科">旦</span>若得如此。感恩非淺。只怕貧道沒福。無可稱夫人之意。<span class="科">貼</span>院子。道姑是遠方人氏。須要問他來歷詳細。方可留他。<span class="科">末</span>道姑。我且問你。你是從幼出家的。還是在嫁出家的。<span class="科">旦</span>貧道在嫁出家的。<span class="科">貼</span>院子。從幼出家的怎麼說。在嫁出家的怎麼說。<span class="科">末</span>告夫人知道。從幼出家是沒丈夫的。在嫁出家是有丈夫的。那道姑是有丈夫的。<span class="科">貼</span>呀。險些兒差了。他既有丈夫的。難以收留。院子。你多打發些齋糧與他。教他別處抄化去。<span class="科">末</span>道姑。夫人說你有丈夫。多打發齋糧與你。別處去抄化罷。<span class="科">旦</span>天那。我不合說有丈夫的。府幹哥。貧道非因抄化來。卻是尋取丈夫的。<span class="科">貼</span>元來如此。道姑。我且問你。你丈夫姓甚名誰。<span class="科">旦背說介</span>夫人問我丈夫姓名。若直說出來。恐怕夫人嗔怪。若不和他說。此事又終難隱忍。我如今且把蔡伯喈三字拆開與他說。看他意兒何如。再作道理。夫人。貧道丈夫姓祭名白諧。人人都說道在牛府中廊下住。敢是夫人也知道。<span class="科">貼</span>我那裡知道。院子。你管各廊房。有那姓祭名白諧的麼。<span class="科">末</span>小人管許多廊房。並沒有這個人。<span class="科">貼</span>道姑。我這裡沒有。你可到別處去尋。休得要誤了你。<span class="科">旦</span>天那。人人道我丈夫在貴府廊下住。如今既道是沒有。奴家想起來莫不是死了呵。咳。丈夫。你若是死了。教我倚着誰人。<span class="科">哭介貼</span>可憐這婦人。你且不須愁煩。權住在府中。我着院子到街坊上訪問你丈夫蹤跡。你意下如何。<span class="科">旦</span>若得如此。再造之恩。<span class="科">貼</span>道姑。只一件。你在我府中。休要恁般打扮。我與你換了這衣妝。<span class="科">旦</span>貧道不敢換。<span class="科">貼</span>因甚不敢換。<span class="科">旦</span>貧道有一十二年大孝在身。所以不敢換。<span class="科">貼</span>呀。大孝不過三年。如何有一十二年。<span class="科">旦</span>貧道公公死了三年。婆婆死了三年。薄倖兒夫。久留都下。一竟不還。替他帶六年。共成一十二年。<span class="科">貼</span>咳。有這等孝行的婦人。道姑。你雖然如此。爭奈老相公最嫌人這般打扮。院子。你可叫惜春取妝奩衣服出來。<span class="科">末</span>畫堂傳懿旨。幽閣取妝資。<span class="科">丑</span>寶劍賣與烈士。紅粉贈與佳人。夫人。妝奩衣服在此。<span class="科">貼</span>道姑。你且臨鏡改換則個。<span class="科">旦</span>天那。如何是好。<span class="科">照鏡介</span>咳。鏡兒。我自從嫁與蔡家。只兩月梳妝。這幾時不曾照你。呀。好苦。元來都這般消瘦了。</p>
        
        <p class="曲"><span class="牌">二郎神</span>容瀟灑。照孤鸞。嘆菱花剖破。<span class="夾白"><span class="科">貼</span>道姑。你不梳妝。且換了衣裳。<span class="科">旦看衣介</span></span>記翠鈿羅襦當日嫁。誰知他去後。釵荊裙布無些。<span class="夾白"><span class="科">貼</span>道姑。你不換衣服。且帶着這釵兒。<span class="科">旦看釵介</span></span>他金雀釵頭雙鳳朵。<span class="夾白">奴家若帶了呵。</span>可不羞殺人形孤影寡。<span class="夾白"><span class="科">貼</span>道姑。你不帶釵兒。且簪些花朵。別些吉凶。<span class="科">旦看花介</span></span>說甚麼簪花捻牡丹。教人怨着嫦娥。</p>
        
        <p class="曲"><span class="牌">前腔</span><span class="科">貼</span>嗟呀。他心憂貌苦。真情怎假。只為着公婆珠淚墮。<span class="夾白">道姑。</span>我公婆自有。不能彀承奉杯茶。你比我沒個公婆承奉呵。不枉了教人做話靶。<span class="夾白">我且問你。</span>你公婆。為甚的雙雙命掩黃沙。</p>
        
        <p class="曲"><span class="牌">囀林鶯</span><span class="夾白"><span class="科">旦</span>苦。</span>荒年萬般遭坎坷。丈夫又在京華。糟糠暗喫擔飢餓。公婆死。賣頭髮去埋他。把孤墳自造。土泥盡是我麻裙包裹。<span class="夾白"><span class="科">貼</span>這道姑好誇口。<span class="科">旦</span></span>也非誇。手指傷。血痕尚染衣麻。</p>
        
        <p class="曲"><span class="牌">前腔</span><span class="夾白"><span class="科">貼</span>道姑。</span>愁人見說愁轉多。使我珠淚如麻。<span class="夾白"><span class="科">旦</span>夫人。你淚下為何。<span class="科">貼</span>道姑。</span>我丈夫久別雙親下。<span class="夾白"><span class="科">旦</span>他怎的不回家去。<span class="科">貼</span></span>他要辭官家去。被我爹蹉跎。<span class="夾白"><span class="科">旦</span>他家有妻麼。<span class="科">貼</span></span>他妻雖有麼。怕不似恁會看承爹媽。<span class="夾白"><span class="科">旦</span>他爹媽如今在那里。<span class="科">貼</span></span>在天涯。<span class="夾白"><span class="科">旦</span>夫人。何不取他同來一處。<span class="科">貼</span></span>教人去請。知他路途上如何。</p>
        
        <p class="曲"><span class="牌">啄木鸝</span><span class="科">旦</span>聽言語。教我悽愴多。料想他每也非是假。<span class="夾白"><span class="科">背說介</span>我且把句言語來試他一試。</span>他那裡既有妻房。取將來怕不相和。<span class="夾白"><span class="科">貼</span>道姑。</span>但得他似你能掗靶。我情願讓他居他下。只愁他。程途上苦辛。教人望得眼巴巴。</p>
        
        <p class="曲"><span class="牌">前腔</span><span class="科">旦</span>錯中錯。訛上訛。只管在鬼門前空占卦。<span class="夾白">夫人。</span>若要識蔡伯喈妻房。<span class="夾白"><span class="科">貼</span>他在那裡。<span class="科">旦</span></span>奴家便是無差。<span class="夾白"><span class="科">貼</span>呀。</span>你果然是他非謊詐。<span class="夾白"><span class="科">旦</span>夫人。奴家豈敢誑言。<span class="科">貼</span></span>你原來為我喫折挫。為我受波查。教伊怨我。教我怨爹爹。</p>
        
        <p class="白"><span class="科">貼</span>姐姐請上坐。待奴家見禮。<span class="科">旦</span>奴家怎敢。</p>
        
        <p class="曲"><span class="牌">金衣公子</span><span class="科">貼</span>一樣做渾家。我安然。你受禍。你名為孝婦。我被傍人罵。<span class="夾白"><span class="科">旦</span>呀。傍人罵夫人怎的。<span class="科">貼</span></span>公死為我。婆死為我。<span class="夾白">姐姐。</span>我情願把你孝衣穿着。把濃妝罷。<span class="科">合</span>事多磨。冤家到此。逃不得這波查。</p>
        
        <p class="曲"><span class="牌">前腔</span><span class="夾白"><span class="科">旦</span>夫人。</span>他當原也是沒奈何。被強來。赴選科。辭爹不肯聽他話。<span class="夾白"><span class="科">貼</span>姐姐。他在這裡豈不要回來。</span>辭官不可。辭婚不可。<span class="科">旦</span>只為三不從。做成災禍天來大。<span class="科">合前貼</span></p>
        
        <p class="白">姐姐休怪奴家說。我教你改換衣妝。你又不肯。只怕相公見你這般襤褸。萬一不肯相認。如何是好。我想起來。相公往常朝回時。便入書館中看文章。姐姐既是無所不通。何似去書館中寫幾句言語打動他。那時節我與說個明白。卻不好。<span class="科">旦</span>夫人說得是。便寫得不好。也索從命。</p>
        
        <p class="落詩">無限心中不平事。<br />幾番清話又成空。<br />一葉浮萍歸大海。<br />人生何處不相逢。</p>
        
        <h2 id=ch36 class="chapter"><span class="齣題">第三十六齣　孝婦題真</span></h2>
        
        <p class="白"><span class="科">末上</span>為問當年素服儒。于今腰下佩金魚。分明有個朝天路。何事男兒不讀書。自家乃是蔡相公府中一個院子。我相公雖居鳳閣鸞臺。常在螢窗雪案。退朝之暇。手不停批。閒居之際。口不絕吟。如今將次回府。不免灑掃書館。聽候相公到來。真個好書館。但見明窗瀟灑。碧紗內煙霧輕盈。淨几端嚴。青氈上塵埃不染。粉壁間掛三四幅名畫。石牀上安一兩張古琴。緗帙縹囊。數起看何止一萬卷。牙籤犀軸。乘將來彀有三十車。芸葉分香走魚蠹。芙蓉藏粉養龍賓。鳳咮馬肝。和那鸜鵒眼。無非奇巧。兔毫麜尾。和那犀象管。分外精神。積金花玉版之箋。列錦紋銅綠之格。正是休誇東壁圖書府。賽過西垣翰墨林。且住着。我相公昨日在彌陀寺中燒香。拾得一軸畫像。不知甚麼故事。相公當時教我收下。我如今也將來掛在此間。我相公博學多才。必然曉得這故事。正是早知不入時人眼。多買胭脂畫牡丹。<span class="科">下旦上</span></p>
        
        <p class="曲"><span class="牌">天下樂</span>一片花飛故苑空。隨風飄泊到簾櫳。玉人怪問驚春夢。只怕東風羞落紅。</p>
        
        <p class="白">階下落紅三四點。錯教人恨五更風。當初只道蔡伯喈貪名逐利。不肯回家。元來被人逗留在此。奴家昨日抄化來到這裡。感得牛氏夫人收錄。又怕伯喈見我一身襤褸。不肯廝認。教我到書館中題幾句言語打動他。奴家只得從命。來到此間。卻寫在那處好。呀。公婆真容。元來也掛在此。<span class="科">哭拜介</span>我如今就將公婆真容背後題詩幾句便了。苦。向日受飢荒。雙親俱死亡。如今題詩句。報與薄情郎。</p>
        
        <p class="曲"><span class="牌">醉扶歸</span><span class="夾白">丈夫。</span>我有緣千里能相會。難道是無緣對面不相逢。鳳枕鸞衾也曾共。<span class="夾白">今日呵。</span>到憑着兔毫繭紙將他動。<span class="夾白">休休。</span>畢竟一齊分付與東風。把往事如春夢。</p>
        
        <p class="白"><span class="科">題介</span>崑山有良璧。鬱鬱璠璵姿。嗟彼一點瑕。掩此連城瑜。人生非孔顏。名節鮮不虧。拙哉西河守。胡不如皋魚。宋弘既以義。王允何其愚。風木有餘恨。連理無傍枝。寄與青雲客。慎勿乖天彝。</p>
        
        <p class="曲"><span class="牌">前腔</span>縱使我詞源倒流三峽水。<span class="夾白">丈夫。</span>只怕你胸中別是一帆風。<span class="夾白">牛氏夫人見我衣裳襤褸。怕伯喈不肯相認。</span>還是教妾若為容。<span class="夾白">我若不寫詩打動他呵。夫人。</span>只怕為你難移寵。<span class="夾白"><span class="科">掛真容介</span>休休。</span>縱認不得這丹青貌不同。<span class="夾白">我的筆蹟。兀自如舊。</span>若認得我翰墨。教心先痛。</p>
        
        <p class="白">奴家題詩已了。不免說與夫人知道。待伯喈來看。莫不是天教相逢。在此一遭。也未見得。</p>
        
        <p class="落詩">未卜兒夫意。<br />全憑一首詩。<br />得他心肯日。<br />是我運通時。</p>
        
        <h2 id=ch37 class="chapter"><span class="齣題">第三十七齣　書館悲逢</span></h2>
        
        <p class="曲"><span class="牌">鵲橋仙</span><span class="科">生上</span>披香侍宴。上林遊賞。醉後人扶馬上。金蓮花炬照回廊。正院宇梅梢月上。</p>
        
        <p class="白">日晏下彤闈。平明登紫閣。何如在書案。快哉天下樂。自家早臨長樂。夜直嚴更。召問鬼神。或前宣室之席。光傳太乙。時頒天祿之藜。惟有戴星衝黑出漢宮。安能滴露研硃點周易。俺這幾日且喜朝無繁政。官有餘閒。庶可留志於詩書。從事於翰墨。正是事業要當窮萬卷。人生須是惜分陰。<span class="科">看書介</span>這是甚麼書。是尚書。呀。這堯典道。虞舜父頑母嚚象傲。克諧以孝。咳。他父母那般相待他。他猶自克諧以孝。我父母虧了我甚麼。我倒不能彀奉養他。看甚麼尚書。這是甚麼書。是春秋。呀。春秋中穎考叔曰。小人有母。未嘗君之羹。請以遺之。咳。他有一口湯喫。兀自尋思着娘。我如今做官享天祿。倒把父母撇了。看甚麼春秋。天那。枉看這書。行不得濟甚麼事。你看那書中那一句不說着孝義。當元俺父母教我讀詩書。知孝義。誰知道反被詩書誤了我。還看他怎的。</p>
        
        <p class="曲"><span class="牌">解三酲</span>嘆雙親把兒指望。教兒讀古聖文章。似我會讀書的。倒把親撇漾。少甚麼不識字的。到得終奉養。<span class="夾白">書呵。</span>我只為其中自有黃金屋。反教我撇卻椿庭萱草堂。還思想。畢竟是文章誤我。我誤爹娘。</p>
        
        <p class="曲"><span class="牌">前腔</span>比似我做個負義虧心臺館客。到不如守義終身田舍郎。白頭吟記得不曾忘。綠鬢婦何故在他方。<span class="夾白">書呵。</span>我只為其中有女顏如玉。反教我撇卻糟糠妻下堂。還思想。畢竟是文章誤我。我誤妻房。</p>
        
        <p class="白">書既懶看他。且看這壁間山水古畫。散悶則個。呀。這一軸畫像。是我昨日在彌陀寺中燒香拾得的。如何院子也將來掛在此間。且看甚麼故事。<span class="科">看畫介</span></p>
        
        <p class="曲"><span class="牌">太師引</span>細端詳。這是誰筆仗。覷着他。教我心兒好感傷。<span class="科">細看介</span>好似我雙親模樣。<span class="夾白">差矣。我的媳婦會針指。便做是我的爹娘呵。</span>怎穿着破損衣裳。<span class="夾白">前日已有書來。</span>道別後容顏無恙。怎的這般淒涼形狀。<span class="夾白">且住。我這裡要寄一封書回去。尚不能彀。他那里呵。</span>有誰來往。直將到洛陽。<span class="夾白">天下也有面貌廝像的。</span>須知道仲尼陽虎一般龐。</p>
        
        <p class="白">我理會得了。</p>
        
        <p class="曲"><span class="牌">前腔</span>這是街坊誰劣相。砌莊家形衰貌黃。<span class="夾白">假如我爹娘呵。</span>若沒個媳婦來相傍。少不得也這般淒涼。敢是個神圖佛像。<span class="夾白">呀。卻怎的。我正看間。</span>猛可的小鹿兒心頭撞。<span class="夾白">這也不是神圖佛像。敢是當元的畫工有甚緣故。</span>丹青匠。由他主張。須知道毛延壽誤了王嬙。</p>
        
        <p class="白">若是個神圖佛像。背面必有標題。待我轉過來看。呀。元來有一首詩在上面。<span class="科">讀詩介</span>這廝好無禮。句句道着下官。等閒的怎敢到此。想必夫人知道。待我問。便知分曉。夫人那裡。</p>
        
        <p class="曲"><span class="牌">夜遊湖</span><span class="科">貼上</span>猶恐他心思未到。教他題詩句。暗裡相嘲。翰墨關心。丹青入眼。強如把語言相告。</p>
        
        <p class="白"><span class="科">生怒介</span>夫人。誰人到我書館中來。<span class="科">貼</span>沒有人。<span class="科">生</span>我前日去彌陀寺中燒香。拾得一軸畫像。院子不省得。也將來掛在這裡。甚麼人在背面題着一首詩。<span class="科">貼</span>敢是當元寫的。<span class="科">生</span>那裡是。墨蹟尚未曾乾。<span class="科">貼背介</span>我理會得了。相公。這詩如何說。請讀與奴家知道。<span class="科">生念詩介貼</span>相公。奴家不省其意。請解說一遍。與奴家曉得也好。<span class="科">生</span>崑山有良璧。鬱鬱璠璵姿。嗟彼一點瑕。掩此連城瑜。崑山是地名。產得好玉。價値連城。若有些兒瑕玷。便不貴重了。人生非孔顏。名節鮮不虧。孔子顏子是大聖大賢。德行渾全。大凡人非聖賢。能忠不能孝。能孝不能忠。所以名節多至欠缺。拙哉西河守。胡不如皋魚。西河守吳起。是戰國時人。魏文侯拜他為西河守。母死不奔喪。皋魚是春秋時人。只為周遊列國。父母死了。後來回歸。自刎而亡。宋弘既以義。王允何其愚。宋弘是光武時人。光武試把姐姐湖陽公主嫁他。宋弘不從。對道。貧賤之交不可忘。糟糠之妻不下堂。王允是桓帝時人。司徒袁隗要把侄女嫁他。他就休了前妻。娶了袁氏。風木有餘恨。連理無傍枝。孔子聽得皋魚哭啼。問其故。皋魚說道。樹欲靜而風不止。子欲養而親不在。西晉時東宮門有槐樹二株。連理而生。四傍皆無小枝。寄與青雲客。慎勿乖天彝。傳言與做官的。切莫違了天倫。<span class="科">貼</span>相公。那不奔喪和那自刎的。那一個是孝道。<span class="科">生</span>那不奔喪的是亂道。<span class="科">貼</span>相公。那不棄妻和那棄妻的。那一個是正道。<span class="科">生</span>那棄了妻的是亂道。<span class="科">貼</span>相公。比如你待要學那一個。<span class="科">生</span>呀。我的父母知他存亡如何。我決不學那不奔喪的見識。<span class="科">貼</span>相公。你雖不學那不奔喪的。且如你這般富貴。腰金衣紫。假有糟糠之婦。襤褸醜惡。可不辱沒了你。你莫不也索休了。<span class="科">生怒介</span>夫人。你說那裡話。縱是辱沒殺我。終是我的妻房。義不可絕。</p>
        
        <p class="曲"><span class="牌">鏵鍬兒</span><span class="夾白">夫人。</span>你說得好笑。可見你心兒窄小。<span class="夾白">我決不學那王允的見識。</span>沒來由漾卻苦李。再尋甜桃。<span class="夾白">古人云。棄妻止有七出之條。</span>他不嫉不淫與不盜。終無去條。<span class="夾白">那棄妻的</span>眾所誚。<span class="夾白">那不棄妻的</span>人所褒。縱然他醜貌。怎肯相休棄了。</p>
        
        <p class="曲"><span class="牌">前腔</span><span class="科">貼</span>伊家富豪。那更青春年少。看你紫袍掛體。金帶垂腰。<span class="夾白">做你的媳婦呵。</span>應須有封號。金花紫誥。必俊俏。須媚嬌。若還他醜貌。怎不相休棄了。</p>
        
        <p class="曲"><span class="牌">前腔</span><span class="夾白"><span class="科">生</span>夫人</span>你言顛語倒。惱得我心兒轉焦。莫不是你把咱奚落。特兀自妝喬。引得我淚痕交。撲簌簌這遭。<span class="夾白">這題詩的是誰。<span class="科">貼</span>相公。你問他待怎的。<span class="科">生</span>夫人。</span>他把我嘲。難恕饒。你說與我知道。怎肯干休罷了。</p>
        
        <p class="曲"><span class="牌">前腔</span><span class="夾白"><span class="科">貼</span>相公。</span>我心中忖料。想不是個薄情分曉。管教你夫婦會合在今朝。<span class="夾白">你還認得那題詩的麼。<span class="科">生</span>不認得。<span class="科">貼</span></span>伊家枉然焦。只怕你哭聲漸高。<span class="夾白"><span class="科">生</span>是誰。<span class="科">貼</span></span>是伊大嫂身姓趙。正要說與你知道。怎肯干休罷了。</p>
        
        <p class="白">姐姐有請。<span class="科">旦上</span></p>
        
        <p class="曲"><span class="牌">入賺</span>聽得鬧炒。敢是我兒夫看詩囉唣。<span class="夾白"><span class="科">貼</span>姐姐快來。<span class="科">旦</span></span>是誰忽叫。想是夫人召。必有分曉。<span class="夾白"><span class="科">貼</span>相公。</span>是他題詩句。你還認得否。<span class="夾白"><span class="科">生</span>他從那裡來。<span class="科">貼</span>相公。</span>他從陳留郡。為你來尋討。<span class="夾白"><span class="科">生認介</span>呀。我道是誰。元來是你呵。娘子。</span>你怎的穿着破襖。衣衫盡是素縞。莫不是我雙親不保。<span class="夾白"><span class="科">旦</span>官人。</span>從別後。遭水旱。我兩三人只道同做餓殍。<span class="夾白"><span class="科">生</span>張太公曾周濟你麼。<span class="科">旦</span></span>只有張公可憐。歎雙親別無倚靠。<span class="夾白"><span class="科">生</span>後來卻如何。<span class="科">旦</span></span>兩口顛連相繼死。<span class="夾白"><span class="科">生</span>苦。元來我爹娘都死了。娘子。那時如何得殯斂。<span class="科">旦</span></span>我翦頭髮賣錢送伊妣考。<span class="夾白"><span class="科">生</span>如今安葬了未曾。<span class="科">旦</span></span>把墳自造。土泥盡是我麻裙裹包。<span class="夾白"><span class="科">生</span>罷了。</span>聽伊言語。怎不痛傷噎倒。</p>
        
        <p class="白"><span class="科">生倒旦貼作扶起介旦</span>官人。這畫像就是你爹媽的真容。<span class="科">生哭拜介</span></p>
        
        <p class="曲"><span class="牌">小桃紅</span><span class="科">生</span>蔡邕不孝。把父母相拋。<span class="夾白">爹爹。我與你別時。豈知恁地。</span>早知你形衰耄。怎留聖朝。<span class="夾白">娘子。</span>你為我受煩惱。你為我受劬勞。謝你葬我爹。葬我娘。你的恩難報也。做不得養子能代老。<span class="科">合</span>這苦知多少。此恨怎消。天降災殃人怎逃。</p>
        
        <p class="白">娘子。這真容是誰畫的。</p>
        
        <p class="曲"><span class="牌">前腔</span><span class="科">旦</span>這儀容像貌。是我親描。<span class="夾白"><span class="科">生</span>娘子。路途遙遠。你那得盤纏。來到此間。<span class="科">旦低唱介</span></span>乞丐把琵琶撥。怎禁路遙。<span class="夾白">官人。</span>說甚麼受煩惱。說甚麼受劬勞。不信看你爹。看你娘。比別時兀自形枯槁也。我的一身難打熬。<span class="科">合前</span></p>
        
        <p class="曲"><span class="牌">前腔</span><span class="科">貼</span>設着圈套。被我爹相招。<span class="夾白">相公。</span>你也說不早。況音信杳。<span class="夾白">姐姐。</span>你為我受煩惱。為我受劬勞。<span class="夾白">相公。</span>是我誤你爹。誤你娘。誤你名不孝也。做不得妻賢夫禍少。<span class="科">合前</span></p>
        
        <p class="曲"><span class="牌">前腔</span><span class="科">生</span>我脫卻巾帽。解卻衣袍。<span class="夾白"><span class="科">貼</span>相公。</span>急上辭官表。共行孝道。<span class="夾白"><span class="科">生</span>夫人。只怕你去不得。<span class="科">貼</span>相公。</span>我豈敢憚煩惱。豈敢憚劬勞。同去拜你爹。拜你娘。親把墳塋掃也。使地下亡靈安宅兆。<span class="科">合前</span></p>
        
        <p class="曲"><span class="牌">餘文</span><span class="科">合</span>幾年間分別無音耗。奈千山萬水迢遙。<span class="夾白">天那。</span>只為三不從生出這禍苗。</p>
        
        <p class="落詩">只為君親三不從。<br />致令骨肉兩西東。<br />今宵賸把銀缸照。<br />猶恐相逢是夢中。</p>
        
        <h2 id=ch38 class="chapter"><span class="齣題">第三十八齣　張公遇使</span></h2>
        
        <p class="曲"><span class="牌">虞美人</span><span class="科">末上</span>青山古木何時了。斷送人多少。孤墳誰與掃荒苔。連塚陰風吹送紙錢遶。</p>
        
        <p class="白">冥冥長夜不知曉。寂寂空山幾度秋。泉下長眠人未醒。悲風蕭瑟起松楸。老漢曾受趙五娘囑託。教我為他看管墳塋。這兩日有些閒事。不曾看得。今日只索去走一遭。</p>
        
        <p class="曲"><span class="牌">步步嬌</span><span class="夾白">呀。</span>只見黃葉飄飄把墳頭覆。廝趕的皆狐兔。<span class="夾白"><span class="科">望介</span>敢是誰砍了樹木去。</span>為甚松楸漸漸疎。<span class="夾白"><span class="科">滑倒介</span>咳。甚麼絆我這一倒。</span>卻元來是苔把磚封。筍迸泥路。<span class="夾白">老員外。老安人。自古道未歸三尺土。難保百年身。已歸三尺土。難保百年墳。</span>只怕你難保百年墳<span class="夾白">我老夫在日。尚來為你看管。若老夫死後呵。</span>教誰添上你三尺土。<span class="科">丑扮李旺上</span></p>
        
        <p class="曲"><span class="牌">前腔</span>渡水登山多勞苦。來到這荒村塢。遙觀一老夫。試問他家住在何所。趲步向前行。<span class="夾白">呀。</span>卻是一所荒墳墓。</p>
        
        <p class="白"><span class="科">相見介末</span>小哥。你從那裡來。<span class="科">丑</span>小人從京都來。<span class="科">末</span>卻往那裡去。<span class="科">丑</span>奉蔡相公差至此。<span class="科">末</span>你相公是那里人。差你來有甚勾當。<span class="科">丑</span>我相公特差小人來請取他的太老爺太夫人和那小夫人。一同到洛陽去。<span class="科">末</span>你相公叫甚麼名字。<span class="科">丑</span>我相公的名字。小人怎敢說。<span class="科">末</span>荒僻去處。但說不妨。<span class="科">丑</span>我相公是蔡伯喈。<span class="科">末發怒介</span></p>
        
        <p class="曲"><span class="牌">風入松</span>你不須提起蔡伯喈。說着他每忒歹。<span class="夾白"><span class="科">丑</span>呀。他有甚歹處。<span class="科">末</span></span>他中狀元做官六七載。撇父母拋妻不采。<span class="夾白"><span class="科">丑</span>他父母在那裡。<span class="科">末</span></span>兀的這磚頭土堆。是他雙親在此中埋。</p>
        
        <p class="白"><span class="科">丑</span>呀。元來太老爺太夫人都死了呵。不知為甚的死了。</p>
        
        <p class="曲"><span class="牌">前腔</span><span class="科">末</span>一從他別後遇荒災。更無人倚賴。<span class="夾白"><span class="科">丑</span>這等是誰承直他兩個。<span class="科">末</span></span>虧他媳婦相看待。把衣服和釵梳都解。<span class="夾白"><span class="科">丑</span>解也須有盡時。<span class="科">末</span>便是。這小娘子解得錢來糴米。做飯與公婆喫。</span>他背地裡把糟糠自捱。公婆的反疑猜。</p>
        
        <p class="白"><span class="科">丑</span>公婆敢道他背後自喫丁些好東西麼。<span class="科">末</span>便是。後來呵。</p>
        
        <p class="曲"><span class="牌">前腔</span>他公婆的親看見。雙雙痛倒。無錢斷送。翦頭髮賣買棺材。<span class="夾白"><span class="科">丑</span>他那般無錢。如何築得這一所墳墓。<span class="科">末</span></span>他去空山裡。裙包土。血流指。感得神明助。與他築墳臺。</p>
        
        <p class="白"><span class="科">丑</span>自古道孝感天地。果然有此。這小娘子如今在那裡。</p>
        
        <p class="曲"><span class="牌">前腔</span><span class="科">末</span>他如今逕往帝都來。<span class="夾白"><span class="科">丑</span>他把甚麼做盤纏。<span class="科">末</span>小哥。我不瞞你。</span>他彈着琵琶做乞丐。<span class="夾白"><span class="科">丑</span>蔡相公特地差小人來取他父母妻子。如今太老爺太夫人既死了。小夫人卻又去了。如何是好。<span class="科">末</span>你謾着。我與你說與他父母知道便了。老員外。老安人。你孩兒做了官。如今差人來取你到京。同享富貴。你去也不去。<span class="科">哭介</span></span>叫他不應魂何在。空教我珠淚盈腮。<span class="夾白"><span class="科">丑</span>公公。你休啼哭。小人如今回去。教俺相公多多做些功果。追薦他便了。<span class="科">末笑介</span>他生不能養。死不能葬。葬不能祭。</span>這三不孝逆天罪大。空設醮。枉修齋。</p>
        
        <p class="白">你相公如今在那裡。<span class="科">丑</span>我相公如今入贅牛丞相府裡。</p>
        
        <p class="曲"><span class="牌">前腔</span><span class="夾白"><span class="科">末</span>小哥。</span>你如今疾忙便回。說我張老的道與蔡伯喈。<span class="夾白"><span class="科">丑</span>道甚麼來。<span class="科">末</span></span>道你拜別人的爹娘好美哉。親爹娘死。不値你一拜。<span class="夾白"><span class="科">丑</span>公公。你休錯埋冤了人。他要辭官。官裡不從。他要辭婚。我太師不從。也只是沒奈何了。<span class="科">末</span>恁的呵。</span>元來他也是無奈。好似鬼使神差。<span class="夾白">他當元在家不肯赴選。他的爹爹不從。他</span>這是三不從把他廝禁害。三不孝亦非其罪。<span class="夾白"><span class="科">丑</span>公公。你險些錯埋冤了人。<span class="科">末</span></span>這是他爹娘福薄運乖人生裡都是命安排。</p>
        
        <p class="白"><span class="科">丑</span>敢問公公高姓。<span class="科">末</span>小哥。我老漢不是別人。張太公的便是。當初蔡伯喈臨去之時。把父母囑付與我。如今他父母身死。小娘子又去京都尋他。將近去了個半月日。你如今回去。一路上但見一個婦人。道姑打扮。拿着一個琵琶。背着一軸真容的。便是你相公的小娘子。你把盤纏好好承直他去便了。<span class="科">丑</span>理會得。小人告別了。</p>
        
        <p class="落詩">雙親死了已無依。<br />今日回來也是遲。<br />夜靜水深魚不餌。<br />滿船空載月明歸。</p>
        
        <h2 id=ch39 class="chapter"><span class="齣題">第三十九齣　散髮歸林</span></h2>
        
        <p class="曲"><span class="牌">風入松慢</span><span class="科">外上</span>女蘿松柏望相依。況景入桑楡。他椿庭萱室齊傾棄。怎不想家山桃李。中雀誤看屏裡。乘龍難駐門楣。</p>
        
        <p class="白">自古道人無遠慮。必有近憂。自家當初不仔細。一時間不信我那院子的說話。定要招蔡伯喈為婿。指望養老百年。誰想道他父母俱亡。如今他媳婦逕來尋取。聞說我女孩兒也要和他同去。不知是否。待我喚院子出來問他。便知端的。院子那裡。<span class="科">末上</span>紋犀欲下意沈吟。棋局排來仔細尋。猶恐中間差一着。教人錯用滿枰心。相公有何鈞旨。<span class="科">外</span>院子。說道蔡狀元的父母身死。他媳婦來尋他。我的小姐也要和他同去。你知道麼。<span class="科">末</span>男女不知。老姥姥必知端的。<span class="科">外</span>如此叫老姥姥過來。<span class="科">淨上</span></p>
        
        <p class="曲"><span class="牌">光光乍</span>女婿要同歸。岳丈意何如。忽叫阿奴緣何的。想必與他做區處。</p>
        
        <p class="白"><span class="科">外</span>老姥姥。見說蔡狀元的父母身死。他的媳婦來此尋他。我的小姐也要和他同去。此事是否。<span class="科">淨</span>果是。小姐要同去。<span class="科">外</span>呀。我小姐同去做甚麼。<span class="科">淨</span>相公。他父母都死丁。只是一個媳婦支持。如今小姐要同他回去守服。有何不可。<span class="科">外怒介</span>我的小姐如何與別人帶孝。<span class="科">淨</span>相公息怒。聽老奴告稟。</p>
        
        <p class="曲"><span class="牌">古女冠子</span>媳婦事舅姑合體例。<span class="夾白">相公</span>怎不教女孩兒同去。當初是相公相留住。今日裡怨着誰。<span class="夾白"><span class="科">外</span>胡說。我不教女孩兒去。卻待怎的。<span class="科">淨</span>相公。</span>事須近禮。怎使聲勢。休道朝中太師威如火。那更路上行人口似碑。<span class="科">合</span>說起此事。費人區處。</p>
        
        <p class="曲"><span class="牌">前腔</span><span class="科">末</span>我相公只慮着多嬌女。怕跋踄萬山千水。<span class="夾白">相公只一件。</span>女生向外從來語。況已做人妻。夫唱婦隨。不須疑慮。這是藍田種玉結親誤。今日裡船到江心補漏遲。<span class="科">合前</span></p>
        
        <p class="曲"><span class="牌">前腔</span><span class="科">外</span>當初是我不仔細。誰知道事成差池。痛念深閨幼女多嬌媚。怎跋踄萬餘里。<span class="夾白">天那。</span>我嫡親更有誰。怎忍分離。<span class="夾白">罷罷。</span>不教愛女擔煩惱。也被傍人講是非。<span class="科">合前外</span></p>
        
        <p class="白">老姥姥。你和院子也說得是。只得由他去罷。<span class="科">淨</span>恰好狀元小姐都來了。<span class="科">生旦貼上</span></p>
        
        <p class="曲"><span class="牌">五供養</span><span class="科">生</span>終朝垂淚。為雙親使我心𤹤<a epub:type="noteref" href="#char06"><spu>註</spu></a>。<span class="科">貼</span>親墳須共守。只得離神京。<span class="夾白"><span class="科">生</span>夫人。</span>且商量個計策。猶恐你爹行不肯。<span class="科">合</span>若是他不肯。難說道君王有命。</p>
        
        <p class="白"><span class="科">相見介外</span>賢婿。我聞說你父母背棄。你媳婦來此相尋。此事果否。<span class="科">生</span>此事果然。愚婿正來稟知岳丈。<span class="科">外</span>這可是伯喈的媳婦麼。<span class="科">旦</span>奴家便是。<span class="科">外</span>賢哉。賢哉。<span class="科">貼</span>孩兒有一事。拜覆爹爹知道。娶妻所以養親。孔子云。生事之以禮。死葬之以禮。祭之以禮。若姐姐為蔡氏之婦。生能竭奉養之力。死能備棺椁之禮。葬能盡封樹之勞。孩兒亦為蔡氏婦。生不能供甘旨。死不能盡躄踊。葬不能事窀穸。以此思之。何以為人。誠得罪于舅姑。實有愧於姐姐。今特講于爹爹之前。願居于姐姐之下。<span class="科">外</span>賢哉吾女。道得是。道得是。<span class="科">旦</span>自古道人有貴賤。不可概論。夫人是香閨繡閣之名姝。奴家是裙布荊釵之貧婦。況承君命以成婚。難讓妾身而居右。<span class="科">外</span>五娘子。你今日既無父母。又喪公姑。恰便是我的女孩兒一般。況你身先歸于蔡氏。年又長于吾兒。此實當禮。不必多辭。<span class="科">生</span>你兩個只做姊妹相呼便了。<span class="科">眾</span>這個說得極是。<span class="科">生</span>愚婿今日拜辭岳丈。領二妻同歸故里。共行孝道。待服滿之後。再來侍奉尊顏。<span class="科">外</span>賢婿。我其實捨不得你去。今日你爹娘既不幸了。我也難再留你。<span class="科">貼</span>爹爹。孩兒暫別尊顏。實出無奈。爹爹善保尊體。不必掛牽。<span class="科">外哭介</span>孩兒。你如今去拜舅姑的墳墓。竟不念我。<span class="科">貼</span>爹爹放心。孩兒此去。不過三年之期。<span class="科">外悲介</span>苦。女兒終是向外。兀的不痛殺我也。<span class="科">眾</span>相公不須煩惱。<span class="科">生旦貼拜辭介</span></p>
        
        <p class="曲"><span class="牌">催拍</span><span class="科">生</span>念蔡邕為雙親命傾。遭不孝逆天罪名。今辭了帝廷。感岳丈慇懃。豈敢忘情。痛父母恩深。久負亡靈。<span class="科">合</span>辭別去。同到墳塋。心慼慼。淚盈盈。</p>
        
        <p class="曲"><span class="牌">前腔</span><span class="科">旦</span>念奴家離鄉背井。謝公相教孩兒共行。非獨故里榮。我泉下公婆。死也目瞑。<span class="夾白"><span class="科">外</span>五娘子。我女孩兒少長閨門。凡事望你看顧。<span class="科">旦</span></span>我自看承你孩兒。不須叮嚀。<span class="科">合前</span></p>
        
        <p class="曲"><span class="牌">前腔</span><span class="科">貼</span>覷爹爹衰顏皤鬢。思量起教人淚零。<span class="夾白">爹爹。</span>我進退不忍。<span class="夾白">我待不去呵。</span>誤了公婆。被人譏評。<span class="夾白">我待去呵。</span>撇了爹爹。沒人溫凊。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">外</span>孩兒。</span>此別去。你的吉凶未憑。再來時。我的存亡未審。<span class="夾白">賢婿。</span>吾今已老景。畢竟你沒爹娘。我沒親生。若是念骨肉。一家須早辦回程。<span class="科">合前</span></p>
        
        <p class="曲"><span class="牌">一撮棹</span><span class="夾白"><span class="科">生</span>岳丈。</span>你寬心等。何須苦掛縈。<span class="夾白"><span class="科">外</span>賢婿。</span>把音書寫頻頻寄郵亭。<span class="夾白"><span class="科">貼</span>老姥姥。</span>爹年老。伊家須是好看承。<span class="科">淨</span>程途裡。各願保安寧。<span class="科">旦</span>死別全無準。生離又難定。<span class="科">合</span>今去也。未知何日返神京。</p>
        
        <p class="白"><span class="科">外</span>你三人去。途中須要保重。<span class="科">生旦貼</span>謝得尊人掛念。</p>
        
        <p class="曲"><span class="牌">哭相思尾</span><span class="科">合</span>最苦生離難拋捨。未知再會何時也。</p>
        
        <p class="落詩">女婿今朝已別離。<br />老身孤苦有誰知。<br />夫唱婦隨同歸去。<br />一處思量一處悲。</p>
        
        <h2 id=ch40 class="chapter"><span class="齣題">第四十齣　李旺回話</span></h2>
        
        <p class="曲"><span class="牌">柳穿魚</span><span class="科">丑上</span>心忙似箭走如飛。歷盡艱辛有誰知。夜靜水寒魚不食。滿船空載月明歸。歸來後。到庭除。未知相公在何處。</p>
        
        <p class="白">李旺蒙老相公差去陳留。請取蔡相公的老員外老安人小娘子。不想他兩位老的都死了。小娘子又來了。教我空走這一遭。如今且未好對老相公說。先說與蔡相公知道。呀。怎的房門都閉了。敢是蔡相公入朝去了。小姐要幽靜。閉着門呵。開門開門。<span class="科">外上</span></p>
        
        <p class="曲"><span class="牌">翫仙燈</span>門外有人聲。是誰來諠譁鬧炒。</p>
        
        <p class="白"><span class="科">丑</span>老相公。是李旺。<span class="科">外</span>李旺。你回來了。你知道麼。我小姐和蔡相公都回家去了。<span class="科">丑</span>蔡相公小娘子曾到這裡不曾。<span class="科">外</span>我見他了。李旺。我且問你。蔡相公父母既死了。媳婦又來了。你到那裡。曾見甚麼人。</p>
        
        <p class="曲"><span class="牌">風帖兒</span><span class="夾白"><span class="科">丑</span>相公。</span>我到得陳留。逢着一個故老。在他爹娘墳上拜掃。<span class="夾白">他道他爹娘呵。</span>果然飢荒都喪了。他媳婦也來到。枉教人走這遭。</p>
        
        <p class="曲"><span class="牌">前腔</span><span class="夾白"><span class="科">外</span>李旺。</span>我如今去朝廷上表。奏蔡氏一門孝道。管取吾皇降丹詔。把他召。我自去陳留走一遭。</p>
        
        <p class="白"><span class="科">丑</span>老相公。這個趙氏。其實難得。<span class="科">外</span>便是。一家都難得。一來蔡伯喈不忘其親。二來趙五娘子孝于舅姑。三來我小姐又能成人之美。一門孝義如此。理當保奏。請行旌表。<span class="科">丑</span>相公道得最是。</p>
        
        <p class="落詩">五更三點奏朝廷。<br />今古難求此樣人。<br />管取一封天子詔。<br />表揚四海孝賢名。</p>
        
        <h2 id=ch41 class="chapter"><span class="齣題">第四十一齣　風木餘恨</span></h2>
        
        <p class="曲"><span class="牌">梅花引</span><span class="科">生旦貼眾侍上生</span>傷心滿目故人疎。看郊墟。盡荒蕪。<span class="科">旦貼</span>惟有青山添得個墳墓。<span class="科">合</span>慟哭無聲長夜曉。問泉下有人還聽得無。</p>
        
        <p class="誦"><span class="牌">玉樓春</span><span class="科">生</span>他鄉萬點思親淚。不能滴向家山地。<span class="科">旦</span>如今有淚滴家山。欲見雙親渾無計。　　<span class="科">貼</span>荒墳衰草連寒煙。蒼苔黃葉飛蘋蘩。<span class="科">生</span>欲聽雞聲來問寢。忽驚蟻夢先歸泉。<span class="科">旦</span>人生自古誰無死。嗟君此恨憑誰語。<span class="科">貼</span>可憐衰絰拜墳塋。不作錦衣歸故里。</p>
        
        <p class="白"><span class="科">生</span>夫人。此處便是爹媽墳墓。我和你先拜了雙親。還要去拜謝張太公。<span class="科">旦貼</span>正是如此。<span class="科">拜奠介</span></p>
        
        <p class="曲"><span class="牌">玉雁兒</span><span class="科">生</span>孩兒相誤。為功名擔擱了父母。都緣是孩兒不得歸鄉故。<span class="夾白">爹爹媽媽。</span>你怎便先歸黃土。乾坤豈容不孝子。名虧行缺不如死。只愁我死缺祭祀。<span class="科">合</span>對真容形衰貌枯。想靈魂悲咽痛苦。</p>
        
        <p class="曲"><span class="牌">前腔</span><span class="科">旦</span>百拜公姑。望矜憐恕責我夫。你孩兒贅居牛相府。日夜要歸難離步。<span class="夾白">你這新媳婦呵。</span>堅心雅意勸親父。同歸故里守孝服。今日雙親來廬墓。<span class="科">合前</span></p>
        
        <p class="曲"><span class="牌">前腔</span><span class="科">貼</span>不孝的媳婦。恨當初為我躭誤了丈夫。喫人談笑生何補。<span class="夾白">我待死呵。</span>又羞見公姑。<span class="夾白">公公婆婆。</span>我生前不能彀相奉侍。何如事你向黃泉路。<span class="夾白">只一件。我死了呵。</span>家中老父誰看顧。<span class="科">合前生</span></p>
        
        <p class="白">呀。只見朔風四起。瑞雪橫空。天氣甚冷。左右且迴避着。<span class="科">眾下末張太公上</span></p>
        
        <p class="曲"><span class="牌">前腔</span>樓臺銀鋪。遍青山渾如畫圖。乾坤似他衣衰素。故添個縞帶飛舞。你躄踊慟哭直恁苦那堪大雪添淒楚。<span class="夾白">事當逆來順受。</span>抑情就禮通今古。<span class="科">合前生</span></p>
        
        <p class="白">呀。張太公來了。卑人父母生死。皆蒙太公周濟。正道拜了父母墳塋。就到宅上拜謝。少效銜環之報。何勞太公先降。<span class="科">末</span>說那里話。蔡相公。你腰金衣紫。可惜令尊令堂相繼謝世。不得盡你孝心。正是樹欲靜而風不寧。子欲養而親不逮。這也是他命該如此。你今日榮歸故里。光耀祖宗。雖是他生前不能享你的祿養。死後亦得沾你的恩典。老夫苟延殘喘。又得相見。僥倖僥倖。你今在此廬墓。老夫合當陪伴。但有牛氏夫人在此。怕不穩便。暫且告別。再來相看。</p>
        
        <p class="落詩">多謝深恩不敢忘。<br />稍寬愁緒節悲傷。<br />親墳共掃添榮耀。<br />不負詩書教子方。</p>
        
        <h2 id=ch42 class="chapter"><span class="齣題">第四十二齣　一門旌奬</span></h2>
        
        <p class="曲"><span class="牌">逍遙樂</span><span class="科">生上</span>寂寞誰憐我。空對孤墳珠淚墮。<span class="科">旦</span>光陰撚指過三春。<span class="科">貼</span>幽途渺渺。滯魄沈沈。誰與招魂。</p>
        
        <p class="白"><span class="科">生</span>夫人。你看兩木連枝誰手栽。相馴白兔走墳臺。<span class="科">旦貼</span>無心動植呈祥瑞。否極應須會泰來。<span class="科">末上介</span>一封丹詔從天下。忽聽傳聞動郊野。說道旌表一門閭。未卜此為何人也。蔡相公。外面喧傳有詔書到此。旌表孝義。想必為足下而來。<span class="科">生</span>人間孝者亦多。卑人何足稱孝。假如大舜曾參之孝。亦是人子當盡之事。何足旌表。<span class="科">末</span>你說那裡話。老夫當初也只道你貪名逐利。撇了父母妻室。不肯還家。到如今纔得個分曉。孝經云。孝弟之至。通於神明。光於四海。無所不通。今見你墳頭。枯木生連理之枝。白兔有馴擾之性。祥瑞若此。吉慶必來。</p>
        
        <p class="曲"><span class="牌">六么令</span><span class="科">末</span>連枝異木新。見墳臺白兔如馴。禽獸草木尚懷仁。這一封丹詔必因君。<span class="科">合</span>料天也會相憐憫。</p>
        
        <p class="曲"><span class="牌">前腔</span><span class="科">生</span>皇恩若念臣。我也不圖祿及吾身。只愁恩不到雙親。空辜負這孤墳。<span class="科">合前</span></p>
        
        <p class="曲"><span class="牌">前腔</span><span class="科">旦</span>知他假與真。謝得公公報說殷勤。<span class="夾白">太公。</span>空教你為我受艱辛。今日裡。有誰旌表你門庭。<span class="科">合前</span></p>
        
        <p class="曲"><span class="牌">前腔</span><span class="科">貼</span>來使是何人。悶中無由詢問一聲。<span class="夾白"><span class="科">生</span>夫人。要問甚麼。<span class="科">貼</span></span>無由詢問我家君。知他安與否死和存。<span class="科">合前丑扮縣官上</span></p>
        
        <p class="曲"><span class="牌">前腔</span>敕書已來近。看街市上人亂紛紛。咱每只得忙前奔。備香案。接皇恩。<span class="科">合前相見介生</span></p>
        
        <p class="白">何處官長。因甚到此。<span class="科">丑</span>下官本縣知縣。告大人得知。今日天朝牛丞相。親齎詔書。到此開讀。旌表大人一門孝義。加官進職。起服到京。下官特來鋪設香案。迎接皇恩。請大人改換吉服等候。<span class="科">生</span>卑人孝服。未可更易。<span class="科">丑</span>先王制禮。賢者俯而就。不肖者跂而及。今大人服制巳滿。況天朝恩典。禮當從吉。<span class="科">眾</span>說得是。<span class="科">生</span>門閭旌表感吾皇。<span class="科">旦貼</span>孝服今朝換吉裳。<span class="科">合</span>不是一番寒徹骨。爭得梅花撲鼻香。<span class="科">生旦貼下外引侍從上</span></p>
        
        <p class="曲"><span class="牌">前腔</span>風霜已滿鬢。玉勒雕鞍。走遍紅塵。今日到此喜欣欣。重相見。解愁悶。<span class="科">合前淨</span></p>
        
        <p class="白">這裡就是蔡相公廬墓所在。請相公駐節。<span class="科">生旦貼吉服上</span></p>
        
        <p class="曲"><span class="牌">前腔</span><span class="科">合</span>心慌步又緊。想皇恩已到寒門。披袍秉笏更垂紳。冠和帶。一番新。<span class="科">合前外</span></p>
        
        <p class="白">聖旨已到。跪聽宣讀。皇帝詔曰。朕惟風俗為教化之基。孝弟為風俗之本。去聖逾遠。淳風日漓。彝倫攸斁。朕甚憫焉。其有克盡孝義。敦尚風化者。可不奬勸。以勉四海。議郎蔡邕。篤於孝行。富貴不足以解憂。甘旨常關於想念。雖違素志。竟遂佳名。委職居喪。厥聲尤著。其妻趙氏。獨奉舅姑。服勞盡瘁。克終養生送死之情。允備貞潔韋柔之德。糟糠之婦。今始見之。牛氏善諫其父。克相其夫。罔懷嫉妒之心。實有遜讓之美。曰孝曰義。可謂兼全。斯三人者。朕甚嘉之。使四海億兆。皆當儀刑斯人。垂範將來。風移俗易。教美化行。唐虞三代。誠可追配。是用寵錫。以彰孝義。蔡邕授中郎將。妻趙氏封陳留郡夫人。牛氏封河南郡夫人。限日赴京。父崇簡贈十六勳。母秦氏贈天水郡夫人。於戲。風木之情何深。式彰風化之表。霜露之思既極。宜沾雨露之恩。服此休嘉。慰汝悼念。謝恩。<span class="科">生旦貼謝恩介外拜墳介生旦貼拜謝外介生</span>荷蒙岳丈保奏。愚婿何以克當。<span class="科">貼</span>自別尊顏。且喜無恙。<span class="科">外</span>孩兒。且喜各保安康。再得相見。<span class="科">丑末相見介外</span>此二位是誰。<span class="科">丑</span>下官是陳留縣知縣。<span class="科">末</span>老漢是蔡相公鄰人張廣才。<span class="科">生</span>卑人父母。多多得他周濟。<span class="科">外</span>元來就是張太公呵。俺朝裡也聞他仗義高名。賢婿。你今起服回朝。未得展報深恩。我有黃金一笏送與。聊表報答之意。<span class="科">生</span>太公請收下。<span class="科">末</span>救災卹鄰。萬古之道。又況你二親不保。實有愧顏。何敢受令岳之賜。<span class="科">生</span>太公且暫收下。卑人尚當申奏朝廷。還有區區犬馬報效。<span class="科">末</span>說那裡話。此金斷然不敢受。<span class="科">外</span>賢婿。張公高義的人。不可再強。老夫回京。當奏請官職俸祿。以酬大恩便了。</p>
        
        <p class="曲"><span class="牌">一封書</span><span class="科">外</span>我恭奉聖旨。跋涉程途千萬里。吾皇親賢意甚美。因探孩兒并女婿。<span class="夾白">賢婿。你夫婦呵。</span>數載辛勤雖自苦。一旦榮華人怎比。<span class="科">合</span>耀門閭。進官職。孝義名傳天下知。</p>
        
        <p class="曲"><span class="牌">前腔</span><span class="科">生</span>兒不孝。有甚德。蒙岳丈過主維。<span class="科">作悲介</span>何如免喪親。又何須名顯貴。可惜二親飢寒死。博得孩兒名利歸。<span class="科">合前</span></p>
        
        <p class="曲"><span class="牌">前腔</span><span class="科">旦</span>把真容重畫取。<span class="夾白">公公婆婆。</span>如今封贈伊。把你這眉兒放展舒。只愁你瘦儀容難做肥。<span class="夾白">今日呵。</span>豈獨奴心知感德。料你也銜恩泉世裡。<span class="科">合前</span></p>
        
        <p class="曲"><span class="牌">前腔</span><span class="科">貼</span>從別後倍哀戚。況家中音信稀。為公姑多怨憶。為爹行常淚垂。今日見公姑無愧色。又得與爹行相依倚。<span class="科">合前</span></p>
        
        <p class="曲"><span class="牌">永團圓</span><span class="科">眾</span>名傳四海人怎比。豈獨是耀門閭。人生怕不全孝義。聖明世。豈相棄。這隆恩美譽。從教何所愧。萬古青編記。如今便去。相隨到帝畿。拜謝皇恩了。歸院宇一家賀喜。共設華筵會。四景常歡聚。顯文明。開盛治。說孝男。并義女。玉燭調和歸聖主。</p>
        
        <p class="落詩">還居墓茨已三年。<br />何幸丹書下九天。<br />莫道名高與爵貴。<br />須知子孝與妻賢。</p>
        
    </body> 
</html>