<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/紫簫記</title>
        <meta name="author" content="明　湯顯祖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">紫簫記</span></h1>

        <p class="作者">明　湯顯祖　著</p>

        <h2 id=ch1 class="chapter"><span class="齣題">第一齣　開宗</span></h2>

        <p class="曲"><span class="牌">小重山</span><span class="科">末上</span>瑞日山河錦繡新。邀歡臨翠陌。轉芳塵。共攀桃李出精神。風色好。西第幾留賓。　　銀燭映紅綸。此時花和月。最關人。翠盤輕舞細腰身。嬌鶯囀。一曲奏陽春。</p>
        
        <p class="白"><span class="科">末</span>眾賓請勿諠。見今後房子弟搬演李十郎紫簫記。聽賤子略道家門大旨。</p>
        
        <p class="曲"><span class="牌">鳳凰臺上憶吹簫</span>李益才人。王孫愛女。詩媒十字相招。喜華清玉琯。暗脫元宵殿試十郎榮耀參軍去七夕銀橋。歸來後。和親出塞。戰苦天驕。　　嬌嬈漢春徐女。與十郎作小。同受飄搖。起無端貝錦。賣了瓊筲。急相逢天涯好友。幸生還一品當朝。因緣好。從前癡妒。一筆勾消。</p>
        
        <p class="落詩">李十郎名標玉簡。<br />霍郡主巧拾瓊筲。<br />尚子毗開圍救友。<br />唐公主出塞還朝。</p>
        
        <h2 id=ch2 class="chapter"><span class="齣題">第二齣　㕛集</span></h2>
        
        <p class="曲"><span class="牌">珍珠簾</span><span class="科">李十郎上</span>春明曉燦。青帝瑞臨東觀。雲氣光華重旦。紅日麗長安。人傍靈臺風轉。芳椒今已獻。慶元會萬年觴滿。綵勝出宮花。柳色青袍欲換。</p>
        
        <p class="白">帝里新元會。天門拂曙開。瑞雲生寶鼎。暖吹度靈臺。萬戶宜春帖。千官獻壽杯。丹墀多計吏。搦管問賢才。小生姓李。名益。字君虞。隴西人氏。先君諱揆。前朝相國。先母辛氏。狄道夫人。貴襲貂裘。祥標鵲印。朱輪十乘。紫詔千篇。王子敬家藏賜書。率多異本。梁太祖府充名畫。並是奇蹤。小生少與窮玄。早持堅白。熊熊旦上。層城抱日月之光。閃閃宵飛。南斗觸蛟龍之氣。對江夏黃童之日晷。發清河管輅之天文。兄弟十人。生居其末。俗號十郎。正是賈家三虎。偉節最著。荀氏八龍。慈明無雙。朱公叔之恣學。中食忘餐。譙允南之研精。欣然獨笑。文犀健筆。白鳳琱章。懸針倒薤之書。雲氣芝英之簡。壇場草樹。院宇風煙。閒則飄舉五方。遊戲三昧。經稱小品。還下二百籤。賦為名都。略點八十處。看郭象之註。逍遙何如向子。斷平叔之言。道德不及王生。頗吟招隱之章。輒動懷仙之操。笑時流義輕於粟。鄙儒輩知不如葵。悲蒯生一說而亡三。詫墨子九拒而餘六。園池幸足。臺閣無心。爭奈朋友彈冠。郡縣勸駕。趙元叔河南計吏。張昌宗丹陽孝廉。忝春宮桃李之塵。雜上苑桂林之玉。正及殿試。忽奏吐蕃入破隴西數郡。抄至咸陽。烽火照于甘泉。車駕親屯細柳。暫輟龍軒之對。俱奔燕幕之生比向隴西。奄成塞北。楊祖德家惟弱柳。殷仲文庭止枯槐。三川為飲馬之泉。陸渾纏兵妖之氣。旁藩列鎮。據穴橫兵。井樹無遺。干戈滿地。金魚玉碗。感朝暮之情多。寶軸龍文。嘆文武之道盡。顧松楸而耿涕。去桑梓以遙奔。依止神京。春燕並巢林木。摧殘旅館。秋鴻半落蘆洲。且喜生意漸回。春光再轉。今日是元和十四年正月朔旦。兼逢是日立春。天下朝覲官員。應制士子。俱入雲龍門太極殿朝賀。萬疊雲中窺日。九光霞裡朝元。車喧百子之鈴。庭現九金之鼎。戲魚成殿。預章宮裡朝儀。舞馬登牀。花萼樓前故事。帝御青龍之座。光生萬戶千門。人斟白虎之尊。響動千秋萬歲。朝畢之後。光祿賜宴。皇恩洽。群臣醉。降氤氳。調元氣。誰道七哀無象。由來萬樂有聲。只是一件。小生年已十九。逢此佳節。尚未婚宦。椒花可頌。不逢劉氏之媛。柏葉空傳。未取戴憑之席。以此長歎。及此春新。所喜五陵豪傑。多所知名。四姓小侯。爭來識面。有個故舊喚做花卿。字敬定。曾授西川節度。今升驃騎將軍。有一個武舉生徐州石雄。字子英。智勇無雙。在京中武選。有一個吐蕃侍子喚做尚子毗。羊同部崑崙山下人。在此入國子監受業。三君年紀不同。俱稱豪傑。今曉賀正朝門外。相約過我。館中拜正。已喚青兒置酒。不知齊備否。<span class="科">青兒上</span>梅花欲待歌前發。蘭氣先過酒上春。稟相公。柏葉酒五辛盤俱已齊備。<span class="科">生</span>門外伺候。三位老爺至即通報。<span class="科">青兒</span>理會得。</p>
        
        <p class="曲"><span class="牌">賀聖朝</span><span class="科">花卿石子英尚子毗上</span>皇州暖。律星旋。榮光燭地翔天。雲龍門外慶朝元。看萬國春前。</p>
        
        <p class="白"><span class="科">相見拜介</span>天正初啟節。日陸蚤迎祥。百靈添景福。萬里慶年光。<span class="科">閒敘科花卿</span>十郎。你們才子。年年元日試筆。可已有新作否。<span class="科">十郎</span>朝罷歸館中。遙望故鄉幾拜。不勝客邸之思。旋即整具辛盤。奉候佳客。未遑及於毫翰。<span class="科">花卿</span>對客揮毫。便可口占絕句一首。只是一件。不許用舊年元日的詩。立一新體。上句要說自己。或表字。或姓名。或俗號。下三句說自家新年來意概何如。<span class="科">十郎</span>願老將軍先占。<span class="科">花卿占詩介</span>道是花卿出眾來。將軍曾宴集靈臺。雲龍帝座朝元日。羽衛鵰盤紫氣迴。<span class="科">十郎</span>正是驍騎將軍意概。詩到石子英了。<span class="科">石占詩介</span>身是淮南石子英。翹關此日拜王正。願令春氣銷兵氣。無事空邀麟閣名。<span class="科">十郎</span>好。武狀元的意概。詩到尚子毗了。<span class="科">尚占詩介</span>身是崑崙尚子毗。朝正侍子拜龍墀。西歸更祝金王母。玉琯東風滿月支。<span class="科">十郎</span>正是侍子的意概了。<span class="科">花石尚</span>請教十郎。<span class="科">十郎笑占詩介</span>四海才情李十郎。春開閶闔轉年光。椒花此日傳椒殿。柏葉新年侍柏梁。<span class="科">花石尚</span>十郎意概。一定中狀元了。<span class="科">青兒持酒上跪介</span>小青兒也新正口占幾句。<span class="科">眾笑介</span>好。你也學做詩。<span class="科">青兒</span>我相公玉笈金書。牙籤寶紩。中間覓怪搜奇。分門索類俺相公目即成誦。在青兒手不停批。<span class="科">花卿</span>這等是近墨者黑。你便占來。<span class="科">青兒占詩介</span>書房僮幹小青兒。春日春盤青菜絲。老我百年愁爛熳。呼兒覓紙一題詩。<span class="科">花笑介</span>好。杜子美是我的老朋友。他的詩到被你小使們抄來抄去也抄熟了。<span class="科">青兒</span>也抄不全。只抄得些杜律虞註。<span class="科">十郎</span>小廝不要胡謅。看酒過來。<span class="科">把酒科</span></p>
        
        <p class="曲"><span class="牌">玉芙蓉</span>椒花媚曉春。柏葉傳芳醞。願花神作主。暗催花信。良家少俠隨魚陣。侍子陽和起雁臣。<span class="科">合</span>青韶映。看條風拂水。獻歲含英。年年春色倍還人。</p>
        
        <p class="曲"><span class="牌">前腔</span>祥雲入呂新。麗日長安近。向正元共祝。壽觴初進。丹蓂瑞曆宜三正。粉荔高盤簇五辛。<span class="科">合</span>春風鬢。笑林中未有。柳上先過。屠蘇偏讓少年人。</p>
        
        <p class="白"><span class="科">國子監差人上報介</span>道有韶華地。偏宜令節新。今日聖旨。凡在京文武學生。四夷侍子。俱要入太學習樂。石老爺尚老爺要行了。<span class="科">石尚二客辭別介十郎</span>老將軍。再飲數杯去。無事逐梅花。相教覓楊柳。且復去還來。含情寄杯酒。<span class="科">石尚下內作鼓笛唱</span>喜春光。歲首還。<span class="科">十郎問介</span>什麼人在門外唱。<span class="科">花卿</span>想是教坊子弟迎春還的。<span class="科">十郎</span>青兒。外面叫那唱的進來。勸花老爺酒。<span class="科">教坊上見叩頭介</span>久聞隴西李十郎相公大名。教坊們迎春而回。在此經過敬獻一曲。<span class="科">唱介</span></p>
        
        <p class="曲"><span class="牌">雁來紅</span>喜春光。歲首還。醉芳辰。媚遠天。晨祥此日開春殿。緹琯風灰轉。一片青旛暖玉田。<span class="科">合</span>黃雲見。人霑聖泉。露盤漿。長樂宴。</p>
        
        <p class="白"><span class="科">十郎</span>勞了。<span class="科">教坊</span>還舞一曲。<span class="科">唱介</span></p>
        
        <p class="曲"><span class="牌">前腔</span>女夷歌。寶瑟絃。舞雲翹。綵勝偏。青湖富貴長如願。畫帖宜春燕。柳帶桃枝又一年。<span class="科">合</span>香書獻。銜龍佩懸。展銀幡。開笑面。</p>
        
        <p class="白"><span class="科">十郎</span>勞了。青兒取錦帕銀錢。賞他們去。<span class="科">教坊</span>不須賞。俺們教坊中供奉。不唱舊詞。只要見今有名才子詩曲。玉樹園中。何但先朝伴侶。沈香亭北。曾經後夜清平。李嶠在時。一歌汾水。王維去後。懶唱陽關。今日十郎之名。遍滿京都。欲譜陽春。翻歌子夜。但得巧心一詞。不用纏頭雙錦。<span class="科">十郎笑介</span>原來你們都唱新詞了。到有志氣。只一件來。客中篇製不多。復為好事傳去。你今後供奉。旋來相求未晚。<span class="科">教坊</span>教坊們供奉都有時節。且求眼下急用新詞。霍王府裡最重人日登高。皇帝御前首要元宵設宴。請相公先揮寸管。見借二詞。<span class="科">花卿</span>十郎便可揮與他去。<span class="科">十郎</span>使得。<span class="科">十郎做吟哦寫介付與教坊介</span>人日詞可用宜春令譜之。元宵曲可用探春燈譜之。<span class="科">教坊背看新詞笑贊介</span>奇哉奇哉。果是洛陽秀才。<span class="科">回身介</span>借相公酒謝一杯。<span class="科">唱介</span></p>
        
        <p class="曲"><span class="牌">簇御林</span>銅駞陌。集少年。金馬門。尋俊賢。新詞巧出驪珠串。這才華定是金閨彥。<span class="科">合</span>看新年。雲香浪暖。變化濯龍川。</p>
        
        <p class="白"><span class="科">花卿</span>你們不知。這小詞兒。大才的人着甚麼緊。</p>
        
        <p class="曲"><span class="牌">前腔</span>青雲器。白雪篇。待吹噓。送上天。胸弢列宿人空羨。倒珠璣寫出君裁見。<span class="科">合前教坊辭介十郎</span></p>
        
        <p class="白">客館蕭條。勞卿歌舞。<span class="科">教坊</span>優人競勸宜春酒。才子新抽絕妙詞。<span class="科">下</span></p>
        
        <p class="曲"><span class="牌">尾聲</span>春氣待芳金谷苑。春歌囀暖玉隆天。<span class="夾白"><span class="科">花卿</span>十郎。明後日可過寒衙一飲。有姬鮑四娘可出勸酒。</span>好看桃李過青軒。</p>
        
        <p class="落詩">九天春色滿神皋。<br />燕市相過意氣豪。<br />綠酒待看花爛熳。<br />陽春初奏曲彌高。</p>
        
        <h2 id=ch3 class="chapter"><span class="齣題">第三齣　探春</span></h2>
        
        <p class="曲"><span class="牌">滿宮花</span><span class="科">鄭六娘帶侍女浣紗上</span>陌似春。樓似綺。腰細楚王宮裡。<span class="科">浣紗捲簾科</span>鈿籠金瑣睡鴛鴦。高軸畫簾珠翠。</p>
        
        <p class="誦"><span class="科">六娘</span><span class="牌">訴衷情</span>紅梅高簇小樓臺。風和錦繡開。新睡覺。報春回。山枕映紅腮。羅袖裛香煤。步芳階。從今蝶暖花融晝。幾回來。</p>
        
        <p class="白">自家鄭六娘是也。與杜秋娘同是內家第一班絃索。後來詔賜諸王歌舞。老身與杜秋娘同籍霍王邸。在伍中雖非碧玉之容。與拂雲臺之席。陽成妒盡。那曾南戶窺郎。冰井才多。每聽西園侍客。三星罷望。八子陪歡。生下女兒一人。名喚小玉。年方二八。才色殊人。畫出天仙。生成月姊。南都石黛。分翠羽之雙蛾。北地燕脂。寫芙蓉之兩頰。稱詩說禮。唾東鄰之自媒。雅舞清歌。哂西施之被教。驚鸞冶袖。誰偷得韓掾之香。繡蝶長裙。未結下漢姝之佩。住下紅樓一座。金枝晻映。玉樹玲瓏。起紅壁之朱塵。寫青錢之翠影。窺窗玉女。靈光殿上神仙。聚陌春人。行雨山前氣色。此際春新明媚。梅花待落。柳葉新開。王孫苑裡。便有春遊士女。不免喚出小玉。望春一會。正是凍解池開綠。雲穿天半晴。遊心不應動。為此欲逢迎。浣紗。叫櫻桃請郡主出來。<span class="科">請介霍小玉帶侍女櫻桃上</span></p>
        
        <p class="曲"><span class="牌">滿宮花後</span>綠粉窗前香雪膩。乍雨黃鶯雙起。<span class="夾白"><span class="科">櫻桃</span>郡主呵。</span>驚春遊女探芳菲。<span class="夾白">你看</span>開到柳條還未。</p>
        
        <p class="白"><span class="科">娘女相見浣紗櫻桃叩頭介小玉</span>日長消盡繡工夫。喚兒怎的。<span class="科">六娘</span>曉春春遊。與女兒同步翠閣銀塘者。<span class="科">行介六娘</span>春還春望美。<span class="科">小玉</span>春色春人過。<span class="科">浣紗</span>春風春日嫋。<span class="科">櫻桃</span>春情春夜多。夫人。到翠閣銀塘也。<span class="科">六娘</span></p>
        
        <p class="曲"><span class="牌">綿搭絮</span>繡闈清悄。鶯錦護妖韶。畫粉雲屏。寶鴨薰爐對寂寥。<span class="夾白"><span class="科">浣紗</span>夫人寬懷。<span class="科">六娘</span></span>破花朝。儘着逍遙。那管得桂叢人老。香夢無聊。<span class="科">合</span>兀自裡袖染檀紅。銀字笙寒不奈調。</p>
        
        <p class="曲"><span class="牌">前腔</span><span class="科">小玉</span>瓊樓春照。雲鬢嫋金翹。<span class="夾白"><span class="科">櫻桃</span>郡主。你聽別院碁聲呵。</span>碎玉凝霞。驚起紅房醉欲銷。<span class="科">內作鳥聲櫻桃伴小玉遊介</span>囀鶯嬌。細葉柔條。正是落梅時候。薄袖輕搖。<span class="科">合</span>無人處拾翠閒行。煙逕霏迷罨畫橋。</p>
        
        <p class="曲"><span class="牌">前腔</span><span class="科">浣紗</span>啄花紅溜。畫鳥拂輕綃。<span class="科">浣紗略舉手舞介</span>謾試春衫。人影衣香一路飄。軟嬌嬈。慣嫋纖腰。<span class="科">浣紗開懷叫天暖介</span>愛殺暖池吹皺。翡翠蘭苕。<span class="夾白"><span class="科">六娘</span>浣紗。怎的把懷鬆了。<span class="科">合</span></span>背人處繡抹酥胸。暗束琴心未許挑。</p>
        
        <p class="曲"><span class="牌">前腔</span><span class="科">櫻桃</span>臉霞宜笑。幾度惜春宵。窣錦銀泥。十二青樓拂袖招。杏花梢。暖破寒消。<span class="夾白"><span class="科">浣紗</span>櫻桃姐。你看陌上遊郎好不嬌俊。<span class="科">櫻桃嘆息介</span></span>貪看寶鞭年少。眼色輕撩。<span class="夾白"><span class="科">六娘</span>櫻桃。怎的說那年少。<span class="科">合</span></span>瑣香奩玉燕金蟲。淡翠眉峰祇自描。</p>
        
        <p class="曲"><span class="牌">餘文</span>春墀綠草愛人嬌。玲瓏珠閣坐煙宵。<span class="夾白"><span class="科">六娘</span>你歸去繡房呵。</span>還把金針鳳眼挑。</p>
        
        <p class="落詩">楊柳春風本自奇。<br />紅綸吹暖映銅池。<br />臨闌折得花枝笑。<br />恰是王孫草綠時。</p>
        
        <h2 id=ch4 class="chapter"><span class="齣題">第四齣　換馬</span></h2>
        
        <p class="曲"><span class="牌">夜遊朝</span><span class="科">花卿上</span>棨戟黃牙金埒擁。文貂錦帶玉鞬幪。暫喜繡甲塵浮。綠槍苔臥。清世龍鈐何用。</p>
        
        <p class="白">戍罷旌幢映錦川。白頭尤自戴金蟬。調箏解唱關山月。還似春歌石鏡前。自家花卿是也。唐朝驃騎將軍。出鎮西蜀。今已還朝閒住。食祿二千石。玉帶蟒袍。有伎妾一人。喚做鮑四娘。容色多情。周旋少好。雙聲曲引。營妓無雙。一手琵琶。教坊第一。怕有畫堂人到。相教綠酒歌傳。鮑四娘何在。</p>
        
        <p class="曲"><span class="牌">賞宮花</span><span class="科">鮑四娘上</span>畫閣紅梅芳色弄。玉管吹舒。柳容瑣翠蕙煙籠。寒峭曉春殘夢。柔暈怯東風。</p>
        
        <p class="白">將軍萬福。<span class="科">花卿</span>喚你出來有話。前日迎春。遇故人才子李十郎。約今日來我營中飲酒。已教庖人辦治。想便到來。你可抖擻歌喉。安排舞態。<span class="科">四娘</span>理會得。<span class="科">花卿</span>還分付你。俺記得李十郎詩。有開簾風動竹。疑是故人來之句。你便可將開簾風動句造一曲。換新詞歌之。他不日翰林供奉了。<span class="科">四娘</span>省得。</p>
        
        <p class="曲"><span class="牌">步蟾宮</span><span class="科">十郎上</span>御溝萍吹全銷凍。麗園花事從容。芳菲池館畫橋東。有個人兒共。</p>
        
        <p class="白"><span class="科">相見介并問鮑四娘久聞介花卿</span>鮑四娘代我把盞。唱一新詞。<span class="科">四娘送酒介</span></p>
        
        <p class="曲"><span class="牌">五供養</span>開簾風動。吹幕霞翻。罩鼎煙濃。承雲開舞扇。匝地起歌鐘。雲屏障疊。繞畫翠輕紅重。風流縈秀色。富貴綺春叢。玉壘嫖姚。翰林供奉。</p>
        
        <p class="白"><span class="科">花卿</span>十郎。你有開簾風動之詩。他有開簾風動之曲。真好意態。一武一文。是二難并了。當為四娘各飲大金卮取醉。</p>
        
        <p class="曲"><span class="牌">前腔</span>紅筵巄嵸。醁醑氤氳。珠曲玲瓏。畫裙朝彩襞。芳鬢曉雲融。神皋麗色。絲騎陌闐塵湧。纏頭花宛轉。蹀步錦豐茸。竹葉留連。梅花同夢。</p>
        
        <p class="白"><span class="科">十郎</span>醉矣。<span class="科">花卿</span>移去酒筵。醉卻芳春酒。還望春山郭。呀。多少遊俠子。金鞍映華薄。十郎。你看春城陌上。</p>
        
        <p class="曲"><span class="牌">江兒水</span>翠路平如水。紅騎迅似風。<span class="夾白"><span class="科">內作馬叫鈴響花卿</span>左右。去尋問是誰家好馬。</span>奔宵躡影蹄雲縱。<span class="夾白"><span class="科">卒子上報介</span>是郭小侯家騎射。<span class="科">花卿</span>十郎。你曉得郭小侯麼。是汾陽王的孫子。</span>小侯王繁華多騎從。玉容將相麒麟種。緊趁青春閒鬨。<span class="夾白">呀。看他馬射絕精呵。</span>羨他玉羽盤飛。巧把金丸疊中。</p>
        
        <p class="白"><span class="科">十郎</span>將軍何羨此少年。他止是千金買馬。萬石調弓。將軍若有此馬。便出塞封侯。</p>
        
        <p class="曲"><span class="牌">前腔</span>匹練江南路。乘黃塞北空。<span class="夾白">將軍若得此馬呵。</span>風生鼻火魂飛動。立橫草功名人歌頌。<span class="夾白">那時不得閒住。老卻將軍矣。</span>金弢玉轡趨朝用。齊道花卿殊眾。<span class="夾白">昔馬伏波老年。尚平武陵蠻。鑄馬相。</span>愛他金馬名圖。蚤向碧雞蠻洞。</p>
        
        <p class="白"><span class="科">花卿</span>十郎說得有理。左右。便追請郭小侯馬到此。問他更賣否。<span class="科">內作人馬哄動叫請介郭小侯鞭馬上</span></p>
        
        <p class="曲"><span class="牌">窣地錦襠</span>章臺走徧綠塵空。叫道花卿絕世雄。青絲繫馬繡林中。人在歌樓第幾重。</p>
        
        <p class="白"><span class="科">花卿笑接介</span>便在第一重門迎接了。<span class="科">請進相見介小侯</span>這位是誰。<span class="科">花卿</span>是隴西李十郎。來京應制。<span class="科">小侯</span>這一位紅粉。可是將軍愛姬鮑四娘否。<span class="科">花卿</span>正是。<span class="科">相見介小侯</span>適戲馬彈鵰。將軍有何見召。<span class="科">花卿</span>愛公子人馬雙駿。延至一飲。并問名馬從何而來。<span class="科">小侯</span>人非玉人。馬如金馬。既然愛馬。先去門前一望。後來領酒。<span class="科">望馬科</span></p>
        
        <p class="曲"><span class="牌">玉交枝</span><span class="夾白">這馬呵。</span>瑤池龍種。噴紅雲閶闔崆峒。湊蘭筋綠髮權奇聳。懸鈴鏡紫艷方瞳。虎背連錢映伏龍。麟文八暈旋奔蝀。<span class="夾白"><span class="科">十郎</span>可得買否。<span class="科">小侯笑介</span></span>啼翻玉俠路相逢。斗堆金侯家何用。</p>
        
        <p class="白"><span class="科">花卿</span>知買不得了。且進酒。<span class="科">小侯</span>將軍看小生打鳥時。鮑四娘在否。<span class="科">花卿</span>同見英風。<span class="科">小侯</span>可勞一曲否。<span class="科">花卿</span>鮑四娘把盞奏曲。</p>
        
        <p class="曲"><span class="牌">前腔</span><span class="科">四娘</span>翠猥紅冗。步花光綺薄珠櫳。倚闌干十二層波送。春潮暈半醉芙蓉。慢粉晴嬌軟蝶慵。流黃暗滑雛鶯弄。揎紅袖笑捧金鐘。醉雕鞍爛傾銀瓮。</p>
        
        <p class="白"><span class="科">小侯</span>久聞鮑四娘閉月華容。停雲絕唱。此乃百萬蛾眉。何用千金馬骨。<span class="科">十郎</span>花驃騎愛金埒之名馬。郭小侯賞玉塵之妙音。倘肯相移。各成其美。<span class="科">小侯</span>果然驃騎貪雲騎。願向花卿覓愛卿。<span class="科">花卿</span>但得千金留越影。何妨一笑贈傾城。鮑四娘便可侍酒。拜送郭小侯處。</p>
        
        <p class="曲"><span class="牌">泣顏回</span><span class="科">花卿十郎小侯</span>玉粉換青驄。片花銷減薰籠。飛香紅玉。並浮雲颯露行蹤。翔麟翠鴻。照飛霞皎雪迴波動。對嬋娟白兔朦瞳。拚青臺銅雀飛冲。</p>
        
        <p class="白"><span class="科">鮑四娘啼介</span>將軍這般薄倖。</p>
        
        <p class="曲"><span class="牌">前腔</span>恁般教妾若為容。美人化作奔虹。桃花玉面。等千金蹀舞春風。青絲綺櫳。共徘徊顧影憐嬌寵。聽長鳴噴玉搖𩦲<a epub:type="noteref" href="#char01"><sup>註</sup></a>。怨紅顏薄命飛蓬。</p><aside epub:type="footnote" id="char01"><p>「⿰馬「⿳𠚍八夂」</p></aside>」</p></aside>
        
        <p class="白"><span class="科">花卿</span>不消啼。丈夫志在功名。自後多在塞上了。</p>
        
        <p class="曲"><span class="牌">山桃紅</span>歎花飛帳冷。人去屏空。一曲迴鸞奏。翻成斷鴻。你秀色憐么鳳。<span class="夾白">我見這叱撥馬呵。</span>含思逐遊龍。<span class="夾白">四娘。今宵夢裡。不要錯喚了人。</span>睡醒時休喬認。別是梨花夢也。<span class="夾白">郭小侯是年少公子。鮑四娘。你好生侍奉。</span>軟款溫柔。夜月春風。<span class="夾白">小侯呵。</span>舊恨還新寵。串卻眉峰。著意溫存。休傷翠容。</p>
        
        <p class="白"><span class="科">小侯</span>不消囑付了。四娘穩心。</p>
        
        <p class="曲"><span class="牌">下山虎</span><span class="科">四娘</span>纖蛾移鏡。愛鳥離籠。一縷青霞氣飄搖任風。窣地裡愛著龍文。紫燕悲鳴別雄。<span class="夾白"><span class="科">四娘</span>老爺。妾去後還覓一侍姬早晚伏侍否。<span class="科">花卿</span>我有塞上之心。無復房中之想。<span class="科">四娘</span>老爺也年大了。保重保重。</span>去後離魂滿碧空。玉體煩珍重。莫道封侯在玉驄。<span class="夾白">老爺呵。妾侍奉歲久。妾去後。幾個家丁都是男子漢。小丫頭又不省事。夜來都睡着。誰人奉事得老爺周全。</span>枕褥無人奉。怕的是春寒酒中。愁殺孤燈兩鬢翁。</p>
        
        <p class="白"><span class="科">十郎</span>郭公子等久了。終是要別的。</p>
        
        <p class="曲"><span class="牌">蠻牌令</span>趁青絲雲騎動。拭紅淚臉珠融。<span class="夾白"><span class="科">四娘罵十郎介</span>冤家。為你來惹出這斷腸事。那馬呵。將軍有日騎到小侯家來。只妾一去。永不得到將軍府矣。</span>去馬思回鞚。飛花絕故叢。<span class="夾白">恨不得殺了那馬呵。</span>紫叱撥將人斷送。<span class="夾白">老爺。你以後也過小侯府走一走。公子愛敬客。料不慢你。</span>不道雲山萬重。隔寒喧題書燕鴻。<span class="夾白">老爺。你說郭小侯愛奴音容。只怕去後呵。</span>總斷舞零歌。落燼摧紅。</p>
        
        <p class="白"><span class="科">四娘哭倒介花卿</span>討轎先送鮑四娘過郭府去。公子仍乘舊馬隨行。<span class="科">小侯</span>已別有馬。<span class="科">四娘拜別介</span></p>
        
        <p class="曲"><span class="牌">鷓鴣天</span>去留天際慘雲容。胡馬依然戀朔風。<span class="科">花卿</span>桃葉幾時還接取。<span class="科">四娘</span>蘼蕪何日再相逢。<span class="夾白"><span class="科">眾擁四娘下小侯辭下花卿作笑介</span>十郎。今夜繡閣無人。好是春宵寥寂。便可達曙一飲。<span class="科">十郎</span>明日再來相伴。<span class="科">花卿</span>左右。便將新馬送十郎去。</span>如花妾。侶霞驄。雲龍暫送雲中客。<span class="夾白">明日呵</span>塞馬長隨塞上翁。</p>
        
        <p class="落詩">謾自千金惜綺羅。<br />桃花十倍價偏多。<br />啼妝墮馬都忘卻。<br />興在青驪白玉珂。</p>
        
        <h2 id=ch5 class="chapter"><span class="齣題">第五齣　縱姬</span></h2>
        
        <p class="曲"><span class="牌">天下樂</span><span class="科">小侯上</span>春風騎獵少年情。撼佩驚香蹀影行。看劍重傾燕客酒。對花新按越姬箏。</p>
        
        <p class="白">妖姬怨別侶。曙鳥憶辭家。何處題情思。春衫濕淚花。自家姓郭。名鋒。世號小侯。祖是汾陽王郭子儀。姊是當今貴妃娘娘。帶管皇后玉璽。生下太和公主一人。小子身是國舅。自小封侯。昨日走馬射鳥。過花驃驍門首。他看上我所騎之馬。請入歌樓。便以愛姬鮑四娘換去。那鮑四娘離別花卿。好生愁絕。到我府中。涕咽忘餐。呀。大丈夫何忍傷人之意乎。小使。我分付你。送鮑四娘閒庭別院。隨他自便。只到良辰佳節。入我府中相隨歌舞便了。<span class="科">小使</span>已送出鮑四娘去。就有一人稱是霍王府裡鄭六娘。請他教唱。<span class="科">小侯</span>是了。那霍府中有個杜秋娘。原是鮑四娘弟子。因此鄭六娘也來請他。我在花卿筵上。見李十郎讀盡萬卷書。纔得科名。花卿偌大年紀。要換馬邊疆立功。誰似我自小封侯。多少快活。<span class="科">小使</span>正是天下三山客。人間萬戶侯。<span class="科">小侯</span>你看俺</p>
        
        <p class="曲"><span class="牌">五供養</span>蟬花半臂。剗戴飄冠。挾綬藏緋。長櫳出獵馬。數換打毬衣。傾銀注玉。作使錦靴紅袂。笙歌隨騎擁。寶燭待郎歸。花鳥三春。王侯百歲。</p>
        
        <p class="落詩">年少新豐斗十千。<br /><span class="科">小侯</span>長騎駿馬傍花眠。<br /><span class="科">使</span>安知寂寞楊雲宅。<br /><span class="科">小侯</span>暮宿靈臺私自憐。<span class="科">使</span></p>
        
        <h2 id=ch6 class="chapter"><span class="齣題">第六齣　審音</span></h2>
        
        <p class="曲"><span class="牌">遶地遊</span><span class="科">鄭六娘小玉浣紗上</span>璚樓麗彩。春色回雲海。閒院無人翠靄。</p>
        
        <p class="誦"><span class="牌">月宮春</span><span class="科">六娘</span>王家春到日初長。濃檀獸吐香。<span class="科">小玉</span>畫鸞金蕊繡紅幫。盈盈步玉堂。　　<span class="科">浣紗</span>花色賺人還院落。風光到處點金簧。<span class="科">六娘</span>調罷隔簾鸚鵡。新聲教女郎。</p>
        
        <p class="白"><span class="科">小玉</span>娘說甚麼新聲教女郎。女兒好清淨。不慣弄曲。<span class="科">六娘</span>梵偈仙歌。何妨清淨。我已着櫻桃去請鮑四娘。想已到來。</p>
        
        <p class="曲"><span class="牌">前腔</span><span class="科">四娘上</span>團花細茝。檀板急相催。春晝瑣窗誰在。</p>
        
        <p class="白">自家鮑四娘是也。纔到郭小侯別院。卻道霍王府鄭六娘請俺教他郡主唱。此中便是。不免進去。<span class="科">相見介六娘</span>望卿卿不來。臨池畫春水。<span class="科">四娘</span>與娘不相識。那得情如此。<span class="科">問小玉介</span>這便是郡主麼。<span class="科">小玉拜介四娘</span>好精致。窠墮學梳頭上髻。木難才作耳邊璫。新番艷曲教來好。腕裡聲低暗動郎。<span class="科">小玉羞介六娘</span>四娘。他年輕靦腆。聽奴一話。此際香塵麗日。紫陌青臺。多有新傳錦曲。別製檀歌。靈娥芳樹之音。上客幽蘭之曲。織綃泉上。歌成字字明珠。拾翠洲前。唱出篇篇綠羽。雲謠西北。驚教鶴舞成雙。日照東南。聽和魚麗數菓。教西家之好女。須南國之佳人。<span class="科">四娘</span>六娘。奴家慣舞仙仙之珮。笑他生舞草迎人。能歌昔昔之鹽。恨半死歌泉喜客。清聲奏笛。空隨郭字長生。澀指縫絲。曾教石家群少。怎到得高雲不動。虛傳秦伎之名。那些有逸響猶飛。浪借韓娥之食。便唱淮南麗曲。敢向河間數錢。只是六娘請自方便者。<span class="科">櫻桃上</span>玉杯寒意少。金屋艷情多。鳴環催妙舞。斂袖待新歌。稟上六娘。櫻桃纔到教坊遊戲。抄得一紙新詞。道是隴西李十郎所作。六娘。你與郡主看者。<span class="科">小玉六娘四娘同看介</span>呀。原來這紙詞是人日登高之曲。用宜春令譜之。好詞好詞。<span class="科">四娘</span>這人沒有年紀。與俺相識。<span class="科">六娘笑介</span>四娘。你好相識得人多哩。俺將此詞送到杜秋娘別院。隸習一番。明日霍王登高。便用此曲進酒。女兒。你從容伴四娘學謳者。<span class="科">四娘</span>六娘相浼一事。杜秋娘從老身教唱。尚欠教錢百緡。他又教成弟子善才了。好將前件相償。<span class="科">六娘笑介</span>四娘好記事哩。<span class="科">下四娘笑小玉云</span>郡主。你叫俺是師父了。在意聽俺教。<span class="科">浣沙</span>四娘教的曲子唱不得。<span class="科">四娘</span>說那裡話。只要在行。郡主端坐。聽俺道來。唱有三緊。一要調兒記得遠。二要板兒落得穩。三要聲兒唱得滿。<span class="科">小玉</span>調兒有許多。<span class="科">四娘</span>一時數不起。略說大數。黃鐘二十四章。正宮二十五章。大呂調二十一章。小呂調五章。仙呂四十二章。中呂三十二章。南呂二十一章。雙調一百章。越調二十五章。商調十六章。商角調六章。殷涉調八章。共三百三十五章。從軒轅黃帝制律一十七宮調。至今留傳一十二調。中間又有音同名不同的。假如一枝花便是占春魁。陽春曲便是喜春來。拋毬樂便是彩樓春。鬭蝦蟆便是草池春。六么遍便是柳梢青。昇平樂便是賣花聲。沽美酒便是璚林宴。漢江秋便是荊襄怨。採茶歌便是楚江秋。乾荷葉便是翠盤秋。知秋令便是梧葉兒。荊山玉便是側磚兒。小沙門便是禿廝兒。憨郭郎便是蒙童兒。村裡秀才便是伴讀書。殿前歡便是鳳將雛。掛玉鉤便是掛搭沽。醉娘子便是醉也摩挲。喬木查便是銀漢槎。調笑令便是含笑花。耍孩兒便是魔合羅。也不羅便是野落索。擂鼓體便是催花樂。靈壽杖便是呆骨朵。鸚鵡曲便是黑漆弩。滴滴金便是甜水令。陣陣贏便是德勝令。柳營曲便是寨兒令。急曲子便是急捉令。歸塞北便是望江南。玄鶴鳴便是哭皇天。初問占便是卜金錢。撥不斷便是續斷絃。臉兒紅便是麻婆子。凌波仙便是水仙子。潘妃曲便是步步嬌。相公愛便是駙馬還朝。紅衲襖便是紅錦袍。女冠子便是雙鳳翹。朱履曲便是紅繡鞋。三臺印便是鬼三臺。小拜門便是不拜門。朝天子便是謁金門。壽陽曲便是落梅風。折桂令便是步蟾宮。郡主。又有名同音不同的。假如黃鐘雙調都有水仙子。仙宮正宮都有端正好。中呂越調都有鬭鵪鶉。中呂南呂都有紅芍藥。中呂雙調都有醉東風。唱的不得索混。又有字句多少都唱得的相似。端正好。貨郎兒。混江龍。後庭花。青哥兒。梅花酒。新水令。折桂令。這幾章都增減唱得。中間還有道宮高平歇拍。又有子母調一串驪珠。休得抝折嗓子。郡主。你明日要嫁個折桂枝的姐夫。俺先唱個折桂令你聽。</p>
        
        <p class="曲"><span class="牌">北折桂令</span>展纖蛾怯的輕寒。軃著春衫。略櫳雲鬟。無人處向曉窗圓夢。暗損嬋娟。被人兒早扢了眉窩翠粉。被人兒早奚落了臂上檀痕。玉軟花眠。枕障爐煙。小鸚哥刮絮絮厭得聽聞。</p>
        
        <p class="白"><span class="科">小玉</span>唱便唱得好。此乃遊童艷婦之篇。非上客幽人之操。可有外間才子詩詞見示幾首。<span class="科">四娘</span>外間才子。更有誰人。適纔教坊所傳人日登高之曲。便是個才子做的。那人與花卿相知。俺因此也熟其吟詠。<span class="科">小玉</span>請教。<span class="科">四娘</span>記得他有開簾風動竹。疑是故人來之句。<span class="科">小玉做吟詠介嘆介</span>真雅情幽致。不減沈約江淹也。四娘。俺和你寶花闌外。翡翠池邊行行者。</p>
        
        <p class="曲"><span class="牌">黃鶯兒</span>畫額綵屏開。鳳窠團。弱線催。銀塘慢色春如海。葳蕤紫釵。玲瓏鏡臺。檀霞膩玉嬌痕在。<span class="夾白">四娘。這兩句詩真好也。<span class="科">合</span></span>羨多才。開簾動竹。疑是故人來。</p>
        
        <p class="曲"><span class="牌">前腔</span><span class="科">四娘</span>夢笑轉紅腮。展銀襜。戲蝶迴。申腰小立迴闌外。香綦淺苔。深裾落梅。春閨暗恨頻眉帶。<span class="科">合前四娘</span></p>
        
        <p class="白">我看你愛他這詩忒緊。還不曾見那人哩。</p>
        
        <p class="曲"><span class="牌">簇御林</span>凝粉面。映珠胎。似神僊出紫臺。龍章鳳質多奇彩。璚林玉樹風塵外。<span class="科">合前小玉</span></p>
        
        <p class="白">可也愛人。</p>
        
        <p class="曲"><span class="牌">前腔</span><span class="夾白"><span class="科">四娘</span>他</span>心良慧。影徘徊。<span class="夾白">不止你見了愛他。</span>遍嬌娃擲菓回。調琴獻帽多人愛。<span class="夾白">你見了呵。</span>窺韓盼玉凝波待。<span class="科">合前小玉</span></p>
        
        <p class="白">他是何處人。</p>
        
        <p class="曲"><span class="牌">尾聲</span><span class="科">四娘</span>隴西才子赴京來。<span class="夾白"><span class="科">小玉</span>姓甚名誰。<span class="科">四娘</span>知名李十郎。<span class="科">小玉</span></span>知他還有新篇在。<span class="夾白"><span class="科">四娘</span>你要許多怎的。<span class="科">小玉</span></span>要寫入秦樓聲一派。</p>
        
        <p class="白"><span class="科">四娘辭下小玉</span>那人真好詩也。恨記不全。是他碎金殘璧。正是</p>
        
        <p class="落詩">風簾搖竹動春陰。<br />為拂餘埃寫綠琴。<br />莫道香閨絕流賞。<br />幽蘭原自有知音。</p>
        
        <h2 id=ch7 class="chapter"><span class="齣題">第七齣　遊仙</span></h2>
        
        <p class="曲"><span class="牌">神仗兒</span><span class="科">二宮臣上</span>靈辰青昊。春暉日耀。聽流鶯報道。今歲風光及蚤。喜人日是今朝。廣袖欲登高。忽聽西園召。</p>
        
        <p class="白">遊客初梁邸。朝光入楚臺。賢王開令節。餘吹拂衣灰。自家霍王府左右尉是也。今日人日。霍王登高設宴。姬人鄭六娘杜秋娘俱已安排絲竹。在望春臺下伺候。想駕到來。</p>
        
        <p class="曲"><span class="牌">望吾鄉</span><span class="科">霍王上</span>托體東朝。天門紫氣高。朝元殿上春明蚤。梁園雪罷啼春鳥。翠蓋擁幢麾。爐香撲絳袍。人日風光好。</p>
        
        <p class="白">草色王孫苑。雲光帝子家。瑤臺多暇日。酌醴對春華。自家霍王是也。順宗皇帝之弟。今上皇帝之叔。龍種多奇。鳳毛殊色。分土而開者九國。寧須立上東門。同日而策者三王。何事爭強北土。不比宜春桃李。爭如鄴下芙蓉。謝北海之文辭。空勞驛奏。少東平之知慧。有愧腰圍。豪傑遊梁。侈賜旌旗萬乘。藏書等漢。閒參禮樂三雍。雖然畫轂朱丹。愛鍊紫金黃白。風雲寄勝。花柳忘憂。有兩個侍妾。一個喚做鄭六娘。一個喚做杜秋娘。俱是內家分賜。在左右二十餘年。止是鄭姬生女小玉一人。二姬呵。包家明月。嬌聲啼鳥曙窗前。石氏翾風。細骨倒龍香屑上。詎是當筵舉手。那曾聽樂悲心。今日正是人日登高。風色晴媚。與宮臣宴笑一會。正是庶子南皮。取醉謝莊之月。司徒北邸。重襟宋玉之風。典膳官。想酒筵齊備。喚鄭杜二姬登臺。</p>
        
        <p class="曲"><span class="牌">掛真兒</span><span class="科">鄭杜二姬上</span>穿衣寶鏡無人照。慵掠約鬢綠飄蕭。<span class="科">秋娘</span>曲譜閒抄。飲巡偷記。花葉籠歡笑。</p>
        
        <p class="白"><span class="科">入見介六娘</span>宮姬鄭六娘叩頭。願君王千歲。<span class="科">秋娘</span>宮姬杜秋娘叩頭。願君王千歲。<span class="科">霍王</span>二姬好唱人日新詞者。<span class="科">鄭杜</span>理會得。<span class="科">起立王左右介宮臣進酒介</span></p>
        
        <p class="曲"><span class="牌">黃鶯兒</span>日宇麗初韶。臨綵簿。宴芳霄。金枝綠輦榮光皎。春湊芸苗。春開柳條。輕煙半拂蘼蕪道。<span class="科">合</span>太平朝。千秋人日。開宴酌葡萄。</p>
        
        <p class="白"><span class="科">霍王</span>酌宮臣酒。</p>
        
        <p class="曲"><span class="牌">前腔</span>平樂侍賓寮。承燕綵。步蘭皋。蘋池尚覺雄風小。春心鬱陶。春色嬌嬈。花前雁後同驩笑。<span class="科">合前二姬進酒介</span></p>
        
        <p class="曲"><span class="牌">宜春令</span>慶靈辰。接誦椒。翦春人金屏阿嬌。鈿筐銀粟。花窗點綴靈妃笑。嫋行雲翠帶香繒。曳生煙青蕤彩纛。<span class="科">合</span>願君王人日千秋。仙顏轉少。</p>
        
        <p class="白"><span class="科">霍王</span>好詞好詞。還有沒有。<span class="科">秋娘</span>還有一套。</p>
        
        <p class="曲"><span class="牌">前腔</span>日初長。年暗消。空襟塵花填酒澆。饒他王母。依然白髮啼青鳥。日輪中逐日人忙。人世上愁人日老。<span class="科">合前霍王</span></p>
        
        <p class="白">這詞何人所作。分明要飲我以長生之酒。坐我以不老之庭。好才調。好心懷。是何名姓。<span class="科">六娘</span>傳是隴西人李益秀才所作。<span class="科">霍王</span>聞說朝中有個李益。他平生甚是妒嫉。那得知此。<span class="科">宮臣跪介</span>有兩個李益。老李益現今在朝官職。少李益才舉博學宏詞。有妒疾的是老李益。<span class="科">霍王</span>原來有兩個李益。俺聽這詞兒。使俺塵心頓消。寡人老矣。若不修仙。無緣再少。宮臣。我入華山去也。二姬可酌我酒。聽我說與。</p>
        
        <p class="曲"><span class="牌">惜奴嬌</span>蕙色娥媌。雲歌月艷。并在今朝。瑤臺畔逐勝等閒歡笑。<span class="夾白">我看你們風韻呵。</span>嬌饒。白雪吹香。清矑送巧。半束煙綃。飄搖。春韻軟粉酥融。蚤年風調。</p>
        
        <p class="白"><span class="科">鄭杜</span>願我王年年此日。享受未央之樂。<span class="科">霍王笑介</span>二姬。俺年老了。<span class="科">鄭杜</span>我王千歲。<span class="科">霍王</span>只怕饒不過。</p>
        
        <p class="曲"><span class="牌">前腔</span>難饒。<span class="夾白">二姬。你不曉得。人生莫遣頭如雪。你看我</span>貴人頭上。便春風幾度難消。<span class="夾白">只想我當初呵。</span>年少。暗拋紅豆。相調俊俏。寶袾沾雲。紅絲串露。轆轤春曉。<span class="夾白">到如今呵。你們侍寢。有甚麼歡事。</span>還笑。洞房中空秘戲。正落得素女圖描。</p>
        
        <p class="白"><span class="科">鄭杜</span>千歲想是為賤妾容顏減昔。遂爾無歡。千歲何不國中別選。自有溫柔之卿。可以娛老。<span class="科">霍王笑介</span>二姬。</p>
        
        <p class="曲"><span class="牌">鬭寶蟾</span>總饒。雲翹。細腰。儘翠黦紅殷。都成別掉。<span class="夾白">俺今日呵。只是</span>對迎風舊館。睢陽故道。閒眺。看邸第樓臺。疊紅塵多少。影蕭條。厭鸞笙鳳撥。猿林雁沼<span class="科">鄭杜</span></p>
        
        <p class="白">千歲縱然厭此。更有何處可以逍遙。<span class="科">霍王</span>我要去尋個朋友了。</p>
        
        <p class="曲"><span class="牌">前腔</span>王喬。相邀。路遙。<span class="夾白"><span class="科">鄭杜</span>既然路遙。千歲怎的去尋得王喬到。<span class="科">霍王</span>二姬。俺便做尋仙不到。也強似在塵中相處。</span>遶碧落朝敲。明星夜醮。勝高唐閒夢。洛浦空挑。<span class="夾白"><span class="科">六娘</span>千歲就要遊仙。也待嫁了女兒小玉。賤妾們一同修道。<span class="科">霍王笑介</span>想到頭一路。女兒。顧不得你了。</span>須曉。總愛海千層。浮生一了。<span class="夾白"><span class="科">六娘</span>千歲就在深宮修道。何必遠遊。<span class="科">霍王</span>在人間自然不能清楚。我去了呵。</span>自逍遙。看桂嶺參差。芝樓窈窕。</p>
        
        <p class="白"><span class="科">鄭杜</span>千歲遠遊。也要表奏傳位。方纔可行。<span class="科">霍王</span>俺若先奏。便恐朝旨相留。俺就此先入華山。然後表聞。你們就此辭別。各尋歸老便了。<span class="科">鄭杜</span>千歲富貴極矣。猶自尋仙。賤妾二人。願逐淮王之仙雞。備彭公之采女。</p>
        
        <p class="曲"><span class="牌">黑麻序</span><span class="科">六娘</span>雲霄。看千秋有靈氣。何事燕昭。妙舞旋懷。少不得夜蛾分照。<span class="夾白">千歲。昔趙王宮妾。嫁為廝養婦。高陽美人。嫁得衛將軍。妾雖微細。心常醜之。</span>堪笑。月華姬。叢臺女。空教氣分銷。<span class="科">合</span>為誰嬌。到不如雲裡金雞。洞中青鳥。</p>
        
        <p class="曲"><span class="牌">前腔</span><span class="科">秋娘</span>悲悄。辟邪旗珠絡褓。榮華夢杳。斷雨零雲。教人困咽無聊。<span class="夾白">昔毛女飛金。嫦娥占月。妾雖微細。心常慕之。</span>奇妙。玉姜飛。靈藥擣。凌風帶月飄。<span class="夾白">千歲。賤妾從金陵入侍。得事我王二十餘年矣。王去修仙。棄妾何處。</span>冷春宵。怎禁北斗停舂。西王侍嘯。</p>
        
        <p class="白"><span class="科">霍王</span>我看你兩人頗有志氣。只是鄭姬有小玉未嫁。怎得出家。暫賜汝名淨持。賜汝女紅樓一座。寶玉十廚。可從我封邑姓霍。那杜姬既有志出家。可到金飈門外西王母觀中。度為女道士。弟子善才。可教相從。賜汝浮金磬紫霞帔。二姬呵。俺去後不用悲思。待我有白鶴之歸。汝再響青鸞之唱。宮人。可將玉芙蓉冠九光衣來。換了寡人服色。<span class="科">換冠服介</span></p>
        
        <p class="曲"><span class="牌">尾聲</span>便換金巾脫絳袍。又何用武陵犀導。<span class="夾白">二姬呵。</span>免得你銅雀西陵恨寂寥。</p>
        
        <p class="白"><span class="科">鄭杜跪送王下再上別介六娘</span>秋娘。幾時入王母觀去。<span class="科">秋娘</span>便同弟子善才去也。<span class="科">相抱哭介</span>姊妹二十年來。一旦分張。好不悵然也。</p>
        
        <p class="曲"><span class="牌">醉太平</span><span class="科">六娘</span>堪歎。畫鸞金雁。曾分飛別館。瘦燕肥環。向花時節。鼓風流陣。點綴霞檀。等閒。桂叢人去竹枝斑。閃殺人隔花相喚。春明淚眼。仙樓琪樹。幾度堪攀。</p>
        
        <p class="曲"><span class="牌">前腔</span><span class="科">秋娘</span>闌珊。輕頻淺盼。把玉釵金篦。捨入巖巒。怨王孫服。散。吹笙處。鳳水緱山。淚彈。一團春翠擲人間。急罰盞夜筵燈散。<span class="科">哽咽介</span>塵嬌自浣。想弄簫香雨。暗濕雲殘。</p>
        
        <p class="曲"><span class="牌">尾聲</span>可憐世事殊昏旦。紫陽宮女帶花冠。他日相逢海上山。</p>
        
        <p class="落詩">北渚淮南去學僊。<br />知他少別也千年。<br />佳人並逐花源去。<br />賸粉殘脂最可憐。</p>
        
        <h2 id=ch8 class="chapter"><span class="齣題">第八齣　訪舊</span></h2>
        
        <p class="曲"><span class="牌">似娘兒</span><span class="科">十郎上</span>山水仲長園。背關河搖落胡天。春風遊子悲鄉縣。破帽空憐。敝衣難護。誰家柳陌花源。</p>
        
        <p class="白">翠瀲春光慘綠楊。花涇怕有杜蘭香。璚臺望罷無萱草。道是忘憂卻不忘。人人道李十郎是個才子風流。其實為人本分。止因花卿宅上。聽了鮑四娘一唱。容誇落月。曲駐行雲。既生人世。誰能無情。笑殺花卿。你有這般可人。卻沒緣沒故將去換馬。那四娘去時。何等有情。啼聲一市俱愁絕。回首千門別恨生。喜得郭小侯是大懷豪傑。見他無聊。重傷其意。送他閒庭別院。門戶不曾離。傳歌教舞。隨其自便。小生雖在年少。客中秋毫無犯。水清石見。休疑旅舍之妻。雪白蘭幽。不受主人之女。只是今年春心稍動。想是時候到來。雖有定情之篇。不少懷春之誘。今朝風色融惠。日影舒華。不免獨自閒遊。到郭侯別院。望鮑四娘一遭。可得見否。青兒。我去街上走走。你好護門。休教瓦雀行污硯。莫遣花風吹落書。<span class="科">青兒</span>理會得。<span class="科">十郎行介</span>呀。一兩日未到門首。御溝上柳都青遍了。</p>
        
        <p class="曲"><span class="牌">錦纏道</span>銅池上綠生波。春明遠天。柳穗蘸輕煙。記將軍樓閣。暗露嬋娟。向俺挑銀甲。瀉紅螺。盤花鈿蟬。半空裡。響歌雲。玉碎珠連。薄倖的韻綿纏。他倚微風閃金屏半面。惹心懷骨興牽。趁寶馬青門別院。聽百般鶯語妮花前。</p>
        
        <p class="白">呀。迤逗是這條路來。前面卻有兩條路。一邊是華陽街。一邊是尚冠里。不免問取居民。大哥。郭小侯府在那邊去。<span class="科">內應</span>尚冠里高樓子去。<span class="科">十郎</span>謝了。不免向前問去。正是</p>
        
        <p class="落詩">迷花欲待醉羅裙。<br />撲地歌塵晝不分。<br />夾轂慢勞相借問。<br />侯家朱閣自凌雲。</p>
        
        <h2 id=ch9 class="chapter"><span class="齣題">第九齣　託媒</span></h2>
        
        <p class="曲"><span class="牌">薄倖</span><span class="科">四娘同侍女上</span>翠影雲移。綠香煙冷。對遠山慵畫。安黃未正。遊絲罥蝶。繫情難定。真薄命。謾褥錦𨃟<a epub:type="noteref" href="#char02"><sup>註</sup></a>跚。對劇還記花前舊興。</p><aside epub:type="footnote" id="char02"><p>「⿰足般」</p></aside>
        
        <p class="誦"><span class="牌">南歌子</span>夜幌銷蘭炷。朝妝拂瑞檀。無端玉馬映花鞍。公子橋邊盡興強陪歡。　　薄倖狂難倚。輕軀怯未安。殘啼醒夢濕冰寒。賴是驚魂似蝶暗飛還。</p>
        
        <p class="白">自家鮑四娘是也。劣相花卿。將人換馬。好心公子。置妾閒庭。自前日到霍王府教小玉郡主唱後。情緒無聊。不曾一到寶花欄外。丫頭。你聽得外面有甚新事否。<span class="科">侍女</span>今早到小侯本宅。聽得霍王宴罷。聞樂感傷。便入華山遊仙去了。賜鄭六娘和小玉郡主紅樓一座。隨他擇婿。又改他姓霍。又有一姬杜秋娘。自陳無子。願入西王母觀修道。公子府中嘆息此事。不聞餘語。<span class="科">四娘作驚介</span>呀。郡主十分嬌慧。霍王何不看他成了人去。卻是捨得。杜秋娘是俺弟子。他卻有志清淨。妾身猶在風塵。真是藍不如青。蓮能自白也。<span class="科">侍女</span>四娘別住閒庭。薰香獨坐。公子不相聒譟。歡處隨教往來。也似神女一般了。<span class="科">四娘</span>咍。你這話都不到頭。還是修真好似人間多少也。</p>
        
        <p class="曲"><span class="牌">步步嬌</span>青樓那到瑤山靜。花酲柳夢渾難醒。脆管煩絲不奈聽。傷歡中酒年年病。何似禮金經。清虛打滅輕狂性。<span class="科">十郎上</span></p>
        
        <p class="曲"><span class="牌">不是路</span>粉閣妝成。出眾風流舊有名。彈花柄。想煙籠宿蝶睡初驚。<span class="科">四娘驚介</span>是何人。定知公子閒乘興。<span class="科">十郎</span>我是花卿舊友生。<span class="夾白"><span class="科">四娘驚喜介</span>好似隴西李十郎聲氣。快開門。</span>朦朧聽。高軒未得迎門應。有虧恭敬。有虧恭敬。</p>
        
        <p class="白"><span class="科">十郎</span>郭小侯或來不便。立語一回而去。<span class="科">四娘垂淚哽咽介</span>裡坐不妨。</p>
        
        <p class="曲"><span class="牌">前腔</span><span class="科">四娘</span>別院閒庭。<span class="夾白"><span class="科">十郎</span>只在堂上坐罷。</span>一話中堂便可行。<span class="夾白"><span class="科">四娘</span>話還長哩。</span>從容聽。見卿渾似見花卿。<span class="夾白"><span class="科">十郎</span>四娘呵。</span>喜遷鶯。新歡早已封侯定。俊麗還過驃騎營。<span class="科">四娘</span>休譏評。勞君此事為媒證。這般德行。這般德行。</p>
        
        <p class="白"><span class="科">坐介</span>十郎。你這兩日過花卿未。<span class="科">十郎</span>見你後悶懷旅館。不曾一過人家。餘響遶梁。特來逍遣。<span class="科">四娘</span>你要俺唱呵。俺也無心。唱也沒趣的。花卿教人長恨。聽奴訴者。</p>
        
        <p class="曲"><span class="牌">好姐姐</span>當初銀蘭翠屏。花窠畔金蟬擲鏡。<span class="夾白">那時少年遊冶。都來追歡買笑。</span>丁香舌上。留連作巧聲。多歡慶。明膠熱酒偏饒興。細汗霑軀別有情。</p>
        
        <p class="白">自到花卿府。遊興便已消索了。</p>
        
        <p class="曲"><span class="牌">前腔</span>燈炧香煤暗驚。<span class="夾白">十郎。你蚤不相尋。到此已似遲了。如今情緒。唱出甚的來。</span>惹雲袂曳煙春暝。兩牀絲竹。凝愁按不成。忺殘病。那堪綠瑣千條影。枉自紅飄一番情。</p>
        
        <p class="白"><span class="科">十郎</span>你既慵歌。生當愁絕。別有歌容。煩相屈指。<span class="科">四娘</span>十郎。你千金之軀。怎去娼樓銷費。不如聘一名姝。相陪作客。<span class="科">十郎笑介</span>好容易得名姝。我要有三件的。一要貴種。二要殊色。三要知音。<span class="科">四娘</span>呀。蚤是你說起知音的。俺前在花卿處。聞你有風簾動竹之詩。說與一女郎聽。那女郎好生吟愛。可是知音。<span class="科">十郎驚介</span>有此知音女子。定有好容顏。<span class="科">四娘</span>絕精。<span class="科">十郎</span>可是大家兒。<span class="科">四娘</span>不小。<span class="科">十郎</span>問是誰家姝。<span class="科">四娘</span>他是霍王之女。<span class="科">十郎</span>可求否。<span class="科">四娘</span>到有幾分。<span class="科">十郎</span>怎見得。<span class="科">四娘</span>聽奴說來。</p>
        
        <p class="曲"><span class="牌">前腔</span>多嬌柔紅嫩青。金訶艷玉融花映。<span class="夾白">十郎。我把你的詩諷與他呵。他好不沈吟。</span>泥春無力。憑欄暗恨生。閒吟詠。知他惜玉憐香性。解得開簾動竹情。</p>
        
        <p class="白"><span class="科">十郎</span>便托卿為媒何如。<span class="科">四娘</span>使得。</p>
        
        <p class="曲"><span class="牌">前腔</span>恁般良媒作成。也須合紅鸞到命。<span class="夾白"><span class="科">十郎</span>只怕年青成不得人。<span class="科">四娘</span></span>褪腰珠衱。風流事可經。<span class="夾白">十郎。這女子正是破瓜時節。他若肯時。便蚤下聘禮。<span class="科">十郎</span>領教。<span class="科">四娘</span></span>成嬌倩。聞書選日行婚聘。<span class="夾白">管取那女兒呵。</span>障袂為雲感夢情。</p>
        
        <p class="白"><span class="科">十郎</span>四娘請就行。小生辭去。<span class="科">四娘</span>君與花卿有故情。敢不成君之美。只是簡慢十郎了。<span class="科">四娘掩涕介十郎</span>你還有甚麼話說。</p>
        
        <p class="曲"><span class="牌">尾聲</span>憑將此淚寄花卿。從別後香閒粉賸。<span class="夾白">十郎。奴家失身青樓。朝東暮西。理當生受。你明日倘成就霍郡主呵。不要似花卿這般薄倖哩。</span>怎擲下青樓薄倖名。</p>
        
        <p class="落詩">春情雪色艷經過。<br /><span class="科">十郎</span>似醉如慵不奈歌。<span class="科">四娘</span><br />莫向章臺還折柳。<br /><span class="科">合</span>留來香閣畫姮娥。<span class="科">合</span></p>
        
        <h2 id=ch10 class="chapter"><span class="齣題">第十齣　巧探</span></h2>
        
        <p class="曲"><span class="牌">意遲遲</span><span class="科">鄭六娘上</span>一自殘雲飛畫棟。蚤罷瑤華夢。花露曲璚垂。春風細拂簾旌動。絃將手語暗思量。卻不道東王也有僊妃從。</p>
        
        <p class="誦"><span class="牌">浣溪紗</span>氣色春前別一般。梅花淡瘦水仙寒。錦薰籠畔帶初寬。　　不似湘靈還拾翠。那堪鳴佩到仙巒。夢回新試小龍團。</p>
        
        <p class="白">自家鄭六娘是也。螻蟻前驅。擬上千秋之壽。螢光莫報。翻遊七日之仙。撇下老身。鶯花無主。兼憐小玉。鳳竹孤吹。這兩日小玉身子不爽。拋俺獨步芳庭。想念我與杜秋娘同事霍王時。好不感傷人也。</p>
        
        <p class="曲"><span class="牌">小桃紅</span>屏花暗矗。鏡蕊空蒙。憶昔高陽院。雙娥艷容。<span class="夾白">那時歌舞呵。</span>笑眼挼花送。錦帶度生紅。<span class="夾白">說我霍府好不富貴。</span>坐吹笙翠瑣中。暖玉銜鈴鳳也。團扇朝雲。迎風斾龍。<span class="夾白">看來人情豪華已極。便多感傷之情。日暮鐘鳴。止有神仙一路。</span>老去真成夢。歡慳笑慵。<span class="夾白">霍王呵。你到學仙去了。都不想這老身與女兒。去時也不叫女兒辭一辭去。</span>撇鳳拋雛。彫傷綺叢。</p>
        
        <p class="曲"><span class="牌">縷縷金</span><span class="科">鮑四娘上</span>花瑟瑟。柳濛濛。妖姬和睡聽。鳥聲中。莫道不思量。眉心自懂。閒掀蜀紙渲巫峰。鬟雲薄揎攏。</p>
        
        <p class="白">昔是花卿妾。今作李郎媒。好將冰下語。去問月中來。此間不遠是紅樓了。想小玉郡主已梳洗。<span class="科">唱閒掀蜀紙渲巫峰鬟雲薄揎攏叫櫻桃開門櫻桃開門介</span>呀。原來是鮑四娘。<span class="科">相見介四娘</span>淮南底事愛生離。<span class="科">六娘</span>腸斷高樓桂樹枝。<span class="科">四娘</span>何似尚平婚嫁畢。<span class="科">六娘</span>還嫌子晉學仙遲。<span class="科">四娘</span>請問郡主梳妝了未。<span class="科">六娘</span>小玉不知怎的。近來這兩日癡癡的喜睡。也是父王去後。啼痕未燥。美目難開。頭都沒興梳。口不待要飯。俺在此獨坐好悶。正娘來。<span class="科">四娘</span>郡主敢是傷春。<span class="科">六娘</span>又來了。女孩兒家曉得什麼春<span class="科">四娘</span>呀。那裡有二八一十六歲的女孩兒不曉得春。<span class="科">六娘</span>今普天下男女不曉得傷個春。女兒怎的傷來。<span class="科">四娘</span>只有氀毼的男女們不曉得傷春。難道伶俐人不傷春哩。你郡主好不伶俐也。聽我道來。</p>
        
        <p class="曲"><span class="牌">江兒水</span>他腰細纔勝露。<span class="夾白"><span class="科">六娘</span>那的討露水來。<span class="科">四娘</span>他也在想了。</span>身輕欲倚風。<span class="夾白"><span class="科">六娘</span>小玉也本分。<span class="科">四娘</span>六娘好不會看人。</span>嬌輝翠影看行動。<span class="夾白">你聽他聲兒。</span>花樓玉鳳輕彈哢。<span class="夾白">六娘。敢怕郡主也動心。<span class="科">六娘</span>正是這兩日。<span class="科">四娘</span>可知道</span>襱鬆姅點霑春縫。<span class="夾白">六娘。敢怕郡主曉得做夢了。</span>失笑暖雲偷夢。<span class="夾白">六娘。你不曉得。昔吳王愛女。也與郡主同這小名。煞恨吳夫人不能成人之美。六娘。你看郡主身子呵。怕他</span>害得曈曨。險做了翠煙韓重。</p>
        
        <p class="白"><span class="科">六娘</span>四娘說得有理。只是眼下那裡就有托身之人。<span class="科">四娘</span>天緣有一快婿不知六娘肯否。<span class="科">六娘</span>那人才貌何如小玉。<span class="科">四娘</span>真是錦屏風對子哩。聽俺道來。</p>
        
        <p class="曲"><span class="牌">前腔</span><span class="夾白">他文字呵</span>墨光飛素繭。<span class="夾白">他積的書呵</span>粉跡度花蟲。<span class="夾白"><span class="科">六娘</span>這等是書底藏身一蠹魚。怕沒有甚風調。<span class="科">四娘</span>儘有</span>琴心曲髓供調弄。<span class="夾白"><span class="科">六娘</span>他家世何等。<span class="科">四娘</span>故家</span>青箱畫棨門庭重。<span class="夾白"><span class="科">六娘</span>他們下得多少聘禮。<span class="科">四娘</span>你要他時</span>胡瓶瑞錦連車送。<span class="夾白"><span class="科">六娘笑介</span>這是閒說。果是兒馨。何須阿堵。只要白璧一雙。<span class="科">四娘</span></span>白璧成雙蚤種。<span class="夾白"><span class="科">六娘</span>那人姓甚。<span class="科">四娘</span>便是前日做人日登高曲兒的相公。姓李名益。<span class="科">六娘</span>原來是他。霍王甚愛其詞。極是佳選。只一件來。俺女兒雖從封邑。改賜姓霍。其實天家姓李。同姓有妨了。<span class="科">四娘</span>賜姓霍。便是霍了。古時王侯同姓在宮中的。後來轉更蕃盛。<span class="科">六娘</span>也待俺占一占來。<span class="科">四娘</span>管取歸妹也。<span class="科">四娘</span></span>懿母占祥。蚤嫁得一雙鳴鳳。</p>
        
        <p class="白"><span class="科">六娘</span>百年姻眷。且得從容。<span class="科">四娘</span>他貴遊公子。年少才人。此處不留人。定有留人處。只好一兩日間定貼此事。<span class="科">六娘</span>女兒小時定人。由在母親。如今長成了。也要與他商量定了。便着櫻桃回話。<span class="科">四娘</span>若與郡主商量。定是個肯字。他也曉得李益詩詞。十分吟賞。六娘見郡主。只說俺又將李益新詞送與他看。因郡主睡着去也。<span class="科">六娘笑介</span>省得。<span class="科">四娘</span>告辭。專聽回示。須知月下繩千尺。遙想風流第一人。<span class="科">四娘下六娘</span>叫櫻桃請郡主來。</p>
        
        <p class="曲"><span class="牌">三臺令</span><span class="科">小玉上</span>啼蟾晝滴高花。紅壁闌珊翠霞。殘夢到西家。風吹醒遲日窗紗。</p>
        
        <p class="白">娘親萬福。呼兒怎的。<span class="科">六娘</span>纔間鮑四娘到此。<span class="科">小玉</span>他也來閒走走。<span class="科">六娘</span>他來度曲。<span class="科">小玉</span>父王仙去。有甚閒心。聽他度曲。<span class="科">六娘</span>道有李益新詞。<span class="科">小玉</span>不是李益。是李十郎。<span class="科">六娘</span>便是一個人了。你為何知他。<span class="科">小玉</span>前日鮑四娘來諷他詩。并說他人才出眾。只是王父不在家。若在家時。請他看看。想他才似相如。貌多王粲。<span class="科">六娘</span>你要看他。他又要看你。<span class="科">小玉</span>他怎的看得兒。<span class="科">六娘</span>他要聘你。托鮑為媒。<span class="科">小玉</span>娘不要聽鮑四娘哄你。他見兒愛李生之詩。故相調弄。且父王既作神仙。女兒當為仙女。古有烈女事母。終身不嫁。孩兒雅志。亦復如是了。</p>
        
        <p class="曲"><span class="牌">繡帶兒</span>掩春心坐瑠璃翠榻。羞人喚作渾家。<span class="夾白"><span class="科">六娘</span>兒。只有仙女住在無欲天中。一墮凡身。便相求取。<span class="科">小玉</span></span>想仙官不是蘭香。笑漁郎空問桃花。非誇。冰清到底無別話。何事把仙衣亂搭。<span class="科">啼介</span>娘和女俜仃可嗟。乍形影相依。怎生撇下。</p>
        
        <p class="曲"><span class="牌">前腔</span><span class="科">六娘</span>年華。為甚的雲寒月寡。守着一搦香娃。<span class="夾白">兒。就麻姑仙子。也有人間之情。</span>看羅敷早配玄都。恨玉蘭空孕蓮花。仙查。天宮織女猶自嫁。銀河畔鵲橋親踏。<span class="夾白">今日呵。</span>香釧臂須纏絳紗。取人地高奇。有光門閥。</p>
        
        <p class="白"><span class="科">小玉</span>兒一嫁與人。怎能奉事得我娘。斷然不嫁了。</p>
        
        <p class="曲"><span class="牌">前腔</span><span class="科">櫻桃</span>休差。嬌花女教人愛殺。恨不蚤嫁東家。<span class="夾白">夫人。古人說得好。阿婆不嫁女。那得孫兒抱。<span class="科">小玉嗔介</span>劣丫頭。我不嫁人。為憐母親夫人。你閒管怎的。<span class="科">櫻桃</span>郡主。你憐老夫人麼。只怕</span>柘枝兒兩頭繫絲。別大來貪結桃花。<span class="夾白"><span class="科">小玉</span>呸。你曉得甚的來。<span class="科">桃背介</span></span>哄咱。青春不多也二八。少不得籠窗動闥。好和歹這些時破瓜。強指領搔揉。櫈頭凹軋。</p>
        
        <p class="白"><span class="科">櫻桃回身跪介</span>老夫人。俺郡主戀着你。不肯嫁人。那李十郎又是好郎君。倘肯在京師居住。同事夫人。亦不可知。何不再請鮑四娘問個詳細。<span class="科">六娘</span>兒。這話有理。你便去請四娘到來。<span class="科">小玉</span>娘。鮑四娘與李生雅熟。定相遮護。女兒料他這樣人才。沒做女婿處。到得如今。想是娶第二房。取了便回隴西去。隴西去此千里而遙。怎麼去得。女兒一計。不如着櫻桃假作鮑四娘養女兒。到李生客館。說商量親事。就中透出情懷。<span class="科">六娘笑介</span>我兒真個老成也。櫻桃。你便聽郡主分付去。不要漏洩了。正是全憑青鳥舌。當作彩鸞吹。<span class="科">六娘下櫻桃</span>郡主用人之際。有話儘言。<span class="科">小玉</span>俺只怕他兩件來。你聽我說。</p>
        
        <p class="曲"><span class="牌">前腔</span>爭差。作人小遭人䊝𥻦<a epub:type="noteref" href="#char03"><sup>註</sup></a>。又怕不住京華。<span class="夾白">他年少高才。不在話下。</span>為甚的俊灑多才。尚沒個襯搭人家。考察。那人當真新結納。又肯在京城頓插。摩可濃恁般挑達。便擺下擔頭。蚤些簽押。</p><aside epub:type="footnote" id="char03"><p>「⿱殺米」</p></aside>
        
        <p class="白"><span class="科">櫻桃</span>郡主。你先要作神仙女。如今這等要快活了。<span class="科">小玉</span>癡丫頭。俺做得神仙。也拖帶你做神仙的。侍俺得快活。也拖帶你有快活了。</p>
        
        <p class="曲"><span class="牌">尾聲</span>巧將言詞看對答。<span class="夾白">櫻桃。你是乖巧的。不比浣紗。俺在樓上望你。</span>倚樓人過盡昏鴉。<span class="夾白">櫻桃。停當時教他有聘儀。就可相付。<span class="科">櫻桃</span>郡主。你纔說也拖帶我。敢問事停當時。將何見賞。<span class="科">小玉笑介</span>與李十郎說。討個精致小使賞你。<span class="科">櫻桃</span>生受郡主了。</span>可知道處處團圓對月華。</p>
        
        <p class="落詩">搖曳仙裾不自持。<br />凌波相及盛年時。<br />誰憐弄玉多情種。<br />月裡參差不斷吹。</p>
        
        <h2 id=ch11 class="chapter"><span class="齣題">第十一齣　下定</span></h2>
        
        <p class="曲"><span class="牌">清江引</span><span class="科">李十郎上</span>梅花曉帳紅雲碎。細葉籠金翡。旅思欲萋迷。夢遠春迢遞。扶頭酒。會心人。縈腸事。</p>
        
        <p class="誦"><span class="牌">愁倚闌</span>雲花落。雨香飄。索春饒。皺蹙柳絲吹不斷。翠條條。　　銀蟾暗咽春朝。知他在第幾朱橋。說與曉鶯休喚。怕魂消。</p>
        
        <p class="白">昨日到鮑四娘閒亭。許為媒求霍郡主小玉。歸來春宵枕上。睡得不沈。醒得不快。是真是假。且把昭明文選來醒眼。<span class="科">番書介</span>呀。好采頭。就番着第十九卷一個情字。過了便是高唐賦。第二篇神女賦。第三篇好色賦。第四篇洛神賦。呀。由來才子都是這般有情。</p>
        
        <p class="曲"><span class="牌">皂羅袍</span><span class="夾白">高唐賦呵。</span>憶昔高唐枕席。正擇日垂旒。<span class="夾白">把</span>諸神醮禮。<span class="夾白">只見高唐去處。淒切杳冥。相似鬼神來了一般。</span>抽絃障袂好增悲。松聲直下深無底。<span class="夾白">懷王正望間。忽見朝雲之女。侍他晝寢。可惜止是朝暮之間。若久長相處。真個延年益壽。</span>霓旌翠蓋。登高此時。朝雲暮雨。相逢美姬。教人九竅都通利。</p>
        
        <p class="白">看神女賦呵。</p>
        
        <p class="曲"><span class="牌">前腔</span>見一婦人奇異似屋梁初日。照耀堂墀。人間那得更須臾。神心蚤逐流波去。<span class="夾白">襄王呵。這樣神女。只夢一夢也彀了。醒後又想他怎的。</span>玉鸞低盼。芬芳已離。精神記取。私懷語誰。教人向曙空垂涕。</p>
        
        <p class="白">再看好色賦呵。</p>
        
        <p class="曲"><span class="牌">前腔</span>何處東家之子。嫣然一笑。下蔡魂迷。誰教宋玉有微辭。兼他體貌天閑麗。<span class="夾白">宋玉呵。你有這樣人做鄰。自然文賦生色。說甚邯鄲鄭衛。</span>三年未許。東牆自窺。芳花有意。春風幾時。教人頓有章臺思。</p>
        
        <p class="白">再讀洛神賦呵。</p>
        
        <p class="曲"><span class="牌">前腔</span>正自凌波拾翠。向神霄解玉。縱體通辭。流風矯雪映綃裾。輕雲蔽月籠華髻。<span class="夾白">子建呵。這樣有情仙子。不得蚤就。後來懊恨。可如何矣。</span>當年未偶。明珠獻遲。人神異路。君王怎歸。教人灑遍長川淚。</p>
        
        <p class="白">看這四篇賦呵。洛川形貌千秋恨。江漢風流萬古情。小生雖無好色之心。頗有凌波之想。不免拋書枕几。也學高唐晝寢。想將巫峽雲來。小玉姐呵。不知你為是瑤臺客。為是宋家鄰。為是章華艷。為是洛川神。鮑四娘為何音信沈沈。沒些定奪。<span class="科">做睡介櫻桃上</span></p>
        
        <p class="曲"><span class="牌">天下樂</span>繡步香風紫陌吹。石榴裙襯腰肢。僑妝試覓花前事。到春風第幾枝。</p>
        
        <p class="白">自家霍府櫻桃是也。着事小玉郡主。今日承老夫人命。假作鮑四娘女兒。來詣李十郎。因探問他家中曾娶新婦。肯在京住否。并看他才貌怎的。此間是他旅館。不免咳嗽一聲。<span class="科">李即驚醒介</span>呀。恰睡着。有一佳人。貌甚奇麗。含笑含嚬。如來如去。在咱眼前。四顧青衣。向前相訊。正交接間。只聽得紅蕉摶雨。翠竹敲風。原來就是陽臺一夢。真個夢裡不知身是客。醒來那辨雨為雲。原來不是雨打風敲。卻是人來戶響。多應好事君子。載酒問奇。或是平生故人。題梅附訊呀。原來是女郎聲息。必是鮑四娘人到。<span class="科">開門相見介十郎</span>女郎來從何處。見為何因。<span class="科">櫻桃</span>咱是鮑四娘女。使來報喜。<span class="科">十郎</span>可是霍小玉姐見許。<span class="科">櫻桃</span>蘇姑子作了好夢。有幾分肯。只要瞞過他些。<span class="科">十郎</span>敢是不愛我了。<span class="科">櫻桃</span>愛你幾件來。家堂誇得你狠。</p>
        
        <p class="曲"><span class="牌">懶畫眉</span><span class="夾白">道你是</span>芙蕖玉碗漾秋波。<span class="夾白"><span class="科">十郎</span>這是家尊家堂生的這般好。<span class="科">櫻桃</span>道你</span>綠鬢烏紗映畫羅。<span class="夾白"><span class="科">十郎</span>小生從來帶一種愛好的性子。<span class="科">櫻桃</span></span>又道金張子弟慣鳴珂。<span class="夾白"><span class="科">十郎</span>到不消說到門風上。只說小生這個人兒也那得家去。<span class="科">櫻桃</span>也道來</span>道是十名八斗君還過。<span class="夾白">因此向</span>喬木高頭詠伐柯。</p>
        
        <p class="白"><span class="科">十郎</span>這等事諧了。只要典過一所大房子取親。<span class="科">櫻桃</span>且住。還要瞞過他些。他有兩事相疑。</p>
        
        <p class="曲"><span class="牌">前腔</span><span class="夾白">道你</span>舊家王謝識人多。<span class="夾白">少什麼</span>故里潘揚繫女蘿。<span class="夾白"><span class="科">十郎</span>你說俺怎的。家中沒有娘子。要到京城求親。想是疑做二房了。<span class="科">櫻桃</span>正是了。道是</span>何緣千里隔山坡。<span class="夾白">還有一件。霍王遊仙。他一娘一女。相憐相守。他怕暫時在此。以後撇他去了。怕莫做</span>寶瓶透雀穿花過<span class="夾白">相公。家堂已定計了。只說相公求了婚。又在京師久住。待相公成了這親。慢慢搬他回去。做大做小。都由相公了。也只要</span>成就了君家大錦科。</p>
        
        <p class="白"><span class="科">十郎笑介</span>原來有這話。<span class="科">背語介</span>俺正好喬他。探出郡主才貌家事若何。<span class="科">回身問桃介</span>呀。女郎。想似你說。郡主也忒揀選大了。他有甚才貌。對得俺才子過。便思量做大娘子。<span class="科">櫻桃</span>相公。到不是誇。只怕你隴西的人才相似。京城女子似這郡主的才貌也少。聽俺道來。</p>
        
        <p class="曲"><span class="牌">醉羅歌</span>柳弱柳弱嬌無那。花淡花淡著春多。<span class="夾白">俺今日看他曉妝正罷。</span>露春纖彈去了粉紅涴。半捻春衫妥。香津微搵。紫絨輕唾。芙蓉暗笑。碧雲偷破。一尖鳳履些兒搦。輕唐突。鎮阿那。書生有分和他麼。</p>
        
        <p class="白"><span class="科">十郎笑介</span>月裡嫦娥。我也近了他。說甚人間郡主。只一件。俺是要享用的人。霍王去後。只怕府中清淡了。養活小生不得。怎麼不思起故鄉來。<span class="科">櫻桃</span>說那霍府裡呵。</p>
        
        <p class="曲"><span class="牌">前腔</span>煙漠煙漠閒院落。翠染翠染深簾箔。炫麝香金暖睡鸞窠。鎮日薰香坐。天廚玉饌。地衣珠落。雪猧熒弄。午貓花臥。餐香豆澡金環鎖。花徑軟。助情多。合昏眠柳夜舒荷。</p>
        
        <p class="白"><span class="科">十郎</span>女郎。有這樣去所。李十郎生受你了。願你明日嫁個男兒。也像李十郎。女郎。俺便在此終身。儘霍府享用了。<span class="科">櫻桃</span>你撇下得大娘子一個在隴西。好薄倖。<span class="科">十郎</span>女郎。小生有才有貌。無室無家。早失先人。旋遭兵火。杜曲花無賴。果然遊子澹忘歸。藍田玉有煙。似此佳人難再得。便為結髮。竟是齊眉。俺這裡不用支吾。他那裡何須疑惑。聽我說來。</p>
        
        <p class="曲"><span class="牌">前腔</span>孤忒孤忒淒惶我。兵火兵火遁逃他。<span class="夾白">女郎。莫說我家臺池。連隴西數十城。都沒入吐番去了。</span>閃生羌旗鼓斷西河。片片魂飛墮。故鄉何處。西風淚多。上林棲穩。新春景和。花邊強自愁顏破。魚水難逢話。曲中都是憶秦娥。</p>
        
        <p class="白"><span class="科">櫻桃</span>相公。你定初婚。又占籍京師。這親諧矣。</p>
        
        <p class="曲"><span class="牌">前腔</span>停妥停妥有定奪。歡慶歡慶蚤黏合。<span class="夾白">相公。那郡主才貌。京師有名。王孫公子。多相求聘。你有甚寶玉。只管將與俺去。付家堂送過霍府。便是個定了。</span>拚千金買得春宵着。受用些兒個。琴牀筆格。淒涼一個。人兒共枕。春宵暖和。股兒閣着眉兒磕。三日後。五更過。紅羅十擔謝媒婆。</p>
        
        <p class="白"><span class="科">十郎</span>客中急忙。不得全禮。有二寶物。是先相國先夫人遺下。雖經離亂。常隨行篋。郡主才容。足可當此。並是傾城無價之美。青兒。可取金縷箱中九子金龍鏡三珠玉燕釵來。<span class="科">青兒取上介十郎</span>多勞女郎。可捧過霍府。致意郡主妝次前。小生不曾薰沐。未敢親奉。容造膝而謝。女郎。這遶鏡雙龍。楊子江心鑄就。瑤釵對燕。娀娥臺上模來。老夫人郡主見之。自當寶重。</p>
        
        <p class="曲"><span class="牌">東甌令</span>瑤筐燕。珠釵朵。鏡裡和龍卷花臥。<span class="夾白">女郎。只是客中一時難措。若論郡主身價呵。</span>黃金百萬買雙娥。買得心兒麼。<span class="夾白">女郎。想郡主心中。也有了這人麼。但得一心人。錢刀定何用。他</span>半指心兒納著可。下着葳蕤鎖。</p>
        
        <p class="白"><span class="科">櫻桃</span>這是定了。說郡主的心呵。</p>
        
        <p class="曲"><span class="牌">前腔</span>香噴噴。美嚲嚲。不寒不深又不闊。<span class="夾白"><span class="科">十郎</span>快些快些。俺就要過了。<span class="科">櫻桃</span>讀書人好性緊。霍府裡人煉丹。慢慢的扇。</span>似龍虎相貪銜正渴。慢的抽添火。<span class="夾白"><span class="科">十郎</span>女郎。我讀書的人那裡說那個過。說俺明後日就要過門相一相郡主。<span class="科">櫻桃</span>原來這等。你相公明後日過門。鮑四娘不長在府裡。只有區區在那裡伏侍了。<span class="科">十郎</span>容小生相謝。<span class="科">櫻桃</span>相公。不敢望謝。只伏侍不中。免賜嗔責便了。相公那時呵。休得</span>哄人丟了將人脫。獨自圖生活。</p>
        
        <p class="曲"><span class="牌">尾聲</span>郎才女貌都不弱。又向甚春風尋播掿。<span class="夾白">十郎呵。</span>蚤辦取拭雨霑雲半帖羅。</p>
        
        <p class="白"><span class="科">十郎</span>多多拜上。</p>
        
        <p class="落詩">碧海雲偷出翠微。<br />阿環分付小青衣。<br />今宵暖夢遊何處。<br />十二樓中玉蝶飛。</p>
        
        <h2 id=ch12 class="chapter"><span class="齣題">第十二齣　捧盒</span></h2>
        
        <p class="曲"><span class="牌">六么令</span><span class="科">櫻桃捧盒上</span>粉香花氣。玉人兒沒得參差。秋眉換綠咱愁思。紅梅上。紫流鸝。聲聲叫得人心碎。聲聲叫得人心碎。</p>
        
        <p class="白">櫻桃過處有人覷。苦跟着郡主不得遊戲。今纔在御道走哩。這粉梅花黃鶯兒都是嬌滴滴的。空便偷閒耍半會。將盒兒放在草裡。踭上樹去。摘這花兒。打着鶯兒。看待怎的。<span class="科">上樹打鶯科四娘上</span></p>
        
        <p class="曲"><span class="牌">前腔</span>多才人地。配紅樓恰的相宜。淺春庭院報花期。青綺陌。步香吹。金光玉艷平蕪起。金光玉艷平蕪起。</p>
        
        <p class="白">呀。緣何草間光色異常。是誰家妝盒。忘在此間。<span class="科">開看科</span>有金鏡玉釵在內。不知出在誰家。想鏡背有款識。上鏤着隴西李相國。天寶五年五月五日。楊子江心鑄。看釵股上鐫得有四字。狄道縣君。呀。隴西李相國。不知是誰。我今正去回李十郎親事的話。就將此兩件去問他。想他知道。<span class="科">四娘作行科</span>玉吐藍田氣。金舒草埒光。非經問南陌。定是覓東牀。<span class="科">桃在樹上見叫科</span>鮑四娘。你偷我盒兒那裡去。<span class="科">四娘</span>你是霍府鄭櫻桃。緣何在梅樹上坐。<span class="科">櫻桃</span>我在這裡等作媒。<span class="科">四娘</span>休閒說。下來問你。<span class="科">桃作遶梅樹走介四娘</span>這是怎的。<span class="科">櫻桃</span>這叫做走媒。<span class="科">四娘</span>閒說。且問你。為甚的鄭六娘放你出來。</p>
        
        <p class="曲"><span class="牌">步步嬌</span><span class="夾白"><span class="科">櫻桃</span>老夫人呵。</span>聽說李郎才貌多奇異。教我閒尋覓。<span class="夾白">只為怕他兩事。怕他</span>有個人兒在隴西。<span class="夾白">又怕他</span>青春作伴還鄉去。<span class="夾白">因此上</span>喬作卿卿女兒。鵲橋相仔細。</p>
        
        <p class="白"><span class="科">四娘</span>還是鄭六娘老成。我到不曾訪得他。他如何講。</p>
        
        <p class="曲"><span class="牌">前腔</span><span class="夾白"><span class="科">櫻桃</span>他說</span>一生消渴藍橋水。沒得甌兒吸。<span class="夾白"><span class="科">四娘</span>這等是初婚了。<span class="科">櫻桃</span></span>趁比翼。睡交枝。阿婆和女同家計。<span class="夾白"><span class="科">四娘</span>這等是他在京師了。他問你甚麼來。<span class="科">櫻桃</span>他問我郡主的心兒怎的。<span class="科">四娘</span>你怎的答他。<span class="科">櫻桃</span>俺說他的心怎的問我。</span>問取黏腰細衣。來時有些濕。</p>
        
        <p class="白"><span class="科">四娘</span>諢話。這盒的金鏡玉釵。敢是李十郎的。<span class="科">櫻桃</span>便是。</p>
        
        <p class="曲"><span class="牌">前腔</span>是他夫人相國生留取。寶氣紛尤異。<span class="夾白"><span class="科">四娘</span>緣何把與你。<span class="科">櫻桃</span>他說咱真是你的女兒。將來與你送過府裡作聘。</span>開金縷。繫紅絲。<span class="夾白">有這樣郎君。老夫人和郡主呵。</span>多嬌阿母心應許。<span class="夾白">只是一件。我家郡主有些作樣。咱是侍女。不好弄他。還是你同回去。開了盒兒。扯定郡主。對了這鏡。簪上這釵。笑他一會。</span>氳他對鏡簪釵。問他喜不喜。</p>
        
        <p class="白"><span class="科">四娘</span>你為何走上梅樹去。</p>
        
        <p class="曲"><span class="牌">前腔</span><span class="科">櫻桃</span>為那鶯兒哢碎紅梅雨。打起鶯兒去。<span class="夾白">四娘。你與郡主成了人。咱也長大了。你也尋個十郎這般對兒與我。<span class="科">四娘</span>呸。那裡討。<span class="科">櫻桃</span>也罷。今日到十郎書院。見他家青兒。到也眉目乾淨愛人子。不如明日十郎到我府中。高低把青兒捨與我罷。四娘方便。</span>小青哥。俊俏兒。<span class="夾白"><span class="科">四娘</span>青兒是那十四五歲的。會幹些甚麼事。要他。<span class="科">櫻桃</span>終不然就要幹得大事。也有大的日子。</span>些兒也是男兒氣。<span class="夾白">四娘。你作快講。奴家有這般貌。若沒有主兒。十郎到家。定要郡主喫醋。有青哥時。</span>免得半夜鸕鶿。踮步摸魚兒。</p>
        
        <p class="白"><span class="科">四娘</span>你要一個。你家浣紗也要一個。<span class="科">櫻桃</span>那十郎竈下養有個炊火的。聽得喚做烏兒。便捨與他。<span class="科">四娘</span>醜的便厝與別人。休閒話。且同到府裡去。</p>
        
        <p class="曲"><span class="牌">縷縷金</span>花信緊。乳鶯啼。碎影篩紅陣。點春池。半為朱顏苦。閒尋舊事。香衫畫襗有情時。回顰向閨裡。</p>
        
        <p class="白"><span class="科">櫻桃</span>四娘。望見俺府裡了。郡主獨在紅樓。望俺回話。你到府中。且將盒兒捧在東廂亭子坐着。待俺說與郡主來請你。</p>
        
        <p class="落詩">帝城文物艷青春。<br />寶鏡珠華下玉人。<br />為轉嬌鶯出琪樹。<br />乍教羅襪起香塵。</p>
        
        <h2 id=ch13 class="chapter"><span class="齣題">第十三齣　納聘</span></h2>
        
        <p class="曲"><span class="牌">番卜算</span><span class="科">小玉上</span>屏外籠身倚。睡覺唇紅退輕蜂小尾撲香歸。颭得花憔悴。</p>
        
        <p class="誦"><span class="牌">滿江紅前</span>遲日烘煙。紗廚畔。魂香睡足。閒撩亂。乳禽成對。暖氳花褥。暈閃膏凝渾倦嚲。枕痕一線紅如玉。背畫欄釵刮悄無言。看屬玉。</p>
        
        <p class="白">俺霍小玉。雖然些小年紀。蚤已曉事。家堂前輩人。怎知時世不同了。午上叫櫻桃去透問李十郎。叫他先到俺處回話。天欲斜陽。還不見來。好悶人也。</p>
        
        <p class="曲"><span class="牌">三換頭</span>嬌酣困媚。喚醒夢輕難記。亞粉枝紅墜。寒煤糝袖絲。好忒煞春無力。女孩兒沒緣由把相思。做場情事。葉染花欹也。手搓裙帶蕊。淺醉深慵。怎的那人兒沒話兒。<span class="科">桃鮑上</span></p>
        
        <p class="曲"><span class="牌">傳言玉女</span><span class="科">四娘</span>翠袖籠寒。踏遍春塵無跡。<span class="科">櫻桃</span>寶衣春瘦。正暮雲凝碧。<span class="科">合</span>映餘紅斂。避掛簾殘日。</p>
        
        <p class="白"><span class="科">櫻桃</span>四娘。已到了府中。你且在東廂坐地。待俺回了小姐話來。請出老夫人過禮。<span class="科">四娘</span>正是。<span class="科">下櫻桃見介小玉忙問介</span>你來了。那人怎的。<span class="科">櫻桃</span>賀喜賀喜。好一個風情年少。委係初婚。又在京師占籍。十分之美。<span class="科">小玉</span>他怎便拋得家裡。<span class="科">櫻桃</span>原來是隴西人。隴西地方都沒入吐番去了。已是無家可歸。<span class="科">小玉</span>原來這等。果稱了人心。<span class="科">櫻桃</span>郡主。他明日伴你睡呵。<span class="科">小玉作羞介</span></p>
        
        <p class="曲"><span class="牌">三換頭</span><span class="科">櫻桃</span>人兒清翠。話兒濃媚。親夫婿。好花枝蝶迷。捅着腰肢喘息。<span class="夾白">郡主。那日有人叫你做妻了。快活人也。</span>命哥哥來了也叫聲妻。高頭怎的。戰着聲兒應。魂飛怎的支。記取青衣。把這段香甜送與伊。</p>
        
        <p class="白"><span class="科">小玉</span>還不曾到手。就要人記得你。你聽他幾時下聘。<span class="科">櫻桃</span>鮑四娘已捧着聘禮在門外了。<span class="科">小玉</span>這等快請老夫人出來。</p>
        
        <p class="曲"><span class="牌">勝葫蘆</span><span class="科">鄭六娘上</span>金屋明妝起鳳臺。姻緣好。謾遲回。共道仙郎才貌今無對。怕絲蘿曾係。有時歸去杳難來。</p>
        
        <p class="白"><span class="科">四娘帶櫻桃上六娘</span>呀。櫻桃回來了。怎的說。<span class="科">櫻桃</span>委是才子初婚。又在京師住下。十分是好。已有聘禮到來。鮑四娘也在門外。<span class="科">六娘</span>請進來。<span class="科">四娘見科</span>簾幕春風。門楣喜氣。小玉姐有美玉之貌。李十郎有磐石之心。千里良緣。百年佳眷。可備紅筵香燭。陳此玉鏡珠釵。<span class="科">六娘</span>四娘且捧着。櫻桃。你在那裡會四娘的。<span class="科">櫻桃</span>只是櫻桃去問了詳細。李郎只道當真是四娘女兒。便將二件寶器送來為聘。櫻桃持歸。過了五鳳門大東頭。紅梅樹下遇着四娘。要轉同回夫人話。<span class="科">六娘</span>原來如此。<span class="科">四娘</span>夫人好不精細。<span class="科">六娘笑介</span>明日花紅。櫻桃分一半兒。<span class="科">對小玉云</span>今日你是李十郎的人了。聘儀你看着。<span class="科">小玉羞介</span>娘看了就是。<span class="科">六娘</span>便可拜了天地。</p>
        
        <p class="曲"><span class="牌">月上海棠</span>滿光輝。銀花錦燭香雲靉。看春風桂幕。喜氣蘭閨。匣中玉合璧光迴。掌中珠連環翠佩。<span class="科">合</span>神仙配。年年寶鏡。歲歲瓊釵。</p>
        
        <p class="曲"><span class="牌">前腔</span><span class="科">四娘賀介</span>湊良媒。朱絲畫縷同心帶。看蟾生綠桂。鳳遶青槐。秦樓女碧玉簫吹。漢署郎紫薇花對。<span class="科">合前六娘看鏡釵科</span></p>
        
        <p class="白">還是相國人家。我昔在內家。聞有楊子江心鏡。是玄宗皇帝年間鑄的。不知就是李郎家的。我兒。當鑄此鏡。聽說有雙龍護舟。鏡背自然成雙龍蟠合之象。非關人巧。委係天成。這玉釵刻得雙燕兒。就是活的一般。真是世中希有。庚申便是吉日。李郎在旅舍清冷。就擇後日成親。四娘。你與小玉在房裡戲戲。我與浣紗在下面排些夜筵。請你下樓去喫。<span class="科">四娘</span>正好。<span class="科">六娘下四娘</span>今日就是好日期。櫻桃捧鏡兒釵兒。在房裡對郡主插帶。<span class="科">小玉</span>只在堂前亮些。<span class="科">四娘</span>在房裡方便。<span class="科">行介櫻桃</span>這便是郡主梳洗處。<span class="科">四娘</span>清楚。好傍紗窗兒掛了鏡子。郡主。你也來照一照看。<span class="科">小玉作羞科</span></p>
        
        <p class="曲"><span class="牌">二郎神</span>紗窗內。碧珊瑚看菱花露彩。轉片月寒空生碧海。姮娥相對。曉雲初弄瑤臺。瀉翠窺紅鸞倚態。照澄心冰壺巧耐。<span class="夾白"><span class="科">四娘</span>少說些</span>影徘徊。看明朝雙笑人來。</p>
        
        <p class="白"><span class="科">四娘</span>玉燕釵也和你插上。<span class="科">小玉</span>明日插罷。<span class="科">四娘</span>釵兒也要今日插。<span class="科">做插科小玉</span>輕些。插得疼人。<span class="科">四娘</span>插便疼。<span class="科">小玉</span>呸。</p>
        
        <p class="曲"><span class="牌">前腔</span>威蕤。玉花兒貫珠題翠蕾。鏤素燕差池銜細茝。玲瓏纈紐。璚抽寶䌰毰毸。慢簇輕搖垂鬢彩。插纖梁蟬鬆膩解。<span class="夾白"><span class="科">四娘</span>怕插鬆了。明日放緊些。<span class="科">小玉</span>呸。<span class="科">四娘</span></span>謾推排。雲橫處枕側檀偎。</p>
        
        <p class="白"><span class="科">小玉</span>四娘。你說話村得怕人。<span class="科">四娘</span>你只怕那人兒。怎的怕我。<span class="科">小玉</span>怕他甚的來。<span class="科">四娘</span>他要你煮飯他喫。<span class="科">小玉</span>也不難。</p>
        
        <p class="曲"><span class="牌">風入松</span>軟雕胡帶笑與郎炊。<span class="夾白"><span class="科">四娘</span>要你的酒喫。<span class="科">小玉</span>情願</span>點銀瓶玉薤。葡萄卓女燒春在。願舉案齊眉看待。<span class="夾白"><span class="科">四娘</span>也要你唱。<span class="科">小玉</span>使得。</span>唱關睢酌彼金罍。<span class="夾白"><span class="科">四娘</span>他還要三五頓夜飯喫。要囉噪你。<span class="科">小玉</span>儘他喫。只要他有這福量。</span>餐秀色。任多才。</p>
        
        <p class="白"><span class="科">四娘</span>好不怕事。他要你與他戴冠兒。<span class="科">小玉</span>當得。</p>
        
        <p class="曲"><span class="牌">前腔</span>拂烏紗向曉平眉戴。<span class="夾白"><span class="科">四娘</span>他要你做衣襬與他穿。<span class="科">小玉</span>常事。</span>愛并州翦快。風生錦繡片雲裁。指領上繡針憑在。<span class="夾白"><span class="科">四娘</span>你怎曉得他長短。又一時揣得他腰兒這熟。<span class="科">小玉</span>想得。</span>想身材暗圍腰帶。<span class="夾白"><span class="科">四娘</span>若論他的腰帶儘是長大。<span class="科">小玉</span>你做媒的好眼巧。怎的恁般相知了。</span>巧眼色。劣情懷。</p>
        
        <p class="白"><span class="科">四娘</span>小學生不要先罵媒人。俺先曾教郡主曲。本來也是師父。趁今日教些本事。老夫人不好教你。<span class="科">小玉</span>甚麼教得。學無前後。達者為先。<span class="科">四娘</span>休要做乖。新人一進房。對了一枝紅溜溜的銀蠟燭。蚤已腼腆了也。</p>
        
        <p class="曲"><span class="牌">玉交枝</span>燭花無賴。背銀釭暗擘瑤釵。待玉郎回抱相偎愛。<span class="夾白">你此要些腔兒。</span>顰蛾掩袖低迴。<span class="夾白">他喚你。不可就應他。</span>千喚佯將一度回。<span class="夾白">他畢竟先有些不緊要的話摩弄你。</span>相挑巧着詞兒對。<span class="夾白">郡主。他叫你上牀。你只在牀帳外挨着。等他抱你上去。</span>挽流蘇羅幃顫開<span class="夾白">又不可自家解衣襦。先打些格達兒。要他扯斷纔好。</span>結連環紅襦懊解。</p>
        
        <p class="白"><span class="科">小玉</span>知道了。絮絮叨叨的。<span class="科">四娘</span>還有牀上工夫要講。上牀時。他在東頭。你走過西頭。在西頭。你又走過東頭。</p>
        
        <p class="曲"><span class="牌">前腔</span><span class="夾白">做個</span>鸞驚蝶駭。<span class="夾白">你假將指甲兒搵着他。</span>亂春纖抵着郎腮。<span class="夾白">那人定不相饒。</span>壓花枝要折新蓓蕾。<span class="夾白">郡主也索放軟些手了。</span>那管得荳蔻含胎。<span class="夾白">那時節白綾帕兒方便着。</span>迸破紅雲玉峽開。<span class="夾白">哎。挺得人疼。你須聽着。</span>斜抽沁露荷心靄。喫緊處花香這回。斷送人腰肢幾擺。</p>
        
        <p class="白"><span class="科">小玉</span>師父。你怎麼曉得許多家數來。<span class="科">四娘</span>我是過來人。想咱嫁時呵。</p>
        
        <p class="曲"><span class="牌">漿水令</span>憶年時紅鬆翠窄。正初婚膩腋雲𡟏<a epub:type="noteref" href="#char04"><sup>註</sup></a>。坐郎兜裡倒郎懷。薰籠卸襪。繡鳳眠鞋。細軀捱。含顰待。些兒受用疼還耐。拭紅綃。拭紅綃斜燈送睞。移繡枕。移繡枕引被佯推。</p><aside epub:type="footnote" id="char04"><p>「⿰女「⿴囗虫」」</p></aside>
        
        <p class="白"><span class="科">小玉</span>有得許多說。</p>
        
        <p class="曲"><span class="牌">前腔</span><span class="科">四娘</span>下鴛帷嬌殘薄黛。臨妝鏡巧對瑤臺。暗尋閒事笑還唉。餘紅偷覷。碎蕊愁揩。衣桁前。簾櫳外。蘭房新婦深深拜。賀新人。賀新人許多豐采。那郎君。那郎君底樣情懷。</p>
        
        <p class="白"><span class="科">小玉</span>難為得你這般狠來。<span class="科">四娘</span>明日到你。<span class="科">六娘上</span>夜筵已安排在堂上。鮑四娘你只管在房中有甚麼講。不出來。<span class="科">四娘</span>閒講。<span class="科">六娘</span>今日沒甚大設。</p>
        
        <p class="曲"><span class="牌">尾聲</span>青玉案。紫琉杯。椀茗盤餐對舊醅。<span class="夾白">待十郎過了門。</span>重開鳳燭宴冰媒。<span class="科">下</span></p>
        
        <h2 id=ch14 class="chapter"><span class="齣題">第十四齣　假駿</span></h2>
        
        <p class="曲"><span class="牌">月雲高</span><span class="科">十郎上</span>篆煙籠黛。春心透簾外。燕尾交香褶。龍沫吹飄帶。穉柳蘇晴。梅魂恣風色。蝶點花尖上。暖院戲穿窗隔。報道合歡紅欲開。攜手佳人和夢來。</p>
        
        <p class="誦"><span class="牌">百字令前</span>幽窗客裡。算無春可到。和愁都閉。正好一奩花弄影。報道雨香霞翠。枕帶籠金。鉤欄憑玉。別是歡情味。輕凝慢竚。朝雲宛轉何意。</p>
        
        <p class="白">昨日鮑四娘的女兒領了聘儀去霍府。今已日高花塢。想有回耗。且把做新婿的手段閒想一會。正是幸有朝雲眠楚客。不勞芳草思王孫。</p>
        
        <p class="曲"><span class="牌">金瓏璁</span><span class="科">四娘上</span>綠枝么鳳語。香痕暗沁平蕪。紅幫暖襯畫羅襦。銀蒜押簾偷覷。</p>
        
        <p class="白">自家鮑四娘。調絲品竹。蚤謝同心。挾筴追鋒。還推老手。昨夜鄭夫人發了鸞箋。請他龍婿。俺今早朝醒頭重。日向午了。裁來走走。<span class="科">叫介十郎</span>原來是鮑四娘。何勞親降。昨日寶鏡珠釵。已付令女郎送上。轉過霍府。事可諧否。<span class="科">四娘</span>事諧矣。鸞箋在此。<span class="科">十郎看書介</span></p>
        
        <p class="曲"><span class="牌">一封書</span>妾鄭氏敬拜書。即相國李君虞。小玉霍王女。才和色俱無取。蒙君過聽堪為婦。寶鏡珠釵禮聘殊。庚申吉。候光車。金水相生慶有餘。</p>
        
        <p class="白"><span class="科">十郎笑介</span>好事忒近了。元旦日辰己酉。算到明日。是庚申了。四娘。俺此時心事。還怕那郡主當不起小生的才興。你還與俺細說一番。<span class="科">四娘笑介</span>他興亦不減。</p>
        
        <p class="曲"><span class="牌">孝順歌</span>扶嬌起。困勻酥。聽啼鶯花隔香兩餘。<span class="夾白">那時節百事都懶了。</span>彩局未忺移。金絲沒情拂。<span class="夾白"><span class="科">十郎</span>他敢是做出來的風情麼。<span class="科">四娘</span>天生成的。他</span>便是尋常笑語。掠約精神。也有許多天厝。<span class="夾白">十郎。有這樣女兒伴你呵。除卻</span>正理追陪。別有繫人心處。<span class="夾白">十郎。你明日蚤過些。他望得你緊了。</span>新頓褥。細肌膚。洞中花。恣君入。</p>
        
        <p class="白"><span class="科">十郎</span>請問明日穿甚服色去。<span class="科">四娘</span>你有進士大衣服就好。<span class="科">十郎</span>帶幾個小使去。<span class="科">四娘</span>終不然步走。你須向花卿家借馬去。他府裡好少的後生。<span class="科">十郎</span>領教了。</p>
        
        <p class="曲"><span class="牌">前腔</span>開鳳曆。賜鸞書。借鴛鴦繡騎金鏤衢。排比做親夫。調停弄嬌女。<span class="夾白">四娘。小生酒量也不十分見得。托你去說。明晚一兩杯後。就賜飯了。用得</span>玄漿半壺。熟了雕胡。便向洞房深處。對着匡牀。儘力餐紅玉。<span class="夾白">小生只有今宵作客。明宵呵。</span>花殢蝶。柳藏烏。暖茸茸。香馥馥。</p>
        
        <p class="白"><span class="科">四娘</span>俺辭你去。你可便過花卿處去。為問花卿。復能相憶否。<span class="科">四娘作嘆介十郎</span>今日不能勾擺個酒兒。有慢四娘。明日在霍府不忘報謝。</p>
        
        <p class="曲"><span class="牌">尾聲</span>明朝車騎美相如。那人兒不是當壚。<span class="夾白"><span class="科">四娘</span>你去見花卿。不要說俺竟在你館中來。只道俺</span>獨自山中詠蘼蕪。</p>
        
        <p class="白"><span class="科">四娘下十郎</span>青兒。跟俺到花老爺宅子上去借馬成親。<span class="科">青兒</span>成親用得驢子料。顧個驢子去罷。<span class="科">十郎</span>唗。快行。<span class="科">行介</span></p>
        
        <p class="曲"><span class="牌">月雲高</span>趁春詞客。東鄰復南陌。葉嚲楊低翠。粉褪梅銷白。潤暖煙絲。水皺鴛鴦色。解得多情種。臂上隨人轉側。日影春妝繡箔開。笑指銀雲拂袂來。</p>
        
        <p class="白">青兒。前面就是花老爺府了。你說與把門的。李十郎相公來訪。<span class="科">青兒叫聲把門軍上</span>細柳新軍籍。咸陽舊酒徒。門上何人諠擾。<span class="科">青兒</span>隴西李相公。<span class="科">軍士</span>且住。待通報。</p>
        
        <p class="曲"><span class="牌">金瓏璁</span><span class="科">花卿上</span>錦袍初置府。兵鈐萬里魚符。黃衫年少擁花騎。一笛武陵何處。</p>
        
        <p class="白">原來是李十郎。<span class="科">揖介十郎</span>營高細柳葉初齊。<span class="科">花卿</span>日暖花邊教碧蹄。<span class="科">十郎</span>莫惜千金借名馬。<span class="科">花卿</span>懸知一點透靈犀。<span class="科">坐介十郎</span>將軍何緣說及靈犀一點。<span class="科">花卿笑介</span>纔間着丫鬟去看看鮑四娘。說過十郎館中。可不是一點靈犀。<span class="科">十郎</span>將軍不知。他近來有大功於小生。<span class="科">花卿</span>怎的來。<span class="科">十郎</span>生託四娘為媒。聘了霍王之女。<span class="科">花卿</span>日前上直。見老霍王遊仙傳國的本。記得本中一聯說道。才子抽詞。感會八公之操。嬌雛未嫁。先為五嶽之遊。也便想得才子是足下。只不料嬌娃便為足下所得。父王修仙。女兒便是仙女。足下便是仙郎。一時盛事。老夫這幾日宿衛。今日纔換了射聲將軍入直。老夫正要攜壺相問。蚤辱光臨。兼失迎候。左右看酒。<span class="科">左右持酒上</span>寶騎名千里。金尊滿百花。稟將軍。酒到。</p>
        
        <p class="曲"><span class="牌">一封書</span><span class="科">花卿把酒介</span>遶春光禁廬。蕊花澆病酒餘。聽嬌獰鳥雛。似金槽絮念奴。玉盞香黏羅袖縷。<span class="夾白">鮑四娘呵。</span>一髻濃煙可是初。<span class="夾白"><span class="科">十郎</span>他也相思難擺。<span class="科">花卿</span>正是。今日有他。也多哄得幾杯酒下喉去。他</span>點飄蕭。彈綠續。屈醉邀歡可百壺。</p>
        
        <p class="白"><span class="科">十郎</span>請罷酒。小生有所求請。聽說。</p>
        
        <p class="曲"><span class="牌">孝順歌</span>邀青女。作黃姑。笑臨霞半辭投入繡。<span class="夾白">他明日請小生去上門成親了。</span>錦燭艷紅渠。銀蘭待棲宿。<span class="夾白"><span class="科">花卿</span>這些事都妥貼了。<span class="科">十郎</span>他親王府裡。富貴人家。小子客中騎從所少。</span>借紅蹄碧駒。<span class="夾白"><span class="科">花卿</span>要馬麼。<span class="科">十郎</span>正是。</span>和那綠㡚蒼奚。送到瑣窗窺處。<span class="夾白"><span class="科">花卿</span>好首面的傔從儘有。只怕還要別樣金幣之費。隨足下相取。<span class="科">十郎</span>不用了。</span>為仰風流。百事從清楚。<span class="夾白">小生告辭了。</span>催寶勒。罷行廚。愛將軍。多禮數。</p>
        
        <p class="白"><span class="科">花卿</span>左右。好生𩌟<a epub:type="noteref" href="#char05"><sup>註</sup></a>馬。揀幾個好門幹。送李相公明日過霍府去。<span class="科">二軍應介花卿</span>老夫幾番要尋個名勝配足下。今日呵。</p>
        
        <p class="曲"><span class="牌">前腔</span>通桂苑。遇名姝。<span class="夾白">有此喜事。歡飲幾爵。對</span>黃油酒囊花覆爐。<span class="夾白">十郎。與你做媒的。是老夫的俊人。送你成親的。又是老夫的駿馬。可是湊合。這馬呵。</span>鬧色紫茸鋪。壓胯黃金鍍。真個飛香紅玉。<span class="夾白">這樣駿馬。馱上一個才子。到那有色目的人家呵。</span>一種風流。十分門戶。<span class="夾白">十郎。敝廬兒中有乖巧的。你留幾個在那裡用。<span class="科">十郎</span>他家自有平頭奴。<span class="科">花卿</span>雖則有人。何方多僕。</span>阿對前頭。也要彤騶護。<span class="夾白">十郎。俺不留你了。</span>金裡駣。錦塗㢝。碧桃春。藍橋路。</p>
        
        <p class="曲"><span class="牌">尾聲</span>金燈此夜垂銀粟。照明宵帶枕茱萸。<span class="夾白">再過一日。俺約同石子英尚子毗同到霍府來打喜。那時節呵。</span>春紅蚤已透璚酥。</p>
        
        <p class="落詩">柳葉桃花屬此君。<br />春城人散酒初醺。<br />北堂後夜人如月。<br />南陌明朝騎似雲。</p>
        
        <h2 id=ch15 class="chapter"><span class="齣題">第十五齣　就婚</span></h2>
        
        <p class="曲"><span class="牌">鵲橋仙</span><span class="科">小玉櫻桃上</span>衾鴦微潤。屏鸞低扇。曙色寶奩新展。絳臺銀燭吐青煙。熒熒的照人靦腆。</p>
        
        <p class="誦"><span class="牌">好事近</span><span class="科">小玉</span>紅曙卷窗紗。睡起半拖羅袂。<span class="科">櫻桃</span>何似等閒睡起。到日高還未。　　<span class="科">小玉</span>催花陣陣玉樓風。樓上人難睡。<span class="科">櫻桃</span>有了人兒一個。在眼前心裡。</p>
        
        <p class="白"><span class="科">小玉</span>丫頭。這是俺身上的事。怎的睡來。<span class="科">櫻桃</span>李郎不知來得遲早。<span class="科">小玉</span>他客中沒有人會打理他來。<span class="科">櫻桃</span>前日櫻桃與十郎對坐調笑。怕他見責。<span class="科">小玉</span>他是君子人。那裡計較這些。鮑四娘說蚤來。還不見到。你去堂上迎着他。<span class="科">櫻桃</span>郡主忒忙了。</p>
        
        <p class="曲"><span class="牌">臘梅花</span><span class="科">四娘上</span>花籠錦匝春色偏。生香翠氣簾初捲。結着千里緣。綠雲天借。鳳樓今日會雙仙。</p>
        
        <p class="白"><span class="科">櫻桃</span>四娘。你來了。俺郡主五更初點就起來梳洗早膳。省得要催妝詩。你快上去。新郎可來也。<span class="科">四娘</span>還早。<span class="科">四娘上樓見小玉介</span>郡主。你好睡睡。今夜不得睡了。俺從不到這樓上。李十郎一時未來。且同郡主樓上望望。<span class="科">做望介四娘</span>郡主。你看那東頭一派衙門。遶着皇城的是十六衛。中有個驍騎衛花老爺府。這西頭尚冠里一帶高房子。是令公府。俺郭小侯在此中住。<span class="科">小玉</span>四娘。你有許多來路。<span class="科">四娘</span>瞞你不得哩。俺還曉得一個去處。那向北去一所。不大不小。粉牆八字門兒。正對着章臺街。紅簾兒裡有個人兒。生得絕精。與俺相識來。<span class="科">小玉</span>你的眼會走。<span class="科">四娘</span>你卻不要走了眼。守那人兒出來。<span class="科">小玉作望介</span>呀。四娘委的一個騎馬官兒出來了。<span class="科">四娘</span>看在那邊去。<span class="科">小玉</span>呀。望南頭來了。<span class="科">十郎走馬三人跟上</span></p>
        
        <p class="曲"><span class="牌">窣地錦襠</span>春紅帶醉袖籠鞭。壓𩌟<a epub:type="noteref" href="#char05"><sup>註</sup></a>葳蕤照水邊。美人香玉艷藍田。遙望紅樓生翠煙。</p><aside epub:type="footnote" id="char05"><p>「⿰革「⿳𠂊𠔿比」」</p></aside>
        
        <p class="白"><span class="科">下小玉驚喜介</span>四娘。你看那人走那一灣馬呵。風情似柳。有如張緒少年。迴策如縈。不減王家叔父。真個愛人也。</p>
        
        <p class="曲"><span class="牌">皂角兒</span>是誰家玉人水邊。斗驕驄碧桃花旋。坐雲霞飄颻半天。惹人處行光一片。<span class="夾白"><span class="科">四娘</span>郡主。你看那生騎馬。許多歡慶。俺見這生騎馬。許多感嘆。<span class="科">小玉</span>怎的來。<span class="科">四娘</span>這馬原是郭小侯騎在花將軍府裡去。花將軍就看上這馬了。<span class="科">小玉</span>四娘。良馬比君子。就是你對過這馬了。<span class="科">四娘</span>瞞不得你了。</span>猛可的影翩翻。聲迴合。送新人。懷舊侶。惆悵花前。<span class="夾白">郡主。只是俺有這些緣。要來成就的一對夫妻。你說那馬上的美少年是誰。便是十郎了。<span class="科">小玉喜介</span>當真生受你了。</span>青袍雪面。儂家少年得娘憐。稱玉臺雙結。紅絲一線。</p>
        
        <p class="白"><span class="科">四娘</span>快下樓去。請老夫人堂上坐。迎接新郎。<span class="科">下介</span>須教翡翠聞王母。不奈鴛鴦噪鵲橋。<span class="科">鄭六娘上</span></p>
        
        <p class="曲"><span class="牌">小蓬萊</span>花氣玲瓏仙苑。和龍爐寶燭薰天。摽梅將贈。芳華正攬。桃葉初傳。</p>
        
        <p class="白">鮑四娘。多勞你了。李十郎將到門。郡主可更衣迎婿。<span class="科">十郎上</span></p>
        
        <p class="曲"><span class="牌">上林春</span>醉雨煙濃。泛晴波瀲。雲縹緲銀鸞半。見香生錦燭高燃。響處佩環低轉。</p>
        
        <p class="白"><span class="科">四娘出迎進介眾贊禮新郎新人拜天地詩介</span>青皇垂裹地。黃媼上交天。二曜長相逐。三星徹夜圓。<span class="科">贊拜堂上老夫人詩介</span>上壽西王母。玄都婉大真。璚花看結子。桃葉笑宜人。<span class="科">贊夫妻交拜詩介</span>百歲為夫婦。雙飛比鳳凰。生男為將相。生女配侯王。<span class="科">贊把酒介</span></p>
        
        <p class="曲"><span class="牌">錦堂月</span>吹錦雲鮮。流珠日暖。春光蟬連畫院。鏤牒簾紋。笑隱芙蓉嬌面。金莖蝶半簇華翹。香樹蛾滿塸絲繭。<span class="科">合</span>持觴勸。看取才子佳人。百年姻眷。</p>
        
        <p class="曲"><span class="牌">前腔</span>歡宴。橘浦仙媛。蘭陵貴士。同進花臺法膳。月醴華清。銀稜翠勺河源。金平脫半筯萍齏。畫油奩兒家禁臠。<span class="科">合前</span></p>
        
        <p class="曲"><span class="牌">前腔</span>宛轉。繡履牆偏。瓊纖縫表。寒玉暖笙初囀。新樣釵篦。點鬟招弄嬋娟。星星語透竹玲瓏。款款催貼花檀串。<span class="科">合前</span></p>
        
        <p class="曲"><span class="牌">前腔</span>情盼。織女星傳。美人虹闞。暗䙱畫鸞金線。襯體紅䘯。燭夜花房如茜。長頭錦翠答宜男。同心枕夜明如願。<span class="科">合前</span></p>
        
        <p class="曲"><span class="牌">醉翁子</span><span class="科">六娘</span>堪羨。這才華定參時彥。怕京都紙價高。洛陽花賤。<span class="科">十郎跪介</span>不淺。似海樣深恩。何處金珠買翠鈿。<span class="科">合</span>成姻眷。但學天邊明月。四季團圓。</p>
        
        <p class="曲"><span class="牌">前腔</span><span class="科">小玉</span>閒辨。你蚤晚要魁金殿。看織錦回文。裁紈歌扇。<span class="科">十郎小玉同跪介</span>情願。對熱腦梅花。一縷真香結誓言。<span class="科">合前</span></p>
        
        <p class="曲"><span class="牌">僥僥令</span>燈花紅笑顫。高燭步生蓮。且喜闌夜。口脂香碧唾。環影耀金蟬。愛少年。</p>
        
        <p class="曲"><span class="牌">前腔</span>顏酡春暈顯。花月好難眠。無奈斗轉。銀虯催漏悄。翠鳳嫋鬟偏。待曉天。</p>
        
        <p class="曲"><span class="牌">尾聲</span>黼帳流蘇度百年。作夫妻天長地遠。還願取桂子蘭孫滿玉田。</p>
        
        <p class="白"><span class="科">十郎小玉浣紗下四娘辭六娘</span>四娘。你也房裡揸些撒帳錢回去。<span class="科">四娘</span>不便了。明日再來相看好郎君也。<span class="科">下</span></p>
        
        <p class="落詩">芳樹交花御宿林。<br />女蘿低度結同心。<br />璚樓自有吹簫侶。<br />何用高堂綠綺琴。</p>
        
        <h2 id=ch16 class="chapter"><span class="齣題">第十六齣　協賀</span></h2>
        
        <p class="白"><span class="科">櫻桃上</span>銀蔓牽花紫帶長。絲絲絆着有情娘。紗窗細拂蛾眉了。斜斂輕身拜玉郎。奴家喚做櫻桃。從小伴郡主刺繡。昨晚郡主配了李郎。俺做櫻桃的在牀後睡。教我怎的睡得着。那十郎甚麼的心情。俺郡主許多的門面。俺也聽不得了。如今日已向午。老夫人還教不要驚了他。只是郡主帶醒。蚤已起來梳頭了。<span class="科">小玉上</span></p>
        
        <p class="曲"><span class="牌">探春令</span>紅樓半夜暖溶溶。羅帳春風。<span class="科">櫻桃前扶介小玉</span>嬌倩人扶。笑嗔人問。沒奈多情種。</p>
        
        <p class="誦"><span class="牌">荷葉杯</span>還記夜闌相見。膽顫鬟亂四肢柔。昵人無語不擡頭。羞麼羞。羞麼羞。</p>
        
        <p class="白">櫻桃。昨日折睡了身子。好不耐煩。<span class="科">櫻桃笑介</span>賀喜郡主。辛苦郡主。<span class="科">作摩痛介小玉</span>一上牀嚲嚲的睡覺到天亮。有甚麼疼來。<span class="科">櫻桃笑介</span>郡主。你哄櫻桃。櫻桃到不曾聽見。<span class="科">小玉</span>聽見甚的來。<span class="科">櫻桃</span>聽見郡主一上牀就啼起來。</p>
        
        <p class="曲"><span class="牌">鶯啼序</span>銀缸背帳肌色融。阮郎要攀花洞。碎嬌啼月底聞鶯。從容明宵再奉。猛喬才那些見饒。急答着盡情偷送。牀籠動。脆腰支怎生攔縱。</p>
        
        <p class="白"><span class="科">小玉</span>閒說。你去伏侍他起來梳洗。俺這裡不用你了。<span class="科">櫻桃</span>李郎只怕還要睡睡。<span class="科">桃背介</span>郡主要俺去。俺暫去簾兒裡。覷他在此怎的。<span class="科">虛下介復上潛覷介小玉私云</span>羞殺羞殺。做女兒見人只要藏。驀地裡一個面生的男兒。要身子兒貼他睡。又有許多做作。那幾下疼。就是殺人一般。曉起走下妝臺前。他又眼兒看着帳外。只得出此間獨坐。捫一捫疼。又怕丫頭們笑。他去了。看看花綾帕上。<span class="科">看介</span>呀。這真紅點子是怎的來。怪道疼得慌。只是他也相似有幾點紅來。卻不聽見他說疼。怎的。<span class="科">櫻桃搶帕小玉袖介櫻桃</span>紅點子都是郡主的。不要混了李十郎的點子。郡主。這是你身上的寶。借看一看。<span class="科">小玉</span>四角帕兒。甚麼寶。也要看他。<span class="科">櫻桃</span>昨晚是素林禽錦帕兒。今日變了紅。可不是寶。<span class="科">小玉</span>原有些紅。</p>
        
        <p class="曲"><span class="牌">前腔</span>眉州小錦新退紅。織成斷霞啼鳳。<span class="科">櫻桃笑介</span>這分明桃源錦津。印透春痕一縫。<span class="科">玉罵桃唱</span>眼乜斜無端覷人。這事絮他何用。輕調弄。櫻桃嘴那些尊重。</p>
        
        <p class="白"><span class="科">推櫻桃跪介櫻桃</span>定要借點兒看看。與櫻桃作個樣子。<span class="科">小玉</span>你要看。俺去說與老夫人。<span class="科">櫻桃</span>情願桃跪地。隨郡主責罰。<span class="科">小玉做行介十郎上撞轉抱住介</span></p>
        
        <p class="曲"><span class="牌">阮郎歸</span>春光水暖翠芙蓉。宛轉繡衾中。<span class="夾白">妻。</span>朝雲何處覓行蹤。生憎日影簾旌動。</p>
        
        <p class="白"><span class="科">相見介十郎</span>花色艷陽春。<span class="科">小玉</span>邂逅奉清塵。<span class="科">合</span>惟願長無別。合形作一身。<span class="科">坐介十郎</span>呀。鮑四娘令愛不勞行禮。<span class="科">小玉笑介</span>他是俺府裡丫頭。奴家有事着他跪。<span class="科">十郎</span>怎的充媒人過禮。<span class="科">小玉</span>是俺着他來探你。<span class="科">十郎</span>娘子。你這等有心。怪道這女郎說你心兒好。<span class="科">小玉</span>甚麼女郎。喚他櫻桃便了。<span class="科">十郎</span>看俺情分上。饒他起去罷。<span class="科">櫻桃</span>不敢起去。討了賞纔敢起去。<span class="科">十郎</span>你要甚麼賞。<span class="科">櫻桃</span>郡主有話在前了。<span class="科">十郎問玉介</span>怎生說來。<span class="科">小玉笑介</span>許了他一個小使。<span class="科">十郎</span>把烏兒與他做對兒。<span class="科">櫻桃</span>消不起。<span class="科">十郎</span>有多少小使。隨你揀得。<span class="科">小玉</span>把青兒與他罷。<span class="科">十郎</span>青兒忒伶俐了。怕他配不起。<span class="科">櫻桃</span>櫻桃到也伶俐。<span class="科">十郎</span>伶俐人正要配個不伶俐的。纔搭得勻。<span class="科">櫻桃</span>郡主伶俐。卻又配着相公伶俐。怎的。<span class="科">十郎笑介</span>就是青兒罷了。叫青兒來。<span class="科">內叫有客來報相公知道介浣紗上</span>馬簇金吾仗。人薰異國香。稟上相公。花老爺。石老爺。尚老爺。到來相賀。<span class="科">十郎</span>既然客到。櫻桃且起來看酒。娘子。他與俺有兄弟之義。你可穿了服色。出來把酒。<span class="科">小玉</span>理會得。<span class="科">玉下十郎</span>請三位老爺進堂上。<span class="科">三客上</span></p>
        
        <p class="曲"><span class="牌">鵲橋仙</span>花轉風心。柳擡煙眼。着處紅霏綠颭。瓊樓珠閣映春山。拂仙掌翠華濃淡。</p>
        
        <p class="白"><span class="科">相見介三客</span>百年嘉禮。未獲少助紅筵之費。有愧朋情。<span class="科">十郎</span>客邸匆匆。未獲裁稟。轉辱光臨。有失門候。<span class="科">三客</span>請夫人拜賀。<span class="科">十郎</span>義當出見。<span class="科">小玉上拜介十郎</span>新人看酒。<span class="科">櫻桃將酒上</span>雅杯金作友。團扇玉為人。酒到。<span class="科">把酒介</span></p>
        
        <p class="曲"><span class="牌">玉山頹</span>金堂客至。下紅樓翠㔩銀篦。薦芳塵點玉青綦。起華箔押絲珠綴。微風約水。嫋處羞眉半聚。裹手拈鸚嘴。鬢釵垂。酒光浮溜映雙題。</p>
        
        <p class="曲"><span class="牌">前腔</span>美人雲氣。傍秦樓玉葉金枝。印春山半暈新眉。破朝花一條輕翠。畫梁初日。似綽約未勝羅綺。柳絮才輕麗。透春飛。笑和嬌語畫屏欹。</p>
        
        <p class="曲"><span class="牌">前腔</span><span class="科">十郎</span>幾年排比。這姻緣十字詩謀。遇仙媛濟北追陪。嫋煙絲竹西歌吹。忘京華留滯。儘百媚天應乞與。且自停絲騎。綵雲飛。銀蟬壓酒拚如泥。</p>
        
        <p class="曲"><span class="牌">前腔</span><span class="科">三客</span>可人風味。篆煙籠晝漏遲遲。瑞香膏帳碧初垂。玉腰春茜紅新試。<span class="夾白">俺</span>狂儔怪侶。來盼問雨香雲跡。喜氤氳人醉。笑低徊。從郎更索縷金杯。</p>
        
        <p class="白"><span class="科">花卿</span>罷酒。老夫一言。十郎和俺們遊俠長安。功名在邇。郡主可勸教十郎。努力前程。休得貪歡。費此白日。</p>
        
        <p class="曲"><span class="牌">朱奴兒</span>好男兒芙蓉俊姿。爭聲價錦繡篇堆。勸取郎腰玉帶圍。休只把羅裙對繫。<span class="科">合</span>看封誥鈿軸鸞迴。還比翼天池奮飛。</p>
        
        <p class="白"><span class="科">小玉</span>三君在上。只怕十郎富貴。撇了奴家。</p>
        
        <p class="曲"><span class="牌">前腔</span>夫人號排窠印泥。新縑手別樣蛾眉。<span class="夾白"><span class="科">花卿</span>十郎不是兩心人。</span>肘後香囊半尺絲。想不是浮雲夫婿。<span class="科">合前</span></p>
        
        <p class="曲"><span class="牌">尾聲</span>紅林春殿轉霏微。歸軒動暮雲凝睇。<span class="夾白"><span class="科">三客</span>十郎。明日元宵佳節。聖上勑賜燒燈。燈市最盛。明夕好同郡主遊玩一會。俺們朋友不便相從了。</span>可怕金吾玉漏催。</p>
        
        <p class="白"><span class="科">三客下小玉</span>相公。妾看此三君意氣。俱公侯之相。<span class="科">十郎笑介</span>女孩兒家曉得甚的來。<span class="科">小玉</span>昔僖大夫之配蚤識趙狐。山吏部之妻暗窺嵇阮。方知女子過男子。不道今人讓古人。<span class="科">十郎笑介</span>領教了。且向堂上問候老夫人。</p>
        
        <p class="落詩">翠氣春浮玉洞霞。<br />王孫去後碧桃花。<br />香風醉逐乘鸞影。<br />錦帳三千阿母家。</p>
        
        <h2 id=ch17 class="chapter"><span class="齣題">第十七齣　拾簫</span></h2>
        
        <p class="曲"><span class="牌">點絳唇</span><span class="科">內官嚴遵美上</span>萬點星懸。九光霞見。芙蓉殿。上元燈樹。晻映黃羅扇。海色紅雲。玉班深護從龍宴。香雷燭電。緩步着流蘇輦。</p>
        
        <p class="白">太乙壇前月色新。明光宮裡太平人。龍銜火樹千重焰。鳳吐蓮花萬壽春。自家北院副使嚴遵美是也。先出馬存亮公公門下。後與西門季玄公公同掌掖庭。袴衫供奉。無心作執笏軍容。楹舍藏書。那用到帖黃廳事。長想去青城山度日。暫掛了紫薇垣一星。擁護龍顏。周旋豹尾。恭遇上元佳節。官家勑賜燒燈。下官祗候聖駕。宴罷群臣。遊賞各宮。這是華清宮。真個好燈也。只見弱骨千絲。輕毬萬眼。庭開菡萏。熒熒華岳明星。洞遶篔簹。點點竹宮權火。雲母帳前灧瀲。多則過十千枝光滴滴的露影琉璃。夜明簾外輝煌。少也有一萬盞脆冷冷的雨絲纓絡。急閃閃瑤光亂散。妝成鹿銜五色靈芝。慢騰騰獸炭雄噴。做出犬吠三花寶葉。遊魚上下。似洞霄宮裡。隱隱約約。魚遊錦上生波。走馬縱橫。像吐火山前。璁璁瓏瓏。馬瑙屏中絕影。怎見得星移萬戶。赤溜溜的珠毬滾地拋來。可知他月到千門。碧團團的銀燭半空丟下。靈船低泛。通霞臺上沈沈靄靄。平白地透出霞舟。百里丹煙流宿海。火鏡高然。望日觀前雄雄魄魄。半更天推開日扇。九枝紅艷簇天壇。的的攢攢晃觚稜。盡點綴了丹房簷蔔。霏霏嫋嫋旋華蓋。鎮飄搖的紫蔓莆萄。綠綠夭夭。高掛着明璚宛轉。都來是方壺素縠黏成。紅紅白白。細看他花格綸連。好不過員嶠輕蠶翦就。又不是龍吟聲。彪吼聲。驎合邏。驎佗夜。驎跋至。蚤發擂了鼕鼕瞳瞳端門禁鼓。六街驚摻。阿香車裡行雷。且道個遏雲社。飛盝社。喬宅眷。喬迎酒。喬樂神。旋扮裝來嘈嘈雜雜複道危棚。百隊喧攢。玉女窗前笑電。綠香沈穗。吹笙送度九微。峨峨艷艷。半層圈絡。金莖盤上映初晴。繡襖雲花。夾仗繞開四照。玲玲瓏瓏。幾柱冰條。玉膽瓶中看欲化。水晶檠璀璀璨璨。白鳳凝酥。到處廣寒宮一般清徹。珊瑚座㻞㻞璘璘。玄龍吐燭。咫尺融皋國萬里通明。玉消膏。琥珀餳。屑屑雰雰。裝花灌藕。朱盤架簇插飛蛾。流蘇帶。芳提葉。閒閒淡淡。糅火楊梅。縞衣衫爭傳帖繭。別樣機關。活動得奇奇怪怪。綵樓高處。削成仙子三山。諸般故事。渲畫得分分明明。玉柵鋪時。簇成皇帝萬歲。正是黃道宮羅瑞錦香。雲霞冉冉度霓裳。龍輿鳳管經行處。萬點明星簇紫皇。道猶未了。聖駕早到。</p>
        
        <p class="曲"><span class="牌">望吾鄉</span><span class="科">眾擁元和皇帝上</span>萬戶春初。榮光麗寶圖。樓臺晻映星橋路。龍銜鳳燭雲霞曙。列彩艷椒塗。連廊耀綺疎。玉管金輿度。</p>
        
        <p class="白">金鎖通宵啟玉京。遲遲春箭入歌聲。寶坊月皎龍燈澹。紫館風微鶴焰平。朕乃神堯皇帝九代玄孫。紹引金繩。宏調玉燭。賴天地和靈。祖宗載祀。日兄月姊。長開五色金輪。雲帥風師。每應三元玉琯。翠陌湧瑯邪之稻。香機足房子之絲。風枝蚤報千秋。雪鳥長呼萬歲。且喜今夕元宵佳節。燈月交輝。豐年之占。朕與百姓樂之。此是華清宮。徘徊一會。分付穿宮。傳令教坊司。暫停餘樂。踏歌一曲。<span class="科">內奏曲介</span></p>
        
        <p class="曲"><span class="牌">黃龍探春燈</span>鵲鳷風新。芙蓉宵近。昇平萬年光運。明霞秀色。明霞秀色。玉燭調輝。冰壺寫暈。照山河國泰民安。謝天地風調雨順。璧月度歌塵。長春聖人。長春聖人。</p>
        
        <p class="曲"><span class="牌">前腔</span>縹緲紅雲。青鸞成陣。闡蟬玉梅風韻。紗籠半隱。紗籠半隱。笑語遙分。衣香暗認。謾挨搪細骨腰輕。解縱送迴波眼俊。璧月度歌塵。長春聖人。</p>
        
        <p class="白"><span class="科">帝云</span>詞是何人所作。<span class="科">內應介</span>隴西進士李益。<span class="科">帝</span>真才子也。嚴穿宮。把他名字黏在御屏風上。<span class="科">嚴呼萬歲介帝</span>再起玩賞一會。</p>
        
        <p class="曲"><span class="牌">望吾鄉</span>寶炬金爐。宸遊席錦圖。上陽宴笑瓊霞駐。天風縹緲吹雲護。鰲綵忭嵩呼。鶉光照海酺。萬歲登高處。</p>
        
        <p class="白">嚴穿宮。元宵勝節。朕與文武官宴罷太早。朕看他們都有不盡之興。可傳示都下士女。無論貴賤道俗。俱得至華清宮玩燈。盡丙夜金吾不可呵止。稱朕與民同樂之意。<span class="科">嚴呼萬歲帝下嚴</span>分付監門尉。傳示金吾衛將軍。奉聖旨。都下士女。貴賤道俗。並許至華清宮玩燈。盡丙夜不得呵止。稱與民同樂之意。<span class="科">內呼萬歲介嚴下郭小侯鮑四娘同上看燈介</span>五夜好春隨步暖。一年明月打頭圓。俺郭小侯蚤已皇親賜宴。旋聞聖旨許至華清宮玩燈。鮑四娘伴俺入宮。遊賞一會。</p>
        
        <p class="曲"><span class="牌">出隊子</span>星毬銀樹。星毬銀樹。畫［⿱⺲莫］煙櫳照綺珠。千門如晝晃金鋪。萬燭光中彩雲護。<span class="夾白"><span class="科">小侯</span>四娘留些興回去。<span class="科">合</span></span>且歸去侯家。香風九衢。</p>
        
        <p class="白"><span class="科">下杜秋娘善才扮女道士上</span>樓臺皎似長明殿。燈火遙同不夜城。俺杜秋娘曾入侍先帝。賜與霍王。如今入西王母觀作女冠。今夕風光。塵心未了。聞得聖旨許玩燈。到這華清宮。善才。這是俺和你舊遊之所。燈樂一般。只是人事不同了。</p>
        
        <p class="曲"><span class="牌">前腔</span>芙蓉光吐。芙蓉光吐。絳闕霞宵月影舒。神壇太乙朗蓬壺。縹緲珠星躔漢渚。<span class="夾白">善才。回去罷。久玩此令人感傷。</span>好歸去仙家。霓裳步虛。</p>
        
        <p class="白"><span class="科">下鄭六娘十郎小玉上</span>春宮不閉葳蕤鎖。星漢迴通宛轉橋。俺六娘曾事先帝。賜與霍王。這華清宮正是老身舊遊之所。十郎郡主是不曾到此。正好遊玩一回。</p>
        
        <p class="曲"><span class="牌">前腔</span>帝城三五。帝城三五。紫禁煙花遶玉除。暗塵紅隘碧鈿車。墜瑟遺釵飄滿路。<span class="夾白">十郎小玉呵。</span>同去翫天燈。金蓮暗扶。</p>
        
        <p class="曲"><span class="牌">前腔</span><span class="科">十郎小玉</span>絳臺雲母。絳臺雲母。綠炬朱棚上轆轤。霜蛾白鳳繞麟鬚。穠李纖歌人幾處。<span class="夾白">娘。</span>看銀燭青煙。怕甚金吾。</p>
        
        <p class="白"><span class="科">金吾將軍上喝介</span>漏過三聲了。還道是不怕金吾。快走。清宮太監來也。</p>
        
        <p class="曲"><span class="牌">浪淘沙</span>官至執金吾。緹騎前驅。蹋歌人散錦氍毹。玉漏三聲宵已半。聽響銅壺。聽響銅壺。</p>
        
        <p class="白">快走快走。拿着。<span class="科">下六娘十郎走上叫</span>小玉快行。</p>
        
        <p class="曲"><span class="牌">前腔</span>踏碎玉蟾蜍。嚴署催呼。<span class="夾白">呀。小玉在那裡。<span class="科">作慌介</span></span>等閒失卻鳳將雛。<span class="夾白">那邊笑聲相似他。<span class="科">十郎尋叫哭介</span></span>巧笑燈前人不見。淚蠟垂珠。淚蠟垂珠。</p>
        
        <p class="白"><span class="科">內喝拿介六娘十郎下小玉</span>冤家。我的娘。我的十郎夫在那裡。<span class="科">內喝作驚介走介</span></p>
        
        <p class="曲"><span class="牌">前腔</span>徼道響雲除。月墮金樞。<span class="夾白">冤家。宮門屈曲。教奴從那路出去。</span>千門萬戶怎踟躕。<span class="夾白"><span class="科">作跌拾簫科</span>呀。原來是一管紫玉簫在地上滑著。想起一計來。奴家嬌弱女孩兒。外間燈市闐塞。縱出得去。也落少年之手。不如就取着紫玉簫在手。遇着清宮太監。拿到內家殿前。更有分訴處。倘天恩垂問。便將我十郎才名說一番。或見矜憐送出。</span>拾卻紫簫閒按取。引出仙都。引出仙都。<span class="科">嚴呼喝上小玉驚伏介</span></p>
        
        <p class="曲"><span class="牌">前腔</span>火樹欲棲烏。銀鑰催臚。<span class="夾白">手下好生搜索。各處恐有奸細。</span>樓心殿腳有人無。<span class="夾白"><span class="科">眾喊介</span>拿得一個小女兒。偷卻太真娘娘紫玉簫。躲在殿西頭。<span class="科">嚴</span>呀。女子犯禁了。</span>玉管偷來緣底事。問是誰姝。問是誰姝。<span class="科">眾擁小玉下</span></p>
        
        <p class="曲"><span class="牌">一江風</span><span class="科">郭娘娘上</span>翠雲翹。玉殿催春早。玲瓏繡額寒猶峭。過燈宵。火樹銀樓。點綴星楡照。香猊穗縷搖。聽阿監巡吹遶。風清別院昇平調。</p>
        
        <p class="誦"><span class="牌">更漏子</span>展金宮。鋪玉冊。光映錦貂梅額。三殿宴。九枝燈。春風遶畫棚。　　珠斗直。銀蟾滴。人在鳳橋吹笛。簪繡蝶。卜羅裙。瑞龍香自薰。</p>
        
        <p class="白">自家郭貴妃是也。先祖汾陽王郭子儀。父親太尉郭曖。母親齊國太長公主。自幼聘入廣陵王為妃。皇上即位。進冊貴妃。掌管長秋宮玉璽。生下女兒太和公主。外家兄弟。止有小侯郭鋒一人。自家早應星娥。出參天姝。熒熒金屋。長公主調笑膠東。蕩蕩璚霄。先太傅進封高密。班婕妤竟辭同輦。看甘泉宮裡。那堪圖畫夫人。馬明德長居後堂。怪白玉階前。不記披香博士。因此輒開魚貫。長詠關雎。且喜玉燭調輝。金環順序。恭遇元宵令節。侍宴回宮。怕有失事宮娥。詔獄來此。禮當祗候。道猶未了。穿宮早到。<span class="科">嚴太監押小玉上</span></p>
        
        <p class="曲"><span class="牌">前腔</span>紫霞標。殿幄籠春曉。龍輿鳳吹煙花嫋。恨燈宵。傍月迴雲。亂映芙蓉笑。<span class="夾白">妮子呵。</span>風韻好無憭。玲瓏花犯巧。偷將玉管吹雲表。</p>
        
        <p class="白">聖旨道。朕賞燈宴之綺節。聽才子之芳詞。與民同樂。得盡丙夜。至期穿宮出徼。搜得一女兒。盜太真娘娘紫玉簫一管在手。可是內院宮人。厭金閨而巧出。或者教坊弟子。按珠曲以偷傳。着送長秋宮中細問。倘係都人士女。問他落後情由。<span class="科">郭娘娘</span>萬歲。</p>
        
        <p class="曲"><span class="牌">桂枝香</span><span class="夾白"><span class="科">扣問介</span>婦人。你可是宮娥。</span>燈煇月耀。紅訛翠擾。莫不是絳殿容華。早罷卻朱衙燼燎。怨重閨疊瑣。怨重閨疊瑣。洞房空曉。鏡臺空老。乘月步招搖。別有處知音也。<span class="夾白">因此上</span>暗引瓊簫出鳳翹。</p>
        
        <p class="白"><span class="科">小玉</span>妾怎充得宮女。服色不同。</p>
        
        <p class="曲"><span class="牌">前腔</span>金宮魚藻。彤墀鶴草。似這般銀鑰羈鸞。怎做得雕籠去鳥。恁宮監老伴。恁宮監老伴。披圖對召。抄名暗叫。春滿睡紅綃。似這般憔悴也。羞殺容華金步搖。</p>
        
        <p class="白"><span class="科">郭娘娘</span>不是宮人。便是宮妓。才用得紫玉簫。</p>
        
        <p class="曲"><span class="牌">前腔</span><span class="夾白">看你</span>搔頭鳳矯。檀心翠巧。若不是度曲韓娥。定則是縈情蘇小。向殿頭供奉。向殿頭供奉。傳梅索笑。歌蘭合調。隨例雜簫韶。因此上偷將也。暗譜霓裳趁綠腰。</p>
        
        <p class="白"><span class="科">小玉</span>妾如今非教坊人了。</p>
        
        <p class="曲"><span class="牌">前腔</span>章臺夢悄。橫塘路杳。<span class="夾白">娘娘。</span>若還是絳樹梨園。怎不帶柘枝花帽。和砑裙長俏。和砑裙長俏。雲棚斷掃。紅氍罷嫋。無分逐花妖。若提起洞簫也。鳳侶曾經素手招。</p>
        
        <p class="白"><span class="科">娘娘</span>怎的比着秦弄玉。他是公侯貴種。你既不是宮妓。緣0何到此宮來。盜此簫去。可是何等婦女。<span class="科">小玉</span>妾姓霍。名小玉霍王之女。<span class="科">娘娘</span>霍王是封邑在霍。你卻姓霍。緣何是他女。<span class="科">小玉</span>妾母鄭六娘。原是內家供奉左班人。賜與霍王二十年。生妾十六歲。嫌妾出微。改姓從霍。賜紅樓一座。御賜寶玉十廚。聽母擇婿。不敢欺誑娘娘。<span class="科">娘娘扯起玉科</span>霍王是順宗皇帝兄弟。並肩一字王。既係王女。便同郡主。請起借問來由。</p>
        
        <p class="曲"><span class="牌">集賢賓</span><span class="夾白"><span class="科">小玉</span>家母呵。</span>宮花漢殿曾分笑。賜梁園玉葉蘭苕。<span class="夾白"><span class="科">娘娘</span>緣何放出。<span class="科">小玉</span></span>桂樹銀牀心好道。攬青絲素鬢無聊。<span class="夾白"><span class="科">娘娘</span>他因此感傷麼。<span class="科">小玉</span>正是</span>慵禁細腰。總放卻星矑月貌。<span class="夾白"><span class="科">娘娘</span>可可學得仙成。<span class="科">小玉</span></span>修行早。可知是淮王不老。</p>
        
        <p class="白"><span class="科">娘娘</span>郡主可招得甚才郎。<span class="科">小玉</span>已配人了。</p>
        
        <p class="曲"><span class="牌">前腔</span>隴西士族美年少。似凌雲逸氣飄飄。玉樹風前冰雪皎。綴新篇璀璨璚包。<span class="夾白"><span class="科">娘娘</span>他祖上可有仕宦。<span class="科">小玉</span></span>簪裾累朝。<span class="夾白"><span class="科">娘娘</span>姓甚名誰。<span class="科">小玉</span>喚做李十郎。<span class="科">娘娘</span>宮中常聞得外間有李十郎是才子。可就是這人。<span class="科">小玉</span>便是</span>香名滿玉堂風調。<span class="夾白"><span class="科">娘娘</span>他可出得身否。<span class="科">小玉</span>他見在此應制。不日上春榜了。</span>龍欲跳。看咫尺鵬溟鳳沼。</p>
        
        <p class="白"><span class="科">娘娘</span>郡主。你成就許多時了。想是同到華清宮玩燈麼。</p>
        
        <p class="曲"><span class="牌">前腔</span><span class="科">小玉</span>藍田種璧初垂燿。<span class="夾白"><span class="科">娘娘</span>這等是佳人才子了。<span class="科">小生</span></span>愧微軀不似璚瑤。只為十二雲衢燈月好。攪芳心對影華宵。<span class="夾白"><span class="科">娘娘</span>這等是十郎同來。怎麼不回顧郡主。<span class="科">小玉</span></span>更深麗譙。<span class="夾白"><span class="科">娘娘</span>可是金吾將軍清宮太監要鎖宮門。衝散了伴當。<span class="科">小玉</span>正是。</span>斷群處鴻迷鵲遶。<span class="夾白"><span class="科">悲介背云</span>十郎夫。</span>心縈燥。對殘燭淚紅多少。</p>
        
        <p class="白"><span class="科">娘娘</span>郡主緣何偷着太真娘娘紫玉簫。</p>
        
        <p class="曲"><span class="牌">前腔</span><span class="科">小玉</span>歸雲背月金蓮小。殿西頭暗拾璚簫。<span class="夾白">奴家此時想將起來。孤身獨步。怎生回去。那燈市呵。</span>紫陌遊童喧未了。怕宵征薄行橫挑。<span class="夾白">奴家若落此輩之手。縱然他引得奴回去。何顏自洗。因此奴家拿着此簫。</span>寧歸法條。倘遇着龍顏鳳表。明訴告。<span class="夾白">奴便死在金階下甘心了。</span>也顯得夜行分曉。</p>
        
        <p class="白"><span class="科">娘娘</span>好志氣。好能事。</p>
        
        <p class="曲"><span class="牌">琥珀貓兒墜</span>生小香娃。絕世心靈巧。多露沾衣能自保。冰壺徹底見清標。待曉。奏送孤鸞。還歸鳳條。<span class="科">小玉拜求科</span></p>
        
        <p class="曲"><span class="牌">前腔</span>睡鳥驚啼。墜月金莖表。<span class="夾白">娘娘。</span>願借蓮臺分綺照。<span class="夾白"><span class="科">娘娘</span>只怕聖躬龍寢。奏不得事了。<span class="科">小玉</span>娘娘。聽別殿歡笑呵。</span>還聞天語墜雲霄。<span class="夾白"><span class="科">娘娘</span>只怕天也將曉。<span class="科">小玉</span></span>難曉。蚤賜金雞。還飛鵲橋。</p>
        
        <p class="白"><span class="科">娘娘</span>郡主要歸急。便可同到別殿。將霍王舊事重說一番。<span class="科">小玉</span></p>
        
        <p class="曲"><span class="牌">尾聲</span>芙蓉別殿煩相奏。鳳管偷吹倘見饒。<span class="夾白"><span class="科">娘娘</span>說那裡話。</span>還有華燈送出中人導。</p>
        
        <p class="落詩"><span class="科">娘娘</span>花宮蓮漏已三更。<br /><span class="科">小玉</span>獨自低迷步玉京。<br /><span class="科">合</span>到得殿頭宣賜燭。<br />重開金鎖放人行。</p>
        
        <h2 id=ch18 class="chapter"><span class="齣題">第十八齣　賜簫</span></h2>
        
        <p class="曲"><span class="牌">天下樂</span><span class="科">女官內臣上</span>香爐撲扇侍金蟬。密炬籠綃鬭玉鈿。人影漸稀花露冷。踏歌吹度曉雲邊。</p>
        
        <p class="白">列位請了。五夜迴清晝。千門映紫薇。同將花燭影。相送玉人歸。霍王郡主看燈失侶。怕落少年之手。寧可落在宮中。拾了太真娘娘紫玉簫。要人拿住。著送長秋宮郭娘娘審問。引奏御前。明白了他的氣節。着俺女官內臣。銷金寶燭四籠。送他回府。併賜他原拾紫玉簫一管。內科一道。他如今在長秋宮謝恩去了。想即到來。俺們在此華清宮門外伺候。<span class="科">小玉拿簫上</span></p>
        
        <p class="曲"><span class="牌">玩仙燈</span>歸色滿銀蟾。好風光長明宮院。</p>
        
        <p class="白">列位宮官。蒙聖恩多勞了。<span class="科">眾云</span>夜過三更。郡主請行。<span class="科">合</span></p>
        
        <p class="曲"><span class="牌">四邊靜</span>春光碧瑣芙蓉殿。複道煙花轉。玉女對星懸。金童承露偃。<span class="科">合</span>步搖釵戰。凌波襪軟。<span class="科">女官扶玉科</span>歸路擁嬋娟。珠宮錦霞蒨。</p>
        
        <p class="白"><span class="科">小玉</span>不勞扶了。</p>
        
        <p class="曲"><span class="牌">前腔</span>春城夜色人深院。巧笑殘妝宴。坐冷燭花偏。啼殘香夢遠。<span class="科">合前</span></p>
        
        <p class="曲"><span class="牌">前腔</span>琉璃甃路平如練。緩步多苔蘚。愛月幾人眠。行雲今夜免。<span class="科">合前</span></p>
        
        <p class="曲"><span class="牌">前腔</span>宮車夾仗香雷輾。閃碎紅雲片。翠鳳減宵眠。銀虯淹曉箭。<span class="科">合前小玉</span></p>
        
        <p class="白">好了。望見本府的紅樓子了。</p>
        
        <p class="落詩">燈半闌珊月氣寒。<br />霓裳吹遍夜深還。<br />只應不盡婆娑意。<br />猶向街心弄影看。</p>
        
        <h2 id=ch19 class="chapter"><span class="齣題">第十九齣　詔歸</span></h2>
        
        <p class="曲"><span class="牌">粉蝶兒</span><span class="科">六娘同十郎上</span>寶鴨銅駝。珠淚暗飄紅蠟。</p>
        
        <p class="白"><span class="科">六娘</span>孤燈容易落。碎月好難圓。十郎。你夫婦纔得三朝。今夜元宵。宮中遊玩。正是良辰美景。賞心樂事。誰知窣地裡風波撇散。尋覓不見。不知落在天家。還落在人家。好不苦殺人也。<span class="科">十郎</span>苦殺小玉妻。你若落在天家。怕你不慣考問。嬌滴滴的怎禁得摧挫。若落在人家呵。一發苦殺你了。<span class="科">哭介合</span></p>
        
        <p class="曲"><span class="牌">獅子序</span>他若是落天家。怕驚搖嫩蕊嬌花。更燈闌紫陌。俠少豪華。<span class="夾白"><span class="科">六娘</span>若是惡少們懊着他呵。他性子不是金篦自刺。定向玉井頭骨董一聲了。</span>虧殺他捅輕狂。推薄倖。嗔阿母。罵檀郎。玉梅花下惡咨嗟。愁腸棖觸。殘月些些。</p>
        
        <p class="白">十郎。且待東窗曙了。去朝門外取消息。且在繡閣上坐等雞鳴。<span class="科">做悲哭坐科女官燈籠小玉攜簫上</span></p>
        
        <p class="曲"><span class="牌">粉蝶兒</span>玉燭歸來。蚤已明星破夜。</p>
        
        <p class="白"><span class="科">扣門鄭六娘十郎驚開科</span>呀。燈燭熒煌。原來郡主到也。<span class="科">宮官</span>聖旨到。跪聽宣讀。朕雅愛風謠。泛採奇秀。知隴西李益博學弘詞。妻小玉復是霍王叔父之女。看燈失侶。畏行多露。巧拾璚簫。智能衛潔。朕甚嘉之。即撤華清宮鳳燭。兼賜所拾璚簫一管。送歸李益之宅。其謝本不必親齎。附霍嗣王府進上。叩頭謝恩。<span class="科">眾拱手科十郎</span>留列位老公公老夫人一茶。<span class="科">眾云</span>聖躬五鼓視朝。不敢久留。去也。請了。<span class="科">下介六娘十郎小玉相抱科六娘</span>兒着驚了。<span class="科">十郎</span>妻着驚了。<span class="科">小玉</span>天恩有幸。不曾着甚驚。一從相失了阿娘和十郎。內家傳呼轉急。怎生出得。走得慌呵。丹墀一跌。原來是管紫玉簫滑着。尋思計來。外間看燈人鬧。都是少年遊冶兒。縱出得宮門。不得清白還家。因此躲在殿西頭。儘着穿宮拿去。拿到永巷娘娘宮中訊問。兒將父王名字并李十郎才學家世說起。那娘娘便相敬順。引奏御前。恩賜玉簫鳳燭。真是天恩難報。<span class="科">六娘十郎小玉合</span></p>
        
        <p class="曲"><span class="牌">一封書</span>喜片玉無瑕。乍分煇寶燭華。這皇恩有涯。逞風流出內家。香消侍女彈金炧。月冷歸人濕絳紗。成佳話。轉清華。帝子璚簫度曉霞。</p>
        
        <p class="白"><span class="科">六娘</span>十郎還與小玉去睡一睡。</p>
        
        <p class="落詩">丹穴驚飛雙鳳凰。<br />歡娛轉作艷歌傷。<br />冲宵只避金吾貴。<br />破曉仍分玉燭光。</p>
        
        <h2 id=ch20 class="chapter"><span class="齣題">第二十齣　勝遊</span></h2>
        
        <p class="白"><span class="科">櫻桃上</span>意態精神畫亦難。花枝實個好團欒。曲囀新聲銀甲暖。醅浮香米玉蛆寒。自家櫻桃是也。郡主配了李十郎。把青兒賜了櫻桃。烏兒賜了浣紗姐。正是白的對白的。烏的對烏的。只一件來。青兒性格伶俐知書。卻被十郎使得東去西去。除了夜間。日間再不能勾同睡睡。到不如烏兒兩口。鎮日在竈前竈後諢耍。這也難怪。正是乖的走碌碡。贏得眼頭熟。癡的不出屋。夜夜皮穿肉。俺看李郎和郡主。什麼相偎相愛。為他還不曾除授官職。儘着閒纏。今又分付青兒。叫承奉們開了老殿下爺爺花園。打理裀褥牀頓。以備遊倦一時之憩。老夫人又教俺取了白玉碾花尊。盛了蒲桃新釀。剔紅蝶几上安着蕖葉碗數十樣。花𩝐玉菓。伺候郡主。一對兒早得行遊者。</p>
        
        <p class="曲"><span class="牌">虞美人</span><span class="科">小玉上</span>楚腰蠐領團香玉。鬢疊深深綠。翠眉袋留戀他。年少。此時春態暗關情。</p>
        
        <p class="誦"><span class="牌">春光好</span>紗窗暖。畫屏閒。軃雲鬟。睡起四肢無力。半春關。　　<span class="科">櫻桃</span>玉指翦裁羅勝。金盤點綴酥山。小姐呵。你交頸深心無限事。小眉灣。</p>
        
        <p class="白"><span class="科">小玉</span>櫻桃。你說咱深心無限事。有什麼事來。<span class="科">櫻桃</span>郡主未遇李郎之時。俺伴着你打鞦韆。擲金錢。鬭鵪鶉。賭荔枝。拋紅荳。捉迷藏。你眉兒長展展的快活。到遇了李郎。滿了月來。只管守着李郎在紗窗裡坐。也不與俺二人耍一耍。見你眉尖上長簇將起來。敢是着傷了。<span class="科">小玉</span>櫻桃。你怎知道。俺做女兒時。由得自家心性。帶了頭花後。便使不得女兒性子了。做人渾家的。當得日夜迎歡送愛。卻也不耐煩了。今日他要同遊花園去。十數里路。俺怎走得。也只得勉強陪奉他。<span class="科">櫻桃</span>郡主。怪道你常時更初一覺。睡到天明。自成了人後。夜裡和李郎絮叨叨到四五更鼓。番來覆去。那裡睡來。真個是成人不自在哩。<span class="科">小玉</span>不要閒話。問你酒臺食格。俱要齊整。十郎將到。就要遊去。</p>
        
        <p class="曲"><span class="牌">上林春</span><span class="科">十郎上</span>散帙餘閒。攤書正滿。明窗罅飄紅點硯。正花冠鼓翼牆頭。好是晝長人倦。</p>
        
        <p class="白"><span class="科">轉身偎着小玉科</span>因卿狎態堪歸畫。惹我風心欲蕩春。俺看幾篇賦。臨了幾紙帖。身子便覺慵了。你與我同去遊遊園池山子。<span class="科">小玉</span>山子池上園中。迂曲有十數里。從容來去。要得昏黑。俺已分付浣紗烏兒在府伏侍老夫人。排備果酒。便好帶蚤去。只是俺小鞋兒怕苔滑。要你作漢子的健節些。<span class="科">十郎</span>這是本等。櫻桃。前到百花亭等着。俺們緩緩來。<span class="科">做行介</span>二月春來半。王家日漸長。柳垂金屋煖。花發玉樓香。呀。這就是花園洞口。好屈曲。好幽致。我和你慢慢行去。</p>
        
        <p class="曲"><span class="牌">畫眉序</span>紅徑柳絲牽。洞口桃源香帶轉。正花柔玉暖。貪戲韶年。<span class="科">作低頭入花園門介</span>礙釵翹側度雲蟬。<span class="科">作墜釵十郎拾與插介</span>墜紅掌金蟲細鈿。苔痕屧印芳茸淺。暗穿花背人偷展。</p>
        
        <p class="白"><span class="科">小玉</span>十郎。你怎的說個偷展。<span class="科">十郎</span>前面有萬春亭。百花深處無人。芳草細鋪茵。俺和你不能忘情。<span class="科">小玉</span>說也可人。就到萬春亭遶花行一會去。</p>
        
        <p class="曲"><span class="牌">黃鶯兒</span>偷眼艷陽天。映朝姝沁彩煙。蒸霞炫日風和扇。香鬚慢颭。紅心鬭展。濃窠弄壓柔條顫。糝花鈿。瓊纖袖口。拈插鬢雲偏。</p>
        
        <p class="白"><span class="科">十郎</span>好到了。這亭子上卻有局腳床。金地褥。<span class="科">小玉</span>是俺叫青兒放在這裡。只說你一個來遊喜。在此晝睡一睡。今日俺同來。你不得睡了。把酒酌一杯。起去遊玩。<span class="科">十郎</span>不妨睡睡去。<span class="科">小玉</span>羞殺人。<span class="科">進酒與十郎科</span>俺和你私祝花神。花神。願護持俺夫婦百歲同春。<span class="科">飲十郎科十郎把酒飲玉科玉做醉科十郎扶玉坐科</span></p>
        
        <p class="曲"><span class="牌">四時花</span>仙酒醉嬋娟。這肌兒脆。聲兒顫。帶笑花前。嫣然。斜簪拋出金縷懸。鵝黃畫袴吹可憐。皺湘裙軃着眠。粉檀香潤。拚驕恣妍。真珠幾滴紅上面。婀娜垂柳邊。又不是看花人倦。護春柔酒暈。惹人閒緒花片。</p>
        
        <p class="白"><span class="科">玉作強對十郎科</span>不要你摟着人。俺自家行。<span class="科">十郎</span>你纔間昏昏的。隨俺擺布你了。<span class="科">小玉</span>俺還不帶醒。<span class="科">櫻桃</span>前面是華山。昆明池水。長安八水。登樓可見。郡主呵。這樓是老殿下起的。<span class="科">小玉</span>是了。叫做駐春樓。十郎夫。你看樓上好不精致。只是王孫去也呵。</p>
        
        <p class="曲"><span class="牌">皂羅袍帶</span>十二彩鸞屏扇。恨鵲巖煙斷。罨盡春山。浮漚繡澀畫綸連。瑤星碧霧看宛轉。花光玉洞。丹砂幾年。華清繡領。王孫故園。佳人挾瑟。一似漳河怨。　　<span class="夾白"><span class="科">玉云</span>十郎夫。你只是不曾遇得父王呵。</span>招司馬。進仲宣。晴窗檢點白雲篇。嚬紅頰。數綠錢。高樓誰信與天連。</p>
        
        <p class="白"><span class="科">十郎</span>娘子。你不須悲咽。俺和你去假山子上走一走。<span class="科">下樓行科</span></p>
        
        <p class="曲"><span class="牌">解三酲</span><span class="科">十郎</span>疊春岑踦𨄅<a epub:type="noteref" href="#char06"><sup>註</sup></a>幾轉。一般的蔽日迴雲岫紫煙。金苔玉枝青偃蹇透窺窗玉女懸河。似青霞削出芙蓉瓣。又似巫峽瀟湘對落猿。堪遊衍。恨小山人去。緱嶺音傳。</p><aside epub:type="footnote" id="char06"><p>「⿰足區」</p></aside>
        
        <p class="白"><span class="科">小玉</span>說甚麼巫峽瀟湘。<span class="科">十郎</span>巫峽楚王會神女之處。瀟湘是說虞舜學道入九嶷山。二妃不得相從。一似令尊父王學道入華山。令堂不得相從一般。<span class="科">小玉嘆介</span>正是你說瀟湘。君看水上竿竹。不是男兒淚染成。</p>
        
        <p class="曲"><span class="牌">浣溪沙</span><span class="科">行介</span>颺湘岑。簇兔園。銀花水照得潺湲。笙簫慈媎對嬋娟。相思有恨窺鸞遍。戛玲瓏把金釵敲竹透歌泉。歌得好賭卻金錢。</p>
        
        <p class="白"><span class="科">十郎</span>夫妻賭甚麼金錢。<span class="科">小玉</span>賭夜落金錢花。<span class="科">十郎</span>就把夜合歡花當着金錢。<span class="科">小玉</span>你作竹枝詞。俺作女兒接你。<span class="科">十郎</span>使得。<span class="科">打歌科十郎歌</span>赤繩千結<span class="科">小玉接</span>絆人深。<span class="科">十郎</span>越羅萬丈<span class="科">小玉接</span>表長尋。<span class="科">十郎</span>楊柳在身<span class="科">小玉接</span>垂意緒。<span class="科">十郎</span>藕花落盡<span class="科">小玉接</span>見蓮心。<span class="科">十郎</span>好個夫唱婦隨。<span class="科">櫻桃</span>前面是昆明池水。十郎郡主。有一兩點催花雨到了。昆明池畔有老殿下弄珠亭。快走到那裡。再飲幾杯回去。<span class="科">十郎小玉快行介</span></p>
        
        <p class="曲"><span class="牌">喬合笙</span>鎮催花雨點。鎮催花雨點。勒暖氳寒。垂雲一似濃鬟渲。水氣花香風暗傳。覆着同心扇。草絲薰軟。翠茸茸毯着雙彎蹍。繡墩金線。謾細織簾紋。熨浪痕穿花掠燕。迴蘭戲鴛。個人無賴嬌波轉。同行並着香肩。待到深庭院。褪卻中衣絹。</p>
        
        <p class="白"><span class="科">小玉</span>到了弄珠亭坐地。十郎。你也尊重些。</p>
        
        <p class="曲"><span class="牌">琢木兒</span>狂耍婿。遊戲仙。荳䓻圖中春數點。<span class="夾白">十郎夫。你只管擁着人。弄皺奴花勝兒。</span>歡情態皺花呵展。<span class="夾白">俺在家中繡了幾針領子。如今閒遊呵。</span>繡工夫葡桃幾線。<span class="夾白">卻怎的</span>半踏長裙香逕遠。<span class="夾白">十郎夫。也只是奉承你歡喜。你看這</span>歡杯對影分嬌面。<span class="夾白"><span class="科">十郎</span>只管勸人酒。不聽我講話。<span class="科">小玉</span>你還講閒話。那竹林外有人在作聲。</span>好似青樓鮑四絃。</p>
        
        <p class="白"><span class="科">十郎</span>快喚一聲鮑四娘。<span class="科">內作鳥聲介</span>呀。沒有人影。</p>
        
        <p class="曲"><span class="牌">玉交枝</span>沈沈深院。錯呼人花林水邊。<span class="夾白">小玉妻。你看那孔翠鳥兒都驚起了。</span>雙飛翠點驚人見。丁香隊裡盤旋。<span class="夾白">你勸醉我。我還要醉你一醉。<span class="科">小玉作不飲笑嚼花科十郎</span>小玉姐。</span>你休要把郎拽住喬作慳。嬌嗔要得人饒慣。新花蕊芳心咬殘。戲捎鶯迴眸偷眄。</p>
        
        <p class="白"><span class="科">小玉</span>十郎夫。俺看你錯愛奴家。忘其憔悴。只是一件。新人有時故。丈夫多好新。綠衣白華。自古所嘆妾聞得昔有華山畿祝英臺二女。一感生情。便同死穴。況賤妾因緣奉君。砥礪磐石之心。有如皎日。但足下有四方之志。兼是隴西士族。亂定而歸。定尋名對。華落理必賤。誰得怨君。但私願耿耿。竊有請于君前。<span class="科">十郎</span>願領教。<span class="科">小玉</span>妾年十八。君年二十。願君待三十歲。是妾年二十八矣。此時足下改聘茂陵。永拋蘇蕙。妾死無憾矣。<span class="科">十郎</span>說那裡話。卿非卓女。生非竇滔。一代一雙。同室同穴。<span class="科">小玉</span>這也難料。只是暫時笑語呵。</p>
        
        <p class="曲"><span class="牌">玉胞肚</span>願侍十年歡嬿。儘着這紅嬌翠鮮。碎心情眉角相偎。趁光陰透體交眠。<span class="夾白">夫婦人過了二十八九呵。</span>怕得海棠香晚。寶簪敲折鳳辭弦。夢裡湘雲過雨痕。</p>
        
        <p class="白"><span class="科">十郎</span>你不須閒想。小生這點中心呵。</p>
        
        <p class="曲"><span class="牌">玉山頹</span>你精神桃李。紅抺肚溫香膩綿。惹嬌音春思無邊。襯輕軀著處堪憐。佳人絕世。更甚名花堪羨。薄倖教天譴。負青天。年年春病到身邊。</p>
        
        <p class="白"><span class="科">小玉</span>十郎。奴家蹙金指盒兒裡。有烏絲欄紙數枚。綠沈管筆。螺子墨。你可寫下數句。作奴終身之記。你他日宦遊去。妾見所題。如見我夫矣。<span class="科">十郎</span>使得。<span class="科">櫻桃取紙筆介十郎</span>妻。你看昆明池上。刻有牛郎織女。就對此為盟。題上幾句。<span class="科">詩云</span></p>
        
        <p class="詩">合影連心。昆明池館。<br />織女臨河。仙郎對岸。<br />地老天荒。海枯石爛。<br />永劫同灰。無忘旦旦。</p>
        
        <p class="白"><span class="科">小玉</span>謝了。<span class="科">小玉拜謝介</span></p>
        
        <p class="曲"><span class="牌">川撥棹</span>承相盼。<span class="夾白">十郎夫。</span>這香火情何限。怕只怕箋梅字殷。怕只怕箋梅字殷。道得個海枯石爛。不爭你僑啜賺。謾將牢這話難。</p>
        
        <p class="白">李郎。你定了這段誓盟。也不枉了伴你一遊。看看日勢向晚。<span class="科">櫻桃</span>這有一條路。傍着猿巖鵲渚。回去不遠。<span class="科">歸科</span></p>
        
        <p class="曲"><span class="牌">憶多嬌</span>春色黯。香徑晚。掛猿枝嫋嫋啼翠巒。紫閣岫。日猶懸。玉女峰前雲半卷。花葉芊眠。花葉芊眠。忙歸去棲烏暗喧。</p>
        
        <p class="白"><span class="科">玉作跌十郎扶起科</span>有俺丈夫在此。帶月而行。未為不可。着甚干忙。跌了腿子。綻了鞋兒。起來慢慢行。月上了。</p>
        
        <p class="曲"><span class="牌">月上海棠</span>蓮三寸。重臺小樣紅編綻。怕逗了朱門。半約花關。這一番遊滿春山。較添得許多嬌眼。人影散。花月下。櫻桃的叩響銅鐶。</p>
        
        <p class="白"><span class="科">作開門浣紗持燭開門進科小玉</span>老夫人睡未。<span class="科">浣紗</span>整了酒在內堂相待。請進去。</p>
        
        <p class="曲"><span class="牌">尾聲</span>情展轉。興多般。一簾花影上闌干。<span class="夾白"><span class="科">小玉</span>夫。俺陪你飲了酒。再來玩月。</span>好看春庭夜合歡。</p>
        
        <p class="落詩">輕風綽袂翠鬟偏。<br />紅璧春燈艷綺筵。<br />今宵且自縈衾帶。<br />明日追陪度管絃。</p>
        
        <h2 id=ch21 class="chapter"><span class="齣題">第二十一齣　及第</span></h2>
        
        <p class="曲"><span class="牌">天下樂</span><span class="科">文武官上</span>玉署金鈐紫禁通。芙蓉暉映鳳凰宮。三山日色黃圖外。四海雲光綠字中。</p>
        
        <p class="白">列位請了。今日乃殿試放榜之日。聖旨親點了隴西名士李益為狀元。特許入太極殿朝見。想天下士子都在五鳳門外恭候。</p>
        
        <p class="曲"><span class="牌">卜算子</span><span class="科">十郎上</span>鸞鳳遶身飛。五色祥雲遞。姓字先傳帝主知。唱徹龍顏喜。</p>
        
        <p class="白"><span class="科">內官上云</span>聖旨已到。皇帝詔曰。昔睿后筌期。淵匠宰器。雖道泛胥盧。化參炎皥。猶復高登側隱。顯序光疇。用叶斟調。嗣輝珉檢。上智中主。咸遵此術。朕膺鴻曆。報永龍渾。空知救質以文。未獲止戈為武。是用登進多士。論文武張弛之策。子大夫各獲展盡。慰朕虛懷。今賜汝五百名出身。其第一名李益。朕久諷其弘詞。渥其芳譽。可特入太極殿前謝恩。授翰林供奉。即日赴玉堂上任。五日之後。着往朔方參丞相杜黃裳軍事。中書省寫敕與他。<span class="科">謝恩介出朝門行介</span></p>
        
        <p class="曲"><span class="牌">滴溜子</span>聖天子。聖天子萬壽臨軒。春官的。春官的八柱擎天。人中選出神仙。總送上蓬萊殿。宮袍賜宴錦桃花。曲江排比醉春筵。</p>
        
        <p class="曲"><span class="牌">前腔</span>笑從前。笑從前文章幾篇。高頭院。高頭院毷氉打遍。曲裡珠簾盡捲。還認得都知面。紅箋一片桂花香。今宵熱趕在誰邊。</p>
        
        <p class="曲"><span class="牌">尾聲</span>鈴索一聲花滿院。這清高富貴無邊。多和少留些故事與人傳。</p>
        
        <p class="落詩">桂林春殿一枝新。<br />滿路青雲屬後塵。<br />莫道杏園香色晚。<br />當筵還作探花人。</p>
        
        <h2 id=ch22 class="chapter"><span class="齣題">第二十二齣　惜別</span></h2>
        
        <p class="曲"><span class="牌">番卜算</span><span class="科">十郎上</span>春色暗蓬萊。紫陌朝初下。玉堂鈴索動邊愁。寶劍悲離匣。</p>
        
        <p class="誦"><span class="牌">浣沙溪</span>御宿高花滿桂林。令君香暖出衣襟。玉池仙篆正堪臨。　　羌笛無端催折柳。蜀窠還用繡林禽。一心人繾一人心。</p>
        
        <p class="白">自家李十郎。名魁多士。官拜詞林。因朔方兵火未淨。着丞相杜黃裳行邊。詔下官參彼軍事。喜得石子英又中了武狀元。花敬定昨日有表奏請邊頭效用。尚子毗亦表奏西歸。已叫青兒去中書訊問聖旨怎生發落。<span class="科">青兒上</span>漏長丹鳳闕。花滿白雲司。老爹。朝報在此。<span class="科">十郎看朝報介</span>呀。二月十六日。吏部一本。為經略松潘事。西川缺節度使。仍推驍騎衛將軍花卿。奉聖旨有點。十七日。兵部一本。為經略隴西吐蕃事。推武狀元石雄。奉聖旨有點。十八日。禮部一本。為朝正侍子歸番禮儀事。奉聖旨光祿寺賜宴。翰林院撰答番書。呀。俺去朔方參軍。我三個朋友也都四方分散了。後會不知何時。可傷懷也。青兒。你去打聽三位老爺幾時起程。<span class="科">青兒</span>聖旨教該部星夜打發起程。纔間小的在御道上遇着他三家門幹。說三位老爺就到俺府中告別了。<span class="科">十郎</span>這等快備酒筵。</p>
        
        <p class="曲"><span class="牌">夜遊朝</span><span class="科">花卿石子英尚子毗上</span>名勝翩聯西北去。時難駐離思愁餘。玉鏤衢鞍。花明擂劍。皎日寸心相許。</p>
        
        <p class="白"><span class="科">相見介</span>經春共遊息一旦名聯翩。莫論行近遠。終是隔山川。<span class="科">十郎</span>花敬定節度去松州。尤在內地。石子英去隴西。正是吐番蹂踐之地。尚子毗亦復西歸吐番。不知何年再朝中國。天涯兄弟。一旦分飛。可為愴然。<span class="科">花卿</span>尚君西歸。終有南來之日。石子英年壯立功。周旋尚早。只有老夫日暮途遠。恐當沒齒邊陲。星星白髮。無相見期矣。<span class="科">十郎</span>老節度釣渭飛熊。伏波躍馬。終當奏凱還朝。只是暫別驚心。相為耿耿耳。石子英。仗君威靈。恢復隴西。先君神道。伏乞除掃。尚子毗。倘有信使。幸賜題書。下官明後日參軍朔方。關山勞險。未卜前途。男兒亢壯。勉力功名。別酒離歌。且盡今日。<span class="科">花石尚</span>征軒有色。杯酒無心。<span class="科">十郎</span>勿謂一杯酒。明日難重持。青兒。看酒。<span class="科">青兒</span>桃花嘶別路。竹葉滿離尊。稟老爺。酒到。<span class="科">把酒介</span></p>
        
        <p class="曲"><span class="牌">皂羅袍</span>別酒寸腸裁繫。送將軍遠戍。侍子遙歸。紅亭一路羽旗飛。參差色映桃花水。<span class="科">合</span>黃山路遶。青驪去遲。呼儔戒旅。傷心此時。今朝撇下河梁袂。</p>
        
        <p class="曲"><span class="牌">前腔</span>蚤是銷魂別去。似猿斷三聲。鶴迴五里。關山迢遞本難期。兼之蕩子多留滯。<span class="夾白">俺四人呵。<span class="科">合</span></span>弓調鵲血。刀寒鸊鵜。邊頭意氣。崢嶸為誰。條支再睹西王使。</p>
        
        <p class="白"><span class="科">尚子毗</span>十郎。你說條支再睹西王使。是望俺重到中國了。豈知小弟之意。留戀泰華。只是為使臣的義當反命。俺到國中多隱居崑崙山下。不婚不宦。恐不得重與三兄相聞了。<span class="科">十郎</span>子毗雖有泰華崑崙之興。只怕吐番王不許。強欲相屈。子毗那可歸山。昔駒支由余顯跡西戎。子毗正當出勸戎王。安邊保國。何得痼疾山林。高眠不救乎。<span class="科">尚子毗</span>謹領。罷酒了。<span class="科">十郎</span>下官還要送別延秋門外。<span class="科">送別介</span></p>
        
        <p class="曲"><span class="牌">香柳娘</span>送征人淚滋。送征人淚滋。流塵疊騎。飄霞亂日翻紅斾。把心旌頓飛。把心旌頓飛。佳期後命催。閒敲唾壺碎。<span class="科">合</span>聽邊頭笛吹。聽邊頭笛吹。折柳題梅。封書好寄。</p>
        
        <p class="曲"><span class="牌">前腔</span>忍登臨送歸。忍登臨送歸。胡天漢地。長安曉日空迴袂。暖春雲雁飛。暖春雲雁飛。離聲怯路岐。鄉心轉嘹唳。<span class="科">合前</span></p>
        
        <p class="白">別了罷。<span class="科">拜介</span></p>
        
        <p class="曲"><span class="牌">尾聲</span>陌暖春煙醉柳絲。叫不住嘶塵別騎。還記取長樂疎鐘夜半時。</p>
        
        <p class="白"><span class="科">花石尚下十郎弔場</span>青兒。回去罷。你看三位去。有俺相知送他。明日俺行。沒有三位老爺送俺。想起功名。都有踦𨄅<a epub:type="noteref" href="#char06"></a>別離之苦。<span class="科">合</span></p>
        
        <p class="曲"><span class="牌">前腔</span>惹春風鬢絲。惹春風鬢絲。南來北去。飄風泊浪寧由自。信人生馬蹄。信人生馬蹄。愁殺路傍兒。紅塵蔽千里。要封侯怎的。要封侯怎的。賣藥修琴。浮生一世。</p>
        
        <p class="落詩">萬里鳴沙擁戰塵。<br />輕弓短劍出西秦。<br />征衫已帶青羌色。<br />別淚還持送故人。</p>
        
        <h2 id=ch23 class="chapter"><span class="齣題">第二十三齣　話別</span></h2>
        
        <p class="曲"><span class="牌">步步嬌</span><span class="科">鄭六娘上</span>紅焦抱泣回雲帳。謾銀泥印仙掌。香雲結夢長。小玉窗前。夭桃葉上。倚得婿為郎。輕鴛怕得風搖颺。</p>
        
        <p class="誦"><span class="牌">謁金門</span>留不得。留得也應無益。花院月窗春瑟瑟。嬌娥回袂泣。　　乍團欒。底拋擲。柳色灞橋明日。忍看鴛鴦三十六。孤鸞還一隻。</p>
        
        <p class="白">自家鄭六娘是也。女兒小玉。招得李十郎。中了春榜第一。官拜翰林。正是才郎美女。一代無雙。卻纔翰林上任了。便差去朔方參杜相國軍事。俺聽得朔方之地。西邊是吐番。西北邊是回紇。這兩國回子。爭戰往來。常在朔方。十郎去到那地。兵機勞險。好愁殺老身。又不敢說與小玉。怕驚了他。只得辦治酒肴。與小玉明日送行。櫻桃那裡。<span class="科">櫻桃上</span>拂匣看離劍。開箱疊戰衣。老夫人有何分付。<span class="科">六娘</span>李老爺明日行。可收拾酒肴。今夜老身與他話別。明日郡主送行。<span class="科">櫻桃</span>理會得。<span class="科">六娘</span>李老爺和郡主在那裡。<span class="科">櫻桃</span>在紅樓上敘別。好不悲啼哩。<span class="科">六娘悲介</span>我的兒呵。</p>
        
        <p class="曲"><span class="牌">醉扶歸</span>合歡衾覆着纔停帖。連心花結得好周遮。踹雙絲半步不離些。亂花風擺亞金泥蝶。李郎便是李輕車。關山點破香閨月。</p>
        
        <p class="白"><span class="科">櫻桃</span>老夫人。李老爺去。俺的青兒夫也去了。<span class="科">啼介</span></p>
        
        <p class="曲"><span class="牌">前腔</span>公母筍嵌着沒凹凸。牝牡銅鑄得沒歪邪。<span class="夾白">那烏兒呵。</span>𦟈𦝀<a epub:type="noteref" href="#char07"><sup>註</sup></a>的做了管家爺。<span class="夾白">俺青兒呵。</span>俏乖哥轉眼將人撇。<span class="夾白">今後呵</span>門兒㧁着暗咨嗟。燭心點着生疼熱。</p><aside epub:type="footnote" id="char07"><p>「⿰月害」「⿰月奈」</p></aside>
        
        <p class="曲"><span class="牌">尾聲</span>男兒意氣本驕奢。怎顧得俺香娃小姐。只落得畫眉樓上遠山遮。</p>
        
        <p class="白"><span class="科">櫻桃</span>酒筵已齊備了。請老夫人且與李老爺郡主歡飲今宵。<span class="科">六娘</span>櫻桃。怎得歡暢來。正是。</p>
        
        <p class="落詩">門楣新結好郎君。<br />撇下朝雲送陣雲。<br />今夜紅槽千滴酒。<br />明朝送淚濕羅裙。</p>
        
        <h2 id=ch24 class="chapter"><span class="齣題">第二十四齣　送別</span></h2>
        
        <p class="曲"><span class="牌">卜算子</span><span class="科">小玉櫻桃上</span>匝館暗高枝。滾地飛柔絮。無端燕羽欲差池。薄倖成離緒。</p>
        
        <p class="白"><span class="科">河傳</span>春伴花暖。離情不管。浥透青衫。雨餘香汗。草草送別溝頭。層波入鬢流。金船滿捧盈盈淚。將人妮。魂隨到千里。想正驂去也。更回首東風。恨應同。櫻桃。俺今日到霸橋驛送十郎。卻蚤腸斷也。</p>
        
        <p class="曲"><span class="牌">前腔</span><span class="科">眾擁十郎上</span>碎語雜嬌啼。半隔紗窗霧。海棠紅露濕胭脂。淚盡人何處。</p>
        
        <p class="白">梁園初罷雪。楚岫正為雲。誰道淮南客。翻從塞北軍。左右。車騎停在霸橋驛外。待夫人餞酒畢了起行着。<span class="科">相見介十郎</span>有勞郡主遠送。老夫人到不曾來。<span class="科">小玉</span>家堂從後就到了。十郎夫。今日雖然壯行。難教妾不悲怨。聽妾半詞。寫陽關之思。看酒來。</p>
        
        <p class="曲"><span class="牌">北寄生草</span>一曲陽關淚。朱絃迸玉壺。江干桃葉凌波渡。汀洲草碧離情暮。霸橋柳色愁眉妒。纖腰倩作綰人絲。可笑他自家飛絮渾難住。</p>
        
        <p class="白"><span class="科">十郎</span>豈無閨秀情。仗劍為功名。今日愁腸斷。陽關第四聲<span class="科">小玉</span>還是無情。陽關第一聲也可腸斷了。再進酒。</p>
        
        <p class="曲"><span class="牌">前腔</span><span class="科">小玉</span>繡褶殘金縷。偎紅疊錦氍。衾窩宛轉春無數花心歷亂魂難駐。陽臺半霎雲何處。起來鸞袖欲分飛。問才郎是誰斷送春歸去。<span class="科">十郎長吁低頭科</span></p>
        
        <p class="曲"><span class="牌">前腔</span><span class="科">小玉</span>綠慘花愁語。紅顰柳怯舒。春纖亂點檀霞注。明眸謾蹙回波顧。長裙皺拂行雲步。送君南浦恨何如。想今宵相思有夢歡難做。</p>
        
        <p class="白"><span class="科">十郎</span>再奏一曲。便分手了。<span class="科">小玉</span></p>
        
        <p class="曲"><span class="牌">前腔</span>懶拂鴛鴦柱。空連翡翠襦。芙蓉帳額春眠度。茱萸帶眼愁寬素。紅蘭燭影香銷炷。畫屏山障彩雲圖。到如今蘼蕪怕作相逢路。</p>
        
        <p class="白"><span class="科">十郎</span>有甚相贈。<span class="科">小玉</span>更有淚珠兒千萬串。可將袖來承着。</p>
        
        <p class="曲"><span class="牌">前腔</span><span class="夾白"><span class="科">十郎</span>這淚呵。</span>慢頰垂紅縷。嬌啼。走碧珠。冰壺迸裂薔薇露。闌干碎滴梨花雨。鮫盤濺濕紅綃霧。層波淚眼別來枯。這袖呵班枝染盡雙璚筯。</p>
        
        <p class="白">十郎也下些淚。着妾袖上。<span class="科">十郎</span>丈夫非無淚。不灑婦人衣。<span class="科">玉作惱科</span>好狠心的夫也。<span class="科">十郎</span>妻。俺丈夫的眼淚在肚裡落。</p>
        
        <p class="曲"><span class="牌">前腔</span>俊語閒棖觸。迴腸轉轆轤。<span class="夾白">俺去後呵。一個人睡。不要着寒了。</span>雙絲襪腹輕輕束。連心腰綵柔柔護。沾身襯褥微微絮。分明殘夢有些兒。睡醒時好生收拾疼人處。</p>
        
        <p class="白"><span class="科">小玉</span>聽這話。想不是輕薄的。只是眼下呵。</p>
        
        <p class="曲"><span class="牌">解三酲</span>繡屏空鶯殘月午。芳枝亞蝶展紅疎。捍撥雙盤金鳳語。無聊處。贈花鬚。輸他塞北顏如玉。也寄雲中錦字書。新人故。一霎時眼中人去。鏡裡鸞孤。</p>
        
        <p class="曲"><span class="牌">前腔</span><span class="科">十郎</span>別鴛閨催殘雁柱。臨鳥道繡出蝥弧。一曲顰蛾低翠羽。溝頭水。立須臾。三春別恨調琴裡。一片年光攬鏡初。功名苦。只落得青樓薄倖。錦字支吾。</p>
        
        <p class="白"><span class="科">小玉</span>十郎幾時歸。望殺人也。</p>
        
        <p class="曲"><span class="牌">前腔</span>望邊頭瓜期未數。登隴首楡塞平鋪。雲騎東方頻盼取。金匝匼。錦模糊。千回蝶帳花無主。萬里蕭關妾有夫。芳年誤。待趁作江南旅雁。薊北雙鳧。</p>
        
        <p class="白"><span class="科">十郎</span>從此別了。</p>
        
        <p class="曲"><span class="牌">前腔</span>送征夫夕陽花塢。歸思婦夜月椒圖。綺席朱塵籠翠戶。銀屈卹。紫流蘇。行雲謾惹相思樹。香淚還穿九曲珠。佳期負。小心着桐花覆鳳。桂葉啼烏。</p>
        
        <p class="白"><span class="科">六娘上</span>玉劍花前別。金杯馬上傾。由來多意氣。今日是功名。十郎。你夫婦們好索放。征車催得忙了。將酒來。老身送上馬。</p>
        
        <p class="曲"><span class="牌">前腔</span>勸仙郎聯驂上路。看嬌女撇袂中途。月露光陰等閒度。休回首。莫躊躇。侯封絕塞奇男子。身是當門女丈夫。旌旗豎。早趁着牙璋鳳節。繡幕麟符。</p>
        
        <p class="曲"><span class="牌">前腔</span>唱驪駒敲殘羯鼓。鞭雲騎抝折珊瑚。紫霧黃雲生古戍。𣉋<a epub:type="noteref" href="#char08"><sup>註</sup></a>紅鷲。擣玄菟。西飛隴客啼鸚鵡。南翥閨人舞鷓鴣。兼程赴。穩看着龍庭捷奏。麟閣名圖。</p><aside epub:type="footnote" id="char08"><p>「⿰日要」</p></aside>
        
        <p class="曲"><span class="牌">鷓鴣天</span><span class="科">拜別科</span>紅亭別酒話躊躇。走馬憐君萬里途。但願封侯龍額貴。不妨中婦鳳樓孤。<span class="夾白"><span class="科">眾擁十郎下</span>請了。回去罷。<span class="科">下作呼擁科六娘小玉留小玉</span>娘。</span>他千騎擁。萬人呼。<span class="科">六娘</span>富貴英雄美丈夫。<span class="夾白"><span class="科">內扮千戶官走上跪介</span>狀元爺前面飲六部老爺餞酒。着千戶拜上鄭老夫人狀元夫人。請及早回府去。<span class="科">六娘</span>勞了。好生伏事老爺路上。<span class="科">小玉</span>千戶官。有兩句話說與狀元。</span>關河到處休離劍。驛路逢人數寄書。</p>
        
        <p class="落詩">征驂一曲坐離亭。<br />唱到陽關柳色青。<br />但有紅塵催別袂。<br />那憐玉筯掩空屏。</p>
        
        <h2 id=ch25 class="chapter"><span class="齣題">第二十五齣　征途</span></h2>
        
        <p class="曲"><span class="牌">金錢花</span><span class="科">卒子上</span>渭城朝雨陽關。渭城朝雨陽關。輪臺古月陰山。輪臺古月陰山。鳴笳疊鼓度西番。腰錦緁。跨雕鞍。持節去。凱歌還。</p>
        
        <p class="白">兵部差俺送李參軍老爺去朔方。想李老爺已到來。</p>
        
        <p class="曲"><span class="牌">滿庭芳</span><span class="科">十郎上</span>細柳紅營。長楊綠榭。畫橋水樹陰團。玉堂年少。何事拂征鞍。為問綠窗惆悵。青衫濕袖口香寒。留不得。霸陵高處。猶自望長安。</p>
        
        <p class="白">城頭日出使車來。古戍花深馬埒開。忽聽鳴笳兼畫角。聲聲思入古輪臺。恨殺陌頭楊柳色。綰定青衫留不得。思婦空啼渭水南。征夫早向交河北。昨日小玉姐送我至霸橋。折柳而別。縈我心曲。符勑限緊。不得淹遲。只得把芳情撇下。左右。號令整齊。隊仗已完未。<span class="科">卒子應科十郎</span>便上路去。</p>
        
        <p class="曲"><span class="牌">朝元歌</span>風氳馬塵。曉色籠驂靷。河濱彩輪。淥水隨流軫。黑隊奔蛇。文旌畫隼。電轉星流一瞬。沓鼓揚鉦。南庭朔方知遠近。草色伴王程。皇華送使臣。<span class="科">合</span>遊韁帶緊。早趁封侯鵲印。</p>
        
        <p class="曲"><span class="牌">前腔</span><span class="科">卒子上</span>高闕長城隱隱。星鋋撥陣雲。月羽照花門。谷口旗迴。烽亭樹引。轉向交河上郡。疊騎逡巡。蜚翹插書無定準。飲馬斷河津。翻麾拂塞塵。<span class="科">合前</span></p>
        
        <p class="曲"><span class="牌">前腔</span><span class="科">十郎</span>回首長安日近。東方送使君。南陌恨閨人。雪嶺燕支。雲臺玉粉。去住此情難問。短劍防身。胡沙彫顏吹旅鬢。蕩子去從軍。恩榮變苦辛。<span class="科">合前</span></p>
        
        <p class="曲"><span class="牌">前腔</span><span class="科">卒子</span>隴上謾尋芳信。顧恩不顧身。無用想羅裙。戍邏笳鳴。關山笛引。不管梅花落盡。氣色河源。天街旄頭猶未隕。長笑立功勳。邊頭麴米春。<span class="科">合前</span></p>
        
        <p class="落詩">但曉鳴珂入紫薇。<br />誰知戈甲度春暉。<br />相如諭檄西南去。<br />禁苑何人待獵歸。</p>
        
        <h2 id=ch26 class="chapter"><span class="齣題">第二十六齣　抵塞</span></h2>
        
        <p class="曲"><span class="牌">齊天樂</span><span class="科">杜黃裳上</span>芙蓉絳闕朝元山。玄綠綬曾調珍鉉。鳷鵲觀前。麒麟閣上。麗日黃圖赤縣。金戈晝偃。看神兵按壘。貴相行邊。武帳文𣗽<a epub:type="noteref" href="#char09"><sup>註</sup></a>。玉關花舞大唐年。</p><aside epub:type="footnote" id="char09"><p>「⿰木「⿳𠂊𠔿比」」</p></aside>
        
        <p class="白">明堂太乙度飛軍。身是三朝舊相臣。剩有丹書藏虎豹。非貪白首畫麒麟。自家杜黃裳。表字遵素。京兆萬年縣人也。早中詞科。從汾陽王子儀佐鎮朔方。歷事代德順宗三帝。復事今上。官拜檢校司空。同中書門下平章事。身叨上相。首贊中興。東翦青齊。南平淮蔡。北安銀夏。西循晉絳。詔封邠國公。食邑萬戶。皇朝故事。宰相行邊。聖上以老夫曾歷朔方。分牙建府。近聞勑送新科狀元李益。來此參軍。已到受降城外安歇。想今晨進見。雖則鴛行未進。實銜鳳勑旬宣。敢恃崇班。宜從盛禮。聽事官。李爺到門首未。<span class="科">聽事官</span>已到門上候見。<span class="科">黃裳</span>請見。</p>
        
        <p class="曲"><span class="牌">生查子</span><span class="科">十郎上</span>燕支錦欲燃。馬色塵初倦。相府動珠衡。帥幕開紅薦。</p>
        
        <p class="白"><span class="科">相見拜介十郎</span>開府先朝傑。<span class="科">黃裳</span>參軍出眾才。<span class="科">十郎</span>榮華卿月好。<span class="科">黃裳</span>珍重使星來。<span class="科">十郎</span>氣色歸元宰。<span class="科">黃裳</span>文章落上台。<span class="科">十郎</span>長城方借重。<span class="科">黃裳</span>看汝畫雲臺。<span class="科">黃裳</span>久聞李狀元玉堂仙品。何緣紫塞參軍。<span class="科">十郎</span>朝廷以丞相上公。屈尊臨塞。敬遣下官仰瞻顏色。聊備記室之司。敢綴參軍之役。平生仰相公威名呵。</p>
        
        <p class="曲"><span class="牌">瑣窗郎</span>佐皇朝鳳沚龍躔。近三台尺五天。青槐遶閣細柳傳邊。看飛熊繡帽。投壺羽扇。<span class="科">合</span>文昌武庫參華選。銷金甲太平無戰。</p>
        
        <p class="白"><span class="科">黃裳</span>老夫拖金報主之身。衣錦歸田之日。如參軍青年才子。玉署仙人。皇上欽遲。蒼生仰愛。老夫殘年。方當見託。</p>
        
        <p class="曲"><span class="牌">前腔</span>愛仙郎玉態華年。步青雲出紫煙。文章獻納。姓字香傳。更借籌喻檄。請纓乘傳。<span class="科">合前眾軍官參見科</span></p>
        
        <p class="曲"><span class="牌">前腔</span>鎮河源九曲三邊。插旌旗滿塞垣。<span class="夾白">軍府雖多。誰似俺府。中軍是宰相。參軍是狀元。</span>黃扉貴品。紫禁名賢。看金泥詔下。玉門春遍。<span class="科">合前黃裳</span></p>
        
        <p class="白">狀元。明日老夫伴足下出塞一遊。</p>
        
        <p class="曲"><span class="牌">前腔</span><span class="科">合</span>動金麾都護臨邊。哨燒羌獵左賢。黃雲氣色。紫電風煙。把盧龍徑斷。白狼歌獻。<span class="科">合前黃裳</span></p>
        
        <p class="白">聽事官。送李爺去屬國府衙門住着。打理公堂宴。</p>
        
        <p class="曲"><span class="牌">尾聲</span>才人書記本翩翩。今日春光生組練。不教烽火照甘泉。</p>
        
        <p class="落詩">金戈未偃不言家。<br />絃管紛紜雜暮笳。<br />關山海上飛明月。<br />鄉思天邊夢落花。</p>
        
        <h2 id=ch27 class="chapter"><span class="齣題">第二十七齣　幽思</span></h2>
        
        <p class="曲"><span class="牌">虞美人</span><span class="科">櫻桃小玉上</span>錦鶯啼碎落花風。睡軟金泥鳳。淺眉微斂注檀輕。一奩春絮殘夢悔多情。</p>
        
        <p class="誦"><span class="牌">菩薩蠻</span>玉釵風動春幡急。海棠濃露胭脂泣。香閣掩芙蓉。畫屏山幾重。　　照花前後鏡。花面紅相映。何處最相知。羨他初畫眉。</p>
        
        <p class="白">櫻桃。十郎新婚一月。送別從軍。無情無緒。等閒又是杜鵑時節。好天氣困人也。</p>
        
        <p class="曲"><span class="牌">好事近</span>風日洗頭天。頹鬟半壓香肩。寶檀消篆。怪飛絲嫋霧撩煙。可憐。為甚暗撚金線。春過了寶花闌前面。會心人兒去遠。便看花滿眼。鎮日無言。</p>
        
        <p class="白"><span class="科">櫻桃</span>少女少郎。相樂不忘。恰待好處。又蚤撇下。你是聰明人。且自消遣。</p>
        
        <p class="曲"><span class="牌">錦纏道</span>小嬋娟。是天家快活神仙。儘紅笙玉串隱花叢。把蕭娘送上秋千。還做作百般消遣。怎只為斷紅裙片。心亂落花前。<span class="科">背介</span>粉腰香［⿰⺼⿸尸⿹𠃌力］慣了着人憐。<span class="科">回介</span>想着教人繾。側身兒委的是難眠。</p>
        
        <p class="白"><span class="科">小玉</span>正是了。俺當初做女孩兒。早帖着繡窩兒睡也。不省得孤另。長笑女伴們害相思的。如今到俺了。<span class="科">櫻桃</span>一時着他慣了。久後較可。<span class="科">小玉</span>怕轉要相思。</p>
        
        <p class="曲"><span class="牌">錦廷樂</span>往常間無愁怨。看春也尋常遍。怪他行怎會相思。恰如今到了儂邊。怎由人願。把些闌干十二。做了關塞三千。<span class="科">合</span></p>
        
        <p class="曲"><span class="牌">古輪臺</span>兩青年。合歡新展對文錢。逗衣煤潤香篝淺。乳禽偷眄。海棠紅顫。到如今惜與金鞭。不曾留戀。青衫事業。怎教長抱翠窩眠。報海西天遠。起從今夜。雨迴廊朝雲別院。愛月移琴。羞花卻扇。獨自怨啼鵑。何時見。消灑翠花鈿。</p>
        
        <p class="曲"><span class="牌">尾聲</span>燕支難道去經年。且討個平安信便。<span class="夾白"><span class="科">小玉</span>櫻桃。待要保護十郎平安。有何仙宮道院。去燒些香也。<span class="科">櫻桃</span>杜秋娘在西王母觀。四月十五日王母娘娘生日。好去燒香排遣。<span class="科">小玉</span>臨期請老夫人同去。<span class="科">櫻桃</span>理會得。</span>心字香燒一炷煙。</p>
        
        <p class="落詩">春空遊鳥半藏雲。<br />春盡香閨戀繡紋。<br />誤使春風調笑妾。<br />不勝春瘦為思君。</p>
        
        <h2 id=ch28 class="chapter"><span class="齣題">第二十八齣　夷訌</span></h2>
        
        <p class="曲"><span class="牌">一枝花</span><span class="科">吐番王上</span>香秔白蘭路。檉柳邏逤渡。槍槊大幟也三門豎。虎帶鷹冠。甲士連巫祝。寶楯護。高臺鼓。<span class="夾白">俺</span>冒結朝霞。袍穿鐵褐。劍熒金縷。</p>
        
        <p class="白">天驕雲幕動金微。沙磧年年臥鐵衣。白草城中春不入。黃花戍上雁長悲。自家吐番彝太贊普是也。俺國東連雋茂涼松。西陷龜茲疎勒。南至婆羅。北抵突厥。地方萬餘里。人馬數十萬。土多金寶。戶有詩書。擁絕河西。併吞回紇。如今避夏臧河。壯心不快。不免掃帳南侵。俺國有中書令尚綺心。智計可資。請來與他商量一回。</p>
        
        <p class="曲"><span class="牌">粉蝶兒</span><span class="科">綺心上</span>捻椀氈盤。共醉駝蹄酥酪。</p>
        
        <p class="白">胡馬新裁綠玉鞍。戰罷沙場月色寒。城頭鐵鼓聲尤振。匣裡金刀血未乾。自家吐番中書尚綺心是也。贊普有召。不免進見。<span class="科">贊普</span>中書令。涉夏以來。牙帳高懸。不曾一向中原。取得片地。又可恨回紇小虜。倚着唐朝舊親。不來降服俺國。意欲捲帳南侵。分旗北指。於中書意下何如。<span class="科">綺心</span>春間叔父尚子毗充朝正侍子。從中國還時。說中國民和歲樂。主聖臣忠。朔方軍府是老臣杜黃裳。此人首贊中興。練習時變。參軍是新翰林李益。此人軍鈐羽檄。才思如飛。要害連營。東西策應。俺國侵之。恐難得志。隴西地方。舊入俺國。近來打聽得唐朝用個石雄。字子英。向隴西經略。此人翹關曲踴。曉暢兵機。隴西部落。多無固志。只有松州近蜀。地土豐華。守將花卿。其人已老。似可圖也。回紇地方被俺國佔。十失其七。俺國之計。不如羸師匿馬。徙帳西行。唐朝聞之。只說俺國無南侵之志。定是收回朔方將相。待秋深之後。方可議兵。<span class="科">贊普</span>似你叔父尚子毗所說。唐朝一發攻取不得了。尚子毗在中國半年。想知得中國事情。俺如今就要叫他為元帥。去攻打唐國。於中書心下何如。<span class="科">綺心</span>叔父尚子毗。此人涉覽天文。厭絕人事。一自唐朝使還。歸去羊同。築室崑崙山下。不婚不宦。無意於時。贊普要用他時。須待秋深。親去聘他。方來赴命。<span class="科">贊普</span>有理有理。且先發大將論恐熱攻打松州。待秋深俺親過羊同去聘尚子毗。</p>
        
        <p class="曲"><span class="牌">紅繡鞋</span>想爰劍豪傑秦華。想爰劍豪傑秦華。烏孤占斷羌婼。烏孤占斷羌婼。開枹罕。戰允衙。通跋布。走瓜沙。還起用。贊心牙。</p>
        
        <p class="白"><span class="科">贊普</span>中書就點起三萬人馬。着論恐熱去圍松州。<span class="科">綺心</span>理會得。</p>
        
        <p class="曲"><span class="牌">前腔</span>俺贊普氣擁山河。俺贊普氣擁山河。中書智弄干戈。中書智弄干戈。飛金箭。走零波。齊擂鼓。響吹螺。驅漢婢。打羌歌。</p>
        
        <p class="落詩">大國河源星宿流。<br />旄頭今夜照西州。<br />秦兒謾奏關山曲。<br />阿濫聲中入破愁。</p>
        
        <h2 id=ch29 class="chapter"><span class="齣題">第二十九齣　心香</span></h2>
        
        <p class="曲"><span class="牌">臨江僊</span><span class="科">杜秋娘同善才扮女冠上</span>黃藕珠衣禮碧雲。零花瘦玉綰綽霞裙。<span class="科">善才</span>神仙妝束佩瓊文。畫幀明澹。翠鼎氤氳。</p>
        
        <p class="誦"><span class="牌">女冠子</span><span class="科">秋娘</span>星冠霞帔。住在蕊珠宮裡。<span class="科">善才</span>寒玉銷金翠。纖珪減昔妝。<span class="科">秋娘</span>落花輕點屐。修竹細焚香。<span class="科">善才</span>青鳥傳心事。寄劉郎。</p>
        
        <p class="白"><span class="科">秋娘</span>自家杜秋娘是也。建康人氏。入侍先皇。賜與霍老王歌舞。二十年來。卻為人日霍王聽曲感傷。散去諸姬。遊仙華嶺。分付老身入西王母觀作女冠。正是宮人入道。又教弟子善才從侍。先有宮姬同伴鄭六娘。雅善法曲。宮中號做鄭中丞。也與老身同賜霍府。他為有女兒小玉未嫁。賜與紅樓住坐。別來一向無耗。今日四月半。是西王母娘娘生日。五鼓朝拜已畢。善才。俺看你自入道院。十分消瘦。事已到此。何不擺卻凡心。撑持道教。還不灰心怎的。<span class="科">善才</span>秋娘。教奴心怎的灰來。想昔時呵。</p>
        
        <p class="曲"><span class="牌">綿搭絮</span>熟梅時候養花天。水暖雙鴛。幾度畫船聽雨眠。翠娟娟。滯得人憐。還記竊香拋豆。燈兒背半索秋千。<span class="夾白">當初歌笑。猶自瘦病懨懨。如今作女冠呵。修行甚的。</span>空教俺嚥下甜津。怎禁凡心火自煎。</p>
        
        <p class="白"><span class="科">秋娘</span>彼一時。此一時。如今做神女仙姬罷了。<span class="科">善才</span>神女仙姬。也要個人兒作伴。你看玉清偷度。織女無光。成智瓊要嫁弦超。杜蘭香暗通張碩。何況凡心未死。那堪獨自無聊。<span class="科">秋娘</span>善才。只得忍耐。<span class="科">善才</span>秋娘年已四十。奴年未及三十。怎生耐來。<span class="科">秋娘</span>做婦人四十前後。正自難耐。我如今也懶提起前事了。</p>
        
        <p class="曲"><span class="牌">前腔</span>吳江水滑膩雲蟬。<span class="夾白">那時俺自建康入侍。</span>金縷歌殘。寶鏡分飛不到天。誤嬋娟。半染秋煙。憔悴辟旗犀鎮。無端處冷落名園。<span class="夾白">到如今修行呵。</span>說甚麼剩粉零香。花落秦川有杜鵑。</p>
        
        <p class="白">善才。你且去王母殿前閒行。可有燒香女郎到也。<span class="科">善才</span>日過中了。那有人來。<span class="科">秋娘</span>也去外廂望望。</p>
        
        <p class="曲"><span class="牌">一江風</span><span class="科">六娘小玉上</span>翠亭亭別是清虛境。淰淰雲花映。<span class="夾白">兒你看</span>半空中樓閣丹青。襯着斜陽影。珠箔有人迎。撲鼻爐煙盛。<span class="夾白">是善才姐。<span class="科">善才出迎驚喜介</span>原來是六娘和郡主。郡主怎的上頭了。<span class="科">六娘</span>已招了隴西李十郎。新中狀元。官拜翰林。出朔方參軍。今特來燒香祈保。問候秋娘。<span class="科">善才</span>原來這等了。</span>相逢喜極翻悲耿。</p>
        
        <p class="白"><span class="科">善才</span>六娘郡主且住。待俺報與秋娘。<span class="科">報介</span>秋娘。鄭六娘郡主到來。<span class="科">秋娘驚喜介</span>他自不出門。怎的來此。<span class="科">出見悲介</span></p>
        
        <p class="曲"><span class="牌">哭相思</span>燕燕差池不定。可憐還見卿卿。</p>
        
        <p class="白">姐妹相隨二十年。別來消息兩茫然。王孫一去春零落。此際定應誰可憐。六娘和郡主到此來也。到王母殿上燒些香。<span class="科">六娘</span>秋娘。你還不曉。俺小女已招了新科狀元李益。官拜翰林。見今朔方參軍去了。老身伴小玉來仙院燒香祈保。并來問候秋娘。<span class="科">秋娘</span>這等可喜。門楣得人。老身去替你祝贊。<span class="科">行介</span>六娘郡主拈香。待老身祝贊。<span class="科">拈香介秋娘祝云</span>霍王府侍姬鄭六娘。同女小玉。拜祝西王母娘娘殿下。小玉為丈夫李益新中狀元。朔方參軍。敬爇心香。伏祈仙力。保護李益在外平安。高遷河海之勳。平步星辰之履。六娘郡主。自家再伸片詞。<span class="科">六娘小玉拜介</span></p>
        
        <p class="曲"><span class="牌">亭前柳</span>兒婿本書生。釋褐事橫行。托身鋒刃表。寄信下番兵。<span class="科">合</span>還仗王母暉靈。看遊子功成。歌舞入瑤京。</p>
        
        <p class="白"><span class="科">善才</span>待俺小女冠和郡主再祝。</p>
        
        <p class="曲"><span class="牌">前腔</span>閨閣正娉婷。夫婿去專征。願持身透夢。願作影隨行。<span class="科">合</span>還仗王母暉靈。看連理恩情。玉樹滿階生。</p>
        
        <p class="白"><span class="科">秋娘</span>祝完了。請到茶堂清敘。<span class="科">行介秋娘</span>六娘。令女婿李益是那裡人。<span class="科">六娘</span>隴西人。就是做人日登高宜春令之曲的李益。<span class="科">秋娘</span>果然名下無虛。是誰為媒。<span class="科">六娘</span>鮑四娘。<span class="科">秋娘</span>原來是四娘。他近日安否。<span class="科">六娘</span>十分憔悴了。<span class="科">秋娘</span>俺和你三人上下年紀。如今都已憔悴了。正好郡主們及此青年。討些快活。六娘。休說俺臉兒不似往時。手也不似了。<span class="科">六娘</span>怎的來。<span class="科">秋娘</span>久不搊彈。前日聊按仙宮一曲。指尖銀甲弦子三件。都不相管着了。<span class="科">六娘</span>秋娘。你往日間。妙手輒輕前輩。蛾眉不讓他人。二十年間。還堪憶省。<span class="科">秋娘</span>六娘。俺少不曉事。長有嬌妒之心。誰料一聲河滿。雙淚君前。今昔相看。真成一夢。六娘聽說。俺當初呵。</p>
        
        <p class="曲"><span class="牌">山坡羊</span>翠絲絲鎝頭排定。悶綳綳珠囊決迸。碎猩猩曉啼蠻月。亂鶯鶯竹裡間關應。遶銀燈。照人還照聲。<span class="夾白">如今呵。</span>朱絲咽滅堪誰聽。猶記君王問小名。猛驚。白髮宮娥唱道情。淚盈。話着當年百感生。</p>
        
        <p class="白"><span class="科">六娘</span>說起宮中故事。曾有霓裳一舞。如今略記些。</p>
        
        <p class="曲"><span class="牌">前腔</span>爛晶晶鉤闌碧映。佩珊珊攙彈接應。站襜襜散遍慵飛。拍紛紛中序才饒興。舞衣輕。曲終長引聲。<span class="夾白">如今呵。</span>霓裳十二難重省。贏得中丞舊日名。閒評。花落銀牀半已傾。閒情。會管能絃看後生。</p>
        
        <p class="白"><span class="科">善才</span>若說後生。俺善才也還不老。莫說二位當時絃索。便是善才。五陵年少。推為酒糾。也是當筵絕唱。</p>
        
        <p class="曲"><span class="牌">前腔</span><span class="夾白"><span class="科">善才</span>俺</span>困騰騰冠兒不正。忒煞煞傻家情性。醉喧喧葉子花籌。颯粞粞打壓占相令。曉妝晴。砑羅裙上聲。無端蘸出多嬌病。還向真娘問曲名。<span class="夾白">如今呵。</span>飄零。王母前頭結伴行。俜停。何處香風繞袖生。</p>
        
        <p class="白"><span class="科">小玉</span>善才姐。你做了仙娥。消瘦甚的。俺說道院清楚。勝卻人間多少。</p>
        
        <p class="曲"><span class="牌">前腔</span>軟霏霏龍綃恰稱。輝閃閃粉霞高㡠。冷飄飄鵝管輕吹。響丁丁碧落新齋罄。步金經。流雲學水聲。張娟李態徒嬌靚。怎掛得仙娥籍上名。寧馨。何羨玲瓏和玉清。無憑。半為風流誤此生。</p>
        
        <p class="白"><span class="科">秋娘</span>郡主點點年紀。說這般話。真是蕊珠仙品。六娘俺把明威法籙受過幾度。便向華山去訪老霍王殿下。<span class="科">六娘</span>去時約俺同去。<span class="科">秋娘</span>俺道院中沒人來往。你住紅樓。想霍嗣王處長有老殿下音信<span class="科">六娘</span>府裡長着人問候。他那裡全然不寄一耗。真是無復人間之想。<span class="科">秋娘</span>莫說老殿下。就是老身也罷想人間了。</p>
        
        <p class="曲"><span class="牌">好姐姐</span>焚香拜臨仙聖。翠交關幾曲銀屏。隔煙遙望。霏微一片青。渾無興。花邊影過空聞燕。柳外聲來不見鶯。</p>
        
        <p class="白"><span class="科">六娘</span>天晚。月色將上。</p>
        
        <p class="曲"><span class="牌">前腔</span><span class="科">鄭六娘小玉</span>簷前柳昏花暝。啅低枝乳雀棲鳴。月風吹露。松雲弄玉笙。簾櫳靜。盧金擺卻風流性。碧玉拋留笑語情。</p>
        
        <p class="白"><span class="科">六娘</span>告辭了。<span class="科">秋娘</span>道院止有清茶談話。更無餘物可相陪奉。慢過郡主了。</p>
        
        <p class="曲"><span class="牌">劉潑帽</span><span class="科">鄭六娘小玉合</span>清談乍覺迷魂醒。破寒雲綠茗風輕。便十香春瓮何為敬。玉壺冰較洗得塵心靜。</p>
        
        <p class="白"><span class="科">六娘</span>閒時接秋娘和善才姐過紅樓消遣。<span class="科">善才</span>俺這般妝束。還到人間怎的。只是六娘郡主閒時相過便了。</p>
        
        <p class="曲"><span class="牌">前腔</span><span class="科">秋娘善才合</span>仙裝懶得遊人境。問雙彎肯自閒行。笑人生聚合常難定。鳳凰城。恨咫尺無緣並。</p>
        
        <p class="曲"><span class="牌">尾聲</span>雙鸞啼罷月冷冷。離別後桐陰滿逕。<span class="夾白"><span class="科">六娘</span>秋娘。你怎生便捨得姊妹們。不到城中走走。<span class="科">秋娘</span>六娘。俺到府裡來。見些舊房子舊女伴。也只是添淒楚了。俺今日送六娘郡主到此門外呵。</span>也是二十年來姊妹情。</p>
        
        <p class="落詩">香風引入大羅天。<br />月地雲階拜洞仙。<br />共話人間惆悵事。<br />不知今夕是何年。</p>
        
        <h2 id=ch30 class="chapter"><span class="齣題">第三十齣　留鎮</span></h2>
        
        <p class="曲"><span class="牌">寶鼎兒</span><span class="科">眾擁杜黃裳上</span>明堂占氣色。太甲雲高。旄頭宿落。匣劍老轆轤繡澀。邊烽冷桔槔苔臥。幸好清時留節鎮。永日簟醪扇喝。<span class="科">合</span>正綠寫蒲桃。清銜頓遜。翠浮桑落。</p>
        
        <p class="白">蒲桃清酒白波浮。雪嶺冰寒五月秋。盡日滿城絲管沸。行人不信在邊頭。自家杜黃裳。出將入相。鎮守朔方。喜天威鎮壓。遠夷奔逃。昨日與參軍李君虞出塞千里。不見虜而還。正値陰山入夏。冰雪未逢。逡巡避暑之期。留連河朔之飲。已分付軍中。沈李浮瓜。與李參軍投壺歡暢一會。想參軍已到。堂候官。門外伺候。</p>
        
        <p class="曲"><span class="牌">胡搗練</span><span class="科">十郎上</span>玉關投筆事高奢。河源一縷通秦華。記取長安西日下。綠窗嬌映石榴花。</p>
        
        <p class="白"><span class="科">堂候官稟介</span>李老爺已到。<span class="科">黃裳起迎相見介十郎</span>旦夕附青雲。<span class="科">黃裳</span>君才自不群。<span class="科">十郎</span>玉兵今已偃。<span class="科">黃裳</span>絲管日紛紜。<span class="科">十郎</span>轅門晝靜。方當展翫兵鈐。不知相國有何見召。<span class="科">黃裳</span>老夫憑藉皇靈。兼資群力。斥地千里。推轂幾年。常有夜行之悲。未遂晝遊之樂。徘徊杜曲。留滯河源。想朝家詔召無期。與學士周旋有日。對此薰絃。聊開凍飲。<span class="科">十郎</span>老相公西鎮雄高。乍掌北門之鑰。南征借重。還開東閣之筵。下官婉婉幕中。慚無石晝。悠悠塞上。曲有銅鞮。叨陪樽俎之歡。敬佇袞衣之詠。便借相公之酒。先獻一杯。<span class="科">黃裳</span>老夫營內。參軍便是客了。堂候官。酌酒。<span class="科">把酒介</span></p>
        
        <p class="曲"><span class="牌">駐馬聽</span>玉帳清和。細柳營中簇綺羅。時候楝花飄砌。竹粉篩金。萱草成窠。遊魚出荇擺新荷。流鶯接葉窺朱果。綠酒清歌。綠酒清歌。似陳王多暇。嫩苔生閣。<span class="科">十郎</span></p>
        
        <p class="曲"><span class="牌">前腔</span>書偃金戈。永日何妨狎芰蘿。暗想蘋風乍起。葵露新抽。梅雨輕過。黏天翠靄練煙和。橫峰黛色奇雲抹。雪嶺嵯峨。雪嶺嵯峨。鳳林蔥碧。遙分紫邏。</p>
        
        <p class="白"><span class="科">黃裳</span>參軍。老夫今當垂白之年。略著丹青之效。當息陰西嶺。步反南岡。老夫便欲東山。足下須留北落。及此會聚。還進數杯。</p>
        
        <p class="曲"><span class="牌">前腔</span>正自婆娑。剩卻凌煙老伏波。何事舞紅猶架。慢綠生遮。艷翠微酡。琅玕素簟隱涼波。瀟湘畫軸生煙幕。指點仙螺。指點仙螺。笑綸巾何處。北窗堪臥。</p>
        
        <p class="白"><span class="科">十郎</span>老相國方和戎賜樂。燕鎬言歸。下官不才。也願隨碣石之鴻。再造班行之鷺。今日呵。</p>
        
        <p class="曲"><span class="牌">前腔</span>息馬金河。夏屋深濃散玉珂。幸好合歡鸞扇。蘸帛龍涎。淥水雲和。舞樓人去落花過。歌梁燕蹴香泥墮。朱袚蹉迤。朱袚蹉迤。倚紅蓮幕府。從軍差樂。</p>
        
        <p class="白"><span class="科">驛官上</span>關月夜連秦塞紫。羌河流入漢家清。稟老爺。勑使到。<span class="科">黃裳</span>香案迎接。<span class="科">內云</span>聖旨已到。跪聽宣讀。皇帝詔曰。朕纂屬玉策。竚想金提。眷章武之舊臣。念弘文之學士。咨爾丞相邠國公杜黃裳。氣宇天人。風謀雲將。朕已宗師黃石。臣妾烏珠。西顧元臣。久勞于外。將從憲乞。用遣安迎。參軍李益。同歸玉堂。侍掌綸筆。朔方一切邊情。暫付左將軍郝玭。右將軍閻朝。協力經理。詔到星馳。慰朕虛側。望闕謝恩。<span class="科">黃裳</span>暫請勑使大人皇華驛安頓。下官分付片時。即便起行。參軍。朔方重地。原當吐蕃回紇兵衝。先帝西顧。命老夫以相國行邊。君以翰林清貴。參理朔方。二虜開之。消息重大。不敢窺邊。如今俺二人一旦俱還。虜人聞之。有輕朔方之心。郝玭閣朝二位將軍。忠勇有餘。文奏不足。下官意思。今夜起行。託重參軍。還住半月。調停二將。酌理邊情。待下官入了長城。將人接取。參軍尊意何如。<span class="科">十郎</span>相國有命。敢不敬從。<span class="科">黃裳</span>堂候官。請郝將軍閻將軍來。<span class="科">郝閻二將上</span>戍久風塵色。勳多意氣豪。但須鳴玉劍。何用誓金刀。二將見。<span class="科">黃裳</span>二位將軍請起。郝將軍築臨涇之塞。西戎不敢近邊。吐番王鑄一金人。與將軍一般長大。購取將軍。又把將軍名字怖止兒啼。此李牧之兵也。閻將軍獨守沙州一城。虜合重圍。唐援路絕。十年不下。士無叛志。此臧洪之守也。朝廷委二君留後。足稱干城。老夫今夜南還。留李參軍在此調停半月。老夫進到長城。回軍接取。只是朔方重地。全仗二位將軍了。<span class="科">二將云</span>丞相穩心。管取二虜不得過朔方而南向。<span class="科">黃裳</span>二君舊日豪雄。自可銷除狄人。<span class="科">對郝介</span></p>
        
        <p class="曲"><span class="牌">鬭黑麻</span><span class="夾白">你</span>控虜臨涇。沙場牧馬。名怖兒啼。等身金價。<span class="科">對閻介</span>沙州戍。英雄殺。十載鏖圍。孤軍挺架。<span class="科">合</span>龍泉出匣。冲星聊自拔。看萬里封侯。百年圖畫。</p>
        
        <p class="曲"><span class="牌">前腔</span><span class="科">十郎</span>廟算投壺。軍威振瓦。豹額麟符。飛騰戰伐。吾當去。君駐劄。勑勒歌殘。銅鞮舞罷。<span class="科">合前黃裳</span></p>
        
        <p class="白">俺行了。到了長城。差人迎接參軍。俺前歸報與霍府。二將不得離局遠送。<span class="科">內報介</span>受降城中諸夷長送杜老爺。<span class="科">黃裳</span>分付番落。不須遠送。只一心奉事中朝。不侵不叛。便見忠誠。<span class="科">行介</span></p>
        
        <p class="曲"><span class="牌">回朝歡</span>歸朝去。歸朝去。萬里鳴沙。秦川雨。杜陵花。關山月。關山月。橫笛清笳。送將歸。兩鬢華。羌渾脫帽休悲咤。東歸繡袞催黃髮。星宿河邊轉帝車。</p>
        
        <p class="落詩">秦時明月漢時關。<br />繡纛人看相國還。<br />但使龍城飛將在。<br />不教胡馬渡陰山。</p>
        
        <h2 id=ch31 class="chapter"><span class="齣題">第三十一齣　皈依</span></h2>
        
        <p class="曲"><span class="牌">北點絳唇</span><span class="科">老和尚上</span>寶焰金華。南無一切同名佛。燈幢影裡。顯諸天眷屬。滿月光明照。八萬四千齊降伏。雨花禪窟。遍巧風吹活。</p>
        
        <p class="白"><span class="科">長短句</span>唵邪答兒麻。問人何事劣唓嗻。都不邏巴斡。問人何事輕調撥。兮敦塔葛多。勸人及早念彌陀。拶約厄嚕怛。勸人及早參菩薩。老僧是章敬寺禪僧四空的便是。行年一百零八歲。幼尋全半。長入中邊。佛日長瞻。法雷自響。意樹空中生樹。藥樹池邊。記得經行樹影。心蓮火內披蓮。白蓮海上。何曾盜齅蓮香。談劫燼之朝灰。懸河織女。辨常星之夜落。照露燈王。有個舊人喚做杜黃裳。作秀才時。曾在俺寺裡讀書。與老僧談禪說偈。如今他出將入相。封為國公。在朔方鎮守。聖上請他還朝。早晚到京。路經俺寺門首。萬一進來禮佛。此人貴極人臣。功參蕭管。甚有高世之懷。倘他到時。老僧將一兩句話頭點醒。着他早尋證果。永斷浮花。正是下生彌勒見。要他回向一心歸。不免喚出弟子法香法雲門外伺候。<span class="科">法香法雲上</span>拂石那曾容俗客。獻花何日許門徒。弟子作禮。<span class="科">老僧</span>法香法雲。你在何處來。<span class="科">二法</span>弟子不喚作法香法雲。喚作四空。<span class="科">老僧</span>俺師父號四空。怎麼你兩個弟子也號四空。<span class="科">法香</span>弟子的四空。只恐和師父的四空不同。<span class="科">老僧</span>怎的不同。<span class="科">法香</span>今日徒弟出定遊戲。正街坊上遇着少林寺和尚打拳。炎天口渴。去爐火房裡討些點茅銀子。到小娘家擺些酒。那酒保提得酒來。徒弟一口喫空了一瓶。那酒保笑徒弟能會喫酒。可會說偈。可以空字為音。相贈幾句。徒弟就將酒色財氣作成半偈。<span class="科">老僧</span>怎麼說。<span class="科">法香</span>酒也空。酒保終朝送酒鐘。色也空。龜子終朝辦粉紅。財也空。爐火終朝點白銅。氣也空。把勢終朝撲滾風。因此上街坊上都喚徒弟做四空。<span class="科">老僧</span>怎的法雲也號四空。<span class="科">法雲</span>法香回來。把前四空說與徒弟。徒弟因他所說四行人。都不曾得酒色財氣受用。說他怎的。只說得受用的也是空。因此也做上半偈。<span class="科">老僧</span>怎麼說。<span class="科">法雲</span>說道酒也空。酒池魂夢醉鄉中。色也空。月華愁照館娃宮。財也空。郿塢黃金一眄中。氣也空。茂陵無樹起秋風。因此上寺中又號徒弟作四空。<span class="科">老僧</span>依俺說。酒色財氣都不空。酒不空。法酒醍醐甘露濃。色不空。好相華鬘滿月容。財不空。黃金布地寶珠宮。氣不空。降伏魔王號大雄。<span class="科">法雲</span>這等師父怎的原號四空。<span class="科">老僧</span>俺原不曾說酒色財氣四空。俺是說地火水風俱生於空。畢竟歸空。故號四空。<span class="科">法香</span>這等師父號作老四空。法雲號作大四空。小徒弟號作小四空便了。<span class="科">老僧</span>法雲進禪房烹茶。法香門外伺候。杜司空還朝。或來相訪。<span class="科">法雲下法香接介眾擁黃裳上</span></p>
        
        <p class="曲"><span class="牌">縷縷金</span>鳴沙路。火輪飛。流金鑠景送行暉。何處涼雲起。風生大地。息陰曾記坐禪枝。勞生幾時逸。</p>
        
        <p class="白">左右。且到寺中訪四空禪師。<span class="科">法香報介</span>杜相國到。<span class="科">相見介</span>猶記朱輪別上人。袈裟追送小平津。驅馳白髮終何事。贏得歸來問此身。<span class="科">老僧</span>老相公。身子何須更問。只有老身要從相國一問。<span class="科">黃裳</span>禪師百歲有餘。度海去筏。何消問得。只是下官年纔六十。有何修行。到得百歲。<span class="科">老僧</span>老僧百歲。都是些無明數目湊起來的。<span class="科">黃裳</span>請教。<span class="科">老僧</span>老僧昔來要捨是身。父母不許。也常愛護。處之屋宅。又復供給衣服飲食。臥具醫藥。車馬奴婢。隨時將養。令無所乏。是身不知感恩。反生怨害。仍復不免無常敗壞。復次。是身不堅。無所利益。可惡如賊。有無量癰疽。百千怖畏。是身惟有大小便利。猶如行廁。是身不堅。如水上沬。是身不淨。多諸蟲戶。是身可惡。筋纏血塗。皮骨髓腦。共相連持。如是觀察。甚可患厭。若論世間威儀束縛。男女交觸。涎唾血腥。反名恩愛。是日已過。如少水魚。思有何樂。勇猛精進。如救頭然。因此論經戒律。度過百歲。抵了多少無名煩惱。畢竟無餘。且人生的樣子十年一換。請從十歲起。講到百歲。</p>
        
        <p class="曲"><span class="牌">耍孩兒</span>只見人生十歲。孩兒的顏如蕣華美。終朝遊戲薄昏歸。二十歲。駿馬光車。盈盈的高談雅麗。三十歲。舉鼎干雲氣欲飛。一心在功名地。四十連州跨郡。垂璫出入皇闈。</p>
        
        <p class="曲"><span class="牌">五煞</span>幢旄五十時。歌舞羅金翠。婀娜六十成家計。容顏七十無歡趣。明鏡清波嬾得窺。八十歲。聰明去。記不得前言往事。致政懸車。</p>
        
        <p class="曲"><span class="牌">四煞</span>九十時。日告衰。那些形體是志意。非言多謬。誤心多悸。平生感念交垂淚。孫子前來或問誰。人百歲。全無味。眼兒裡矇瞳濁鏡。口兒唾息涎垂。<span class="科">黃裳</span></p>
        
        <p class="白">人生到此。天道寧論。聖賢不能度。何得久存我。回想前事。只是蜉蝣一夢。</p>
        
        <p class="曲"><span class="牌">三煞</span>生意定何時。婆娑枯樹枝。等閒撇下人間世。當日裡春林囀鳥何遷次。今日後秋寺聞蟬止益悲。眼看見愁來至。憔悴了生花鐵樹。迤逗了落葉阿黎。</p>
        
        <p class="白"><span class="科">老僧</span>相公怕甚麼阿黎。<span class="科">黃裳</span>下官想人生少不得輪迴諸苦。今日便解取玉帶一條。乞取名香一瓣。向佛王懺悔。明日上表辭官。還山禮佛。只怕遲了。濟不得生死大事。<span class="科">老僧</span>燃指成佛。說甚麼遲。便可佛殿上一走。<span class="科">作行科老僧</span>請相公自懺。<span class="科">黃裳</span>煩禪師一位門徒。請諸天佛菩薩懺悔。容下官親自結念。<span class="科">喚法香請佛科</span>唐太和元年六月初五日。信官檢校司空門下平章事邠國公京兆杜黃裳。恭捨玉帶。供養名香。皈依十方盡虛空界一切諸佛。諸大菩薩。辟支羅漢。四果四向。梵王帝釋。八部龍王。伏念弟子杜黃裳。在朝相國。在外巡邊。感念輪迴。常有諸苦。為此發念諸佛菩薩前。願拋煩惱。竟證禪心。貧子初歸。魔兵正苦。伏念東方阿閦。南方寶相。西無量壽。北微妙聲。諸天持護。得無上甚深微妙。至期身心歡喜。吉祥而逝。還生西方淨土。頂禮威王。不勝懇禱。<span class="科">禮畢法香</span>請相公過竹院齋了去。<span class="科">黃裳</span>不須得。老夫謝官後長來棲託者。多謝禪師。救我殘生。</p>
        
        <p class="曲"><span class="牌">二煞</span>暗送人生苦不知。夜來邊馬早朝雞。從今後塵心擺去歸禪諦。也知弱草空人相。贏得天花覆死尸。海香焰。日華慧。幹不盡蜉蝣故事。安不迭怖鴿禪枝。</p>
        
        <p class="白">禪師。我別你了。長望尊師賜教。<span class="科">法香</span>相國莫哄了諸天聖眾。</p>
        
        <p class="曲"><span class="牌">煞尾</span><span class="科">黃裳</span>長年已自悲。夜行還怎的。諸天蚤聽我香爐誓。<span class="夾白">禪師。</span>我乞水焦牙已自遲。</p>
        
        <p class="落詩">相國南歸鬢有絲。<br />花宮尤記白蓮池。<br />何時更枉金門步。<br />向后常參玉板師。</p>
        
        <h2 id=ch32 class="chapter"><span class="齣題">第三十二齣　邊思</span></h2>
        
        <p class="白"><span class="科">李十郎上</span>待詔北門唐學士。立功西域漢將軍。蘭閨柳市芳塵隔。蒲海蕭關木葉紛。分飛海燕無窮極。擁斾遙遙過絕國。絕國征人一望鄉。高樓思婦長沾臆。前日杜相國還朝。說入長城便有人相取。今半月了。還不見來。不知俺小玉妻在府中安否。今夜月滿瓊鉤。雲披玉帳。銀山風穴。半清炎海之威。碧漢星橋。枉眄河源之路。正是蓬轉終何極。瓜時獨未還。風塵催綠鬢。歲月損紅顏。魂迷金縷帳。望斷玉門關。別後將軍樹。相思幾度攀。小玉妻。知你相思。亦復如是。</p>
        
        <p class="曲"><span class="牌">羅江怨</span>瑤光轉玉繩。龍關柝靜。天街雲氣夜分明。絳河如練。送月度邊庭也。流照伏波營。飛入瑤華境。那紅樓對子城。那青天虛翠屏。何處也一片南飛影。</p>
        
        <p class="白">妻。你那秦中天氣正暑。俺這塞外入夏猶寒。想郡主此時呵。</p>
        
        <p class="曲"><span class="牌">香遍滿</span>茵香媚寢。浴罷團扇輕。雪體冰紈映。𠆞<a epub:type="noteref" href="#char10"><sup>註</sup></a>膩䵠頹鬟。掠約斜簪整。悄窺人簾月。暗恨就中生。透關山一點。兀自把闌干憑。</p><aside epub:type="footnote" id="char10"><p>「⿰享亶」</p></aside>
        
        <p class="白">妻。當時送俺霸橋。將淚珠兒滴在俺征袍上。至今猶自鮮明。俺搵着翠袖啼痕。便想着紅亭別景呵。</p>
        
        <p class="曲"><span class="牌">金谷園</span><span class="夾白">他</span>摻紅袖唱一曲離情。抝絲鞭叫幾聲薄倖。古戍花明繡嶺。扳花別淚盈盈。折柳處想卿卿。</p>
        
        <p class="白">那時節怎撇得來。</p>
        
        <p class="曲"><span class="牌">嘉慶子</span>啼珠濺送金羈影。飄粉絮撩人不平。壓金線繫紅難定。真撇得人疼疼。還去去。重行行。</p>
        
        <p class="白">那時咱待辭這差呵。</p>
        
        <p class="曲"><span class="牌">么遍</span>早定奪驅馳使命。難迤逗分明軍令。殢他墜花翹愁靚。䛏他簇金蓮行徑。不分生憎。葉冷花寒玉態橫。</p>
        
        <p class="白">小玉妻。自你送別紅亭後。咱有多少歡趣都拋卻了。</p>
        
        <p class="曲"><span class="牌">品令</span>憶他手挼裙帶遶階行。只教牽恨愁蛾。暗逐飛旌。雙波慢啼妝。淚落垂紅綆。羅襟漬凝。揭調催絃怕聽。風月關人。月壯風多暈更生。</p>
        
        <p class="白">咱想與小玉姐遊霍王萬春園子。多少明媚。</p>
        
        <p class="曲"><span class="牌">逼葉發</span>共看花笑笑。踏草停停。碎春風日暖吹笙。碎春風日暖吹笙。寫秋波雲寒透鏡。芙蓉對綻。玉管雙清。遙望處翠籠煙暝。遙望處翠籠煙暝。何事隔春鶯。猶自慇懃渭城。</p>
        
        <p class="曲"><span class="牌">玉交枝</span>粉寒香剩。併玉人撇在長亭。相偎翠袖凌風並。春去也花時難更。玉虎牽絲綠水縈。金蟾齧鎖沈煙靜。着人呵十分情性。撇人處兩字功名。撇人處兩字功名。</p>
        
        <p class="白">今日相思呵。</p>
        
        <p class="曲"><span class="牌">三犯六么令</span><span class="夾白">你</span>憶遼西月殘燈映。<span class="夾白">咱</span>夢臨邛風吹酒醒。那玉娘湖上。閨人玉筯銀屏。光祿塞前。流戍袍花劍稜。簷角墮疎螢。烽子平安火明。</p>
        
        <p class="白">別時俺無淚可落。今日孤苦邊頭。自然堪下淚了。正是平時只道從軍樂。今日方知行路難。</p>
        
        <p class="曲"><span class="牌">江兒水</span>憶淚天涯盡。愁眉塞草青。想衣襟餘馥。猶是舊荀令。月痕記處堪重省。只怕銀蟾漸冷蟲啼暝。斷河難倩。鎮無聊橫笛堪驚。古輪臺搊不出香奩詠。</p>
        
        <p class="白">想不久也有人交代了。</p>
        
        <p class="曲"><span class="牌">一撮棹</span>功名定。拚歸來笳鼓競。武騎文園茂陵。茂陵人長臥病。卸了風鞭露鐙。從教夜雨朝酲。<span class="夾白">小玉妻。那時俺和你</span>對心星解翠纓。倍工夫展別情。<span class="科">旗卒上</span></p>
        
        <p class="曲"><span class="牌">六么令</span>邊關寧靜。邊關寧靜。魯酒千鐘醉老兵。榮歸相國度長城。還教接取參軍。明駞曉夜趣朝命。</p>
        
        <p class="白">稟參軍爺。小旗們已送杜相國入了長城。回軍迎接老爺。<span class="科">十郎</span>你來迎俺。俺這軍中文簿。都已分付郝閻二位將軍。如今就請二位將軍一見。盡夜起行。<span class="科">郝閻二將上</span>邊思愁雲斷。鄉心帶月飛。直置猶如此。何況送將歸。參軍大人拜揖。纔間烽頭納喊。知是杜相國回軍。接取參軍南歸。俺二將敬來相問行期。攀留數日。<span class="科">十郎</span>二位將軍有射像止啼之勇。有薄糜餐革之忠。左提右挈。前犄後角。朔方重鎮。自有二位將軍。此時天氣炎熱。告別夜行。寶劍二口。聊用留別。<span class="科">青兒捧劍上</span>寶劍青蓮色。銅鞮細柳軍。<span class="科">十郎贈劍介</span></p>
        
        <p class="曲"><span class="牌">山花子</span>蓮花罍上芙蕖淨。七星浮動雙星。三尺水吹寒片冰。挼絲䍡𦌊<a epub:type="noteref" href="#char11"><sup>註</sup></a>熒熒。<span class="科">合</span>吐金環明月暗驚。故人把贈意不輕。旄頭一斫海水清。看取題銘同上丹青。</p><aside epub:type="footnote" id="char11"><p>「⿱罒欶」</p></aside>
        
        <p class="曲"><span class="牌">前腔</span><span class="科">郝閻</span>你春坊正字文章映。幾年親近雄英。笑吾儕冠垂縵纓。乍教霄練呈形。<span class="科">合前十郎</span></p>
        
        <p class="白">就此行了。<span class="科">郝閻</span>送參軍出關。<span class="科">作行介</span></p>
        
        <p class="曲"><span class="牌">紅繡鞋</span>行人車騎流星。行人車騎流星。刀頭片月連城。刀頭片月連城。歸馬度。宿鴉驚。睥睨影。轆轤聲。秦將卒。漢公卿。<span class="科">拜別介</span></p>
        
        <p class="曲"><span class="牌">尾聲</span>心交寶劍贈生平。想後會風塵難定。<span class="夾白"><span class="科">郝閻</span>參軍見杜相國問時。只說有俺二人呵。</span>管取朔方高築受降城。</p>
        
        <p class="落詩">星使南歸擁節旄。<br />馬頭斜對雪山高。<br />空牽別恨隨明月。<br />猶自交情贈寶刀。</p>
        
        <h2 id=ch33 class="chapter"><span class="齣題">第三十三齣　出山</span></h2>
        
        <p class="曲"><span class="牌">菊花新</span><span class="科">尚子毗上</span>昆陵雲氣滿河圖。十二芝城映紫都。長劍倚昆吾。望中原片鴻飛度。</p>
        
        <p class="白">蓬轉西風木葉寒。層城十二碧闌干。星沈海裡當窗見。雨過河源隔坐看自家尚子毗是也。本姓沒盧。名贊心。牙羊同國人。世為吐蕃貴相。先贊普時。曾從父親尚結贊入朝賀問。唐憲宗皇帝愛俺年少。送遊太學。備觀丘索之書。頗習干旄之舞。同時有隴西李益。字君虞。有徐州石雄。字子英。杜陵花卿。字敬定。三君氣決青雲。詞韜白雪。才交一臂。便結同心。客邸逢春。都門送別。君虞問俺相見後期。雪涕相看。不能自已。俺曾道來。小弟此回。無復驅馳之想。家居崑崙山中。道書數卷。琴歌幾絃。長揖東王。乞丹西母。若時事羈紲。不能自脫。橐鞬相遇。即當避舍。中原寶冊遙臨。倘或趍朝上國。便假風塵之會。重沾謦唾之音。如更不然。亦當託訪終南。相尋渭北。聞得中原多故。河隴不通。俺國中論恐熱據擁強兵。贊普年來昏暴。俺今年過四十。雖然讀書不仕。能無嘯柱長悲。看咱衰鬢。已似秋天。知李十郎怎的。正是青草當年別。寒花各地憐。中原問兄弟。把臂幾人全。不免嘆息一會。</p>
        
        <p class="曲"><span class="牌">金落索</span>金經啟綠圖。石室依玄圃。憶長安陌上尋春處。咸陽舊酒徒。野酡酥。暖屋繡簾紅地爐。豪華疊碎銀腰鼓。老大敲殘玉唾壺。<span class="夾白">俺正與李君虞花敬定石子英相聚為樂。唐帝忽催遊國子監。彼時正是昌黎一老儒。喚做韓愈。正作四門博士。說中國秀才都傳誦他文字。俺取他數作觀之。好沒意致。</span>等閒度。螢乾蠹死。歲歲一牀書。<span class="夾白">向後延秋門外相別。十年來河隴路斷。松潘圍逼。至今三君音徽斷絕。俺雖胡人。心馳漢道。</span>斷金蘭雁帖全無。鶴夢糢糊。還記取來時路。</p>
        
        <p class="白"><span class="科">山童上報介</span>金碧蔥蘢王母祠。笑騎龍竹弄參差。紫沂海上衣沾濕。昨夜偷桃是小兒。稟師父。吐番贊普。不知那處打圍。人馬喧騰。說到俺山中來訪師父。<span class="科">子毗笑介</span>想是俺家中書令沒來由的尚綺心兒勾引他來。強起俺去做官。豈是饑寒驅我去。笑他富貴逼人來。只得開門迎取。</p>
        
        <p class="曲"><span class="牌">霜天曉角</span><span class="科">綺心從贊普番落上</span>金雲紺露。文豹從棲霧。戴勝山中。王母鳴騶。谷口名儒。</p>
        
        <p class="白"><span class="科">相見各長揖科贊普作色問介</span>先生生長羊同。早遊龍漢。君臨不拜。出在何經。<span class="科">子毗笑介</span>姑射之人若雪。嚴灘之客為星。天竺先生老而化佛。月光童子少即尋仙。何來於人。強名曰道。贊普自生來意。山人少無宦情。恨不閉戶踰垣。猶自攖鱗豎髮。若須朝禮。何用山人。<span class="科">贊普笑謝罪介</span>適間聊用相試。果然名下無虛。請為賓主之交。敬問安危之策。<span class="科">拜科</span>世上聞名久。<span class="科">子毗</span>山中養病多。<span class="科">贊普</span>容顏須好在。<span class="科">子毗</span>懶性欲如何。<span class="科">子毗</span>贊普打圍。過草堂有何下問。<span class="科">贊普</span>請端坐聽着說。俺先人呵。</p>
        
        <p class="曲"><span class="牌">大聖樂</span>弄贊王慷慨雄圖。隸縮王少小魁梧。獻金鵝玉馬迎公主。今贊普。古單于。<span class="夾白">如今唐朝輕相覷俺。反與回紇更親。俺要捲帳侵唐。</span>俺本是龍支麋谷魁戎部。怎比得烏紇雞田是小胡。<span class="夾白">只是一件。攻唐要路。無過朔方隴西松州三路。松州俺已差論恐熱人馬攻圍。想有次序。隴西說有石將軍雄勇。攻不過去。朔方他有個丞相。有個參軍鎮守。都取回去。打聽得留下偏軍。一個喚做郝玭。一個喚做閻朝。郝玭曾築臨徑之戍。閻朝曾守沙州之城。俺通與他交手過來。朔方有此二人。也難攻打。俺如今還向隴西征進。不知天意何如。</span>掃帳南朝去也。謹占雲望氣。勝負何如。</p>
        
        <p class="白"><span class="科">子毗</span>待子毗去外間占望一占望。<span class="科">背云</span>天呵。且喜李君虞歸。朔方猶自有人。只是松州花敬定。不知敵得論恐熱否。他向隴西。難為石子英了。<span class="科">做輕唱介</span></p>
        
        <p class="曲"><span class="牌">前腔</span>破隴西他草次馳驅。曳落羌渾難抵護。對戎王言語須回互。<span class="科">回唱</span>看風氣。有贏輸。<span class="夾白">啟贊普。昴畢以南。秦隴之間。常有紫氣團霄。昴畢以北。河湟之西。似有烏雲壓帳。且近日日珥居東。星旄墜北。彼中之氣。氤氳如沸粉。發弩揚旌。此中之氣。紛紛似轉蓬。懸衣偃蓋。龍驪布陣。何曾月暈圍參。宛馬纔嘶。止見招搖受孛。勸贊普與唐和親有利。出隴西攻戰。恐難得志。</span>只好向鳳池柏海迎公主。慢教他鳥使籠官着縵胡。<span class="夾白"><span class="科">贊普</span>若不許俺和親時。便去攻唐朝了。<span class="科">子毗</span>也未可攻唐朝。</span>且去圖回紇也。避中原王氣。料理邊隅。</p>
        
        <p class="白"><span class="科">贊普</span>承教承教。只是求得同行何如。<span class="科">子毗</span>子毗不婚不宦。年將半百。坐崑崙。顧裨海。茫茫白煙。霏霏黑點。俱是塵中。子毗懶性狂態。與世相違。又少遊唐國。好習華風。機務之司。嫌疑當避。不敢奉命。<span class="科">贊普</span>丈夫相處。何嫌何疑。戰取功完。從君自遂。<span class="科">子毗</span>待臣出外占一占風角如何。<span class="科">背云</span>俺卻無求於世了。只是一件。俺看吐番王老。胡運將衰。他命將論恐熱有不良之心。俺便借此。圖機出避。況風塵之際。萬一得到唐朝。再見李十郎石大郎花驍騎亦未可知。<span class="科">回介</span>風角之法。用辰不用日。辰是客星。時為主人。今日風來巽方。俺是西方金王之地。日辰庚戌。天將晚又是酉時。時辰俱正。庚為義。戌為公。正可以從行。只是不敢受贊普的品級。倘事完之後。容俺自便。<span class="科">贊普</span>這等可喜可喜。且留中書令綺心令姪相陪。從容而來。俺便夜獵回去。<span class="科">辭別科</span>少微開北落。太白動西軍。蚤識函關氣。空為出岫雲。<span class="科">贊普下綺心子毗弔場綺心</span>贊普厚意。欲叔父受一大相。或是一方節度使。叔父既許同行。安得辭免。且家世仕吐番。吐番正強盛。便可收拾強起。</p>
        
        <p class="曲"><span class="牌">一撮棹</span>唐髡種最古號強胡。大小論外覓零逋。金瑟瑟高官綴臂銀塗。甲門繪虎。懦種垂狐。廬帳煩都護。鄯州須節度。管取呵席捲漢黃圖。</p>
        
        <p class="白"><span class="科">子毗</span>賢姪談何容易。只是與唐和親。便可壓鎮諸蕃。既然許了贊普。不免就行了。<span class="科">綺心</span>贊普留得車馬在此。<span class="科">子毗</span>俺草廬中。只有道書數卷。素琴一張。道童。便可捲入行囊。只是一件。可惜一座崑崙山。五城十二樓。再不堪回首了。我有紫磨金鑄成西王母小像。可帶隨身。崑崙山除是夢中可遊。終南山或有閒時可到。<span class="科">綺心</span>叔父誤矣。功成歸隱。依舊見崑崙山。終南山在唐朝國都。如何可到。<span class="科">子毗</span>姪兒。你那裡知道。既與唐和親。萬一奉命而入中國。不可知也。丈夫一入仕途。風塵之際。有如蓬轉。能必得歸隱何時。俺別了這座崑崙山呵。從此猿啼鶴怨。收拾齊備了。就上馬去。<span class="科">行介</span></p>
        
        <p class="曲"><span class="牌">香柳娘</span>這頭顱可知。這頭顱可知。為君強起。軟弓輕劍非吾意。<span class="科">綺心</span>嘆天西有誰。嘆天西有誰。守着悶摩黎。還看悶盧水。<span class="科">合</span>且權宜料理。且權宜料理。頓足風塵。終當脫屣。</p>
        
        <p class="落詩">舊劍生衣懶更磨。<br />漢家先許郅支和。<br />山人自愛山中宿。<br />何事干人費網羅。</p>
        
        <h2 id=ch34 class="chapter"><span class="齣題">第三十四齣　巧合</span></h2>
        
        <p class="曲"><span class="牌">鵲橋仙</span><span class="科">小玉上</span>漢曲天楡。河邊月桂。閣道暗驚商吹。拋梭振躡動明璫。還拚取今宵不寐。</p>
        
        <p class="詩"><span class="牌">五言古風</span><br />河陽秋不歸。漢陰無復緒。<br />凌波藻報章。映月抽纖縷。<br />沃若靈駕舉。連娟思眉聚。<br />清露下羅衣。秋風吹玉柱。<br />流陰稍已多。餘光欲誰駐。</p>
        
        <p class="白">奴家送別十郎朔方參軍數年。常年七夕相憶。復是今宵。前日杜相國還朝。着人來說。十郎只在早晚到家。望殺人也。</p>
        
        <p class="曲"><span class="牌">普天樂</span>盼佳期。掛玉鉤秋色微雲遞。<span class="夾白">他平日相思呵。</span>一水相思盈盈淚。<span class="夾白">今宵卻好也。</span>斷明河暗濕仙衣。金風玉露涼無寐。經年別。一宵會。還堪恨傾河容易催歸。須寄語填河烏鵲休飛。正自錦稠低泥。<span class="夾白">十郎夫。若過了今日不歸呵。</span>怕淚綃重浥。還上空機。</p>
        
        <p class="白"><span class="科">鄭六娘</span>盈盈一水邊。夜夜空自憐。不辭精衛苦。河流詎可填。女兒小玉自別了李十郎。每逢佳節。轉是傷神。今夕乃牛郎相會之夕。想得他停機罷織。鎮坐相思。俺已着櫻桃烏兒。去請鮑四娘杜秋娘過俺紅樓。乞巧穿針。與女兒消遣。想已到來。<span class="科">見介六娘</span>女兒。今日七夕佳期。杜相國說十郎早晚到家。俺已去請鮑四娘杜秋娘來與你消遣。</p>
        
        <p class="曲"><span class="牌">遶地遊</span><span class="科">鮑杜上</span>秋期尚淺。天路迎仙眷。問何事經年別恨。</p>
        
        <p class="白"><span class="科">相見介</span>鸞扇斜飛鳳媉間。星橋橫道鵲飛迴。爭將世上無期別。換得年年一度來。<span class="科">鮑杜</span>久不曾相問六娘和郡主。今夕又是七夕佳期了。<span class="科">鄭六娘</span>正是。相請過紅樓同候雙星。<span class="科">四娘</span>織女渡河。隨人間拜乞。只得乞一。不得乞二。心中私願。三年不得說出。就此庭中排列香粉。六娘為主。</p>
        
        <p class="曲"><span class="牌">駐雲飛</span><span class="科">六娘</span>帝女遙川。畫䌰瓊絲隔漢煙。鳳藻停機盼。翠匣懸衣捲。<span class="夾白">嗏。</span>失喜弄金鈿。晚妝凝倩。浥露含嬌。巧笑臨清淺。今夜星眸拚不眠。</p>
        
        <p class="曲"><span class="牌">前腔</span><span class="科">四娘</span>靈鵲初喧。寶婺奔娥送晚妍。隱鼓車音遠。緩帶靈心軟。<span class="夾白">嗏。</span>流態及歡前。佩袊香展。舊別新知。泛碧銀灣斂。宛轉佳期又一年。</p>
        
        <p class="白"><span class="科">小玉背云</span>這牛女好似俺和十郎一般。</p>
        
        <p class="曲"><span class="牌">前腔</span>妙會良緣。何事膏蘭向曉煎。別淚迴波戀。去路奔龍輾。<span class="夾白">嗏。</span>無計解留連。七襄低轉。漸落銀橋。更逐流心怨。今夜單情何處懸。</p>
        
        <p class="白"><span class="科">秋娘</span>思憶老身年少時入宮中。一般有穿針樓。那時結願。求巧女伴嬌夸。今日王子遊仙。撇老身奉事西王母觀。</p>
        
        <p class="曲"><span class="牌">前腔</span>青鳥空傳。一夕歡娛幾萬錢。罷拭桃花面。懶注丹文點。<span class="夾白">嗏。</span>子晉去尋仙。婕妤嬌怨。百子池邊。憶昔長生殿。贏得仙童唱粉筵。</p>
        
        <p class="白">私情已畢。好向樓上穿針。<span class="科">上樓介</span>步月如有意。情來不自禁。向光抽一縷。舉袖動雙針。<span class="科">四娘</span>六娘。這樣巧都讓與郡主少年人。就請郡主先穿了。便到六娘。<span class="科">小玉</span>僭了。<span class="科">穿針介</span></p>
        
        <p class="曲"><span class="牌">剗鍬兒</span>家家此夜持針線。眼中人去寸心牽。新縫合歡扇。相思縷懸。<span class="科">合</span>香粉庭前。蟢蛛如願。巧到人間。遠人相見。</p>
        
        <p class="白"><span class="科">六娘</span>僭了。<span class="科">穿針介</span></p>
        
        <p class="曲"><span class="牌">前腔</span>黃姑彩逐西飛燕。風欹弱縷暗難穿。<span class="夾白">兒。你替俺穿了罷。<span class="科">小玉替穿介</span></span>衫輕羞指現。纖纖。可憐。<span class="科">合前秋娘</span></p>
        
        <p class="白">到鮑四娘了。<span class="科">四娘</span>僭了。</p>
        
        <p class="曲"><span class="牌">前腔</span>秋金謾試流黃絹。披襟樓上且纏綿。<span class="夾白">郡主替老身穿了罷。<span class="科">小玉替穿介四娘</span>好巧。</span>西園射針眼。卿堪比妍。<span class="科">合前四娘</span></p>
        
        <p class="白">到杜秋娘了。<span class="科">秋娘</span>老身宮人入道。要什麼巧得。</p>
        
        <p class="曲"><span class="牌">前腔</span>舞衣金縷曾縫遍。藕絲無分透雙鴛。<span class="夾白">郡主。你替老身穿了罷。<span class="科">小玉替穿介秋娘</span>好巧。</span>靈芸自針選。饒卿少年。<span class="科">合前報子上</span></p>
        
        <p class="白">涼年當七夕。雲閣度雙仙。願為青鳥使。報書明鏡前。稟上老夫人。李老爺已到。<span class="科">六娘</span>真個湊巧。<span class="科">秋娘</span>老身喜得今日會了。</p>
        
        <p class="曲"><span class="牌">凌波仙子</span><span class="科">十郎上</span>河鼓初諠太液池。九華燈裡動星輝。繩河暗度尋源使。還及瓜期。</p>
        
        <p class="白"><span class="科">相見介六娘</span>萬里長歌古別離。<span class="科">十郎</span>只今秋月照羅幃。<span class="科">六娘</span>也知遊子多悲苦。<span class="科">十郎</span>幸好容顏似昔時。<span class="科">小玉</span>天涯涕淚隔參辰。<span class="科">十郎</span>塞外還思樓上人。<span class="科">小玉</span>今夕雙仙會遙漢。<span class="科">十郎</span>免教蓬首對河津。<span class="科">六娘</span>杜秋娘自不曾見十郎。又鮑四娘也在此迎候。<span class="科">四娘</span>仙使南歸坐玉京。<span class="科">秋娘</span>聞名空望紫薇星。<span class="科">十郎</span>今宵漢陌連歌笑。<span class="科">合</span>還似麻姑會蔡經。<span class="科">小玉</span>十郎。自你去後。展轉相思。每逢佳辰。更成淒楚。年年七日。為你曝衣曬書。今年七夕。恰好團圓。記得昆明池上。對了牽牛織女。結了誓言。今夕巧逢。莫非二星有靈了。</p>
        
        <p class="曲"><span class="牌">轉林鶯</span>銀河拂樹驚秋氣。望天街不盡相思。俺紗窗碧霧濛濛淚。理緇紈幾度沾衣。有昆明舊誓。睇織女闌干主對。弄輝輝。金槃蟢子。迎得故人歸。<span class="科">十郎</span></p>
        
        <p class="白">夫人。俺在朔方。卿居南國。雖無日夕之會。長有往來之魂。</p>
        
        <p class="曲"><span class="牌">前腔</span>河西漢右瞻靈匹。俺仙槎奉使虛隨。嘆當年倏忽成離異。看依然舊石支機。百枝光裡。滿堂美人流睇。正佳期。紅針玉線。久別似新知。</p>
        
        <p class="曲"><span class="牌">長拍</span><span class="科">鄭六娘</span>小扇銀屏。小扇銀屏。玉庭珠几。遙遙的七香塵起。<span class="夾白">老身看十郎真是河西仙子也。</span>正仙郎良會。奏清商綠粉輕吹。<span class="科">鮑杜合</span>何處曉驂歸。映雕闌巧玲瓏彩雲明媚。配盡鴦鴛無限縷。可憐處一把鮫綃擲亂絲。到如今疊就了團花綺。還勝似匆匆嫁了河西。</p>
        
        <p class="曲"><span class="牌">短拍</span><span class="科">合</span>綵襻連心。綵襻連心。香緘燕尾。限良宵沒得些時。浪得巧名兒。卻不解把郎心繫。問何似人間密意。笑背着銀缸縱體。推繡枕。下羅帷。</p>
        
        <p class="曲"><span class="牌">尾聲</span>捺香方勝同心記。對星河長久夫妻。從今後歲歲相纏五色絲。</p>
        
        <p class="落詩">香思年年度翠梭。<br />從今無復恨分河。<br />休誇天上靈歡少。<br />自是人間喜事多。</p>
        
    </body> 
</html>