<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/紫箫记</title>
        <meta name="author" content="明　汤显祖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">紫箫记</span></h1>

        <p class="作者">明　汤显祖　著</p>

        <h2 id=ch1 class="chapter"><span class="出题">第一出　开宗</span></h2>

        <p class="曲"><span class="牌">小重山</span><span class="科">末上</span>瑞日山河锦绣新。邀欢临翠陌。转芳尘。共攀桃李出精神。风色好。西第几留宾。　　银烛映红纶。此时花和月。最关人。翠盘轻舞细腰身。娇莺啭。一曲奏阳春。</p>
        
        <p class="白"><span class="科">末</span>众宾请勿諠。见今后房子弟搬演李十郎紫箫记。听贱子略道家门大旨。</p>
        
        <p class="曲"><span class="牌">凤凰台上忆吹箫</span>李益才人。王孙爱女。诗媒十字相招。喜华清玉琯。暗脱元宵殿试十郎荣耀参军去七夕银桥。归来后。和亲出塞。战苦天骄。　　娇娆汉春徐女。与十郎作小。同受飘摇。起无端贝锦。卖了琼筲。急相逢天涯好友。幸生还一品当朝。因缘好。从前痴妒。一笔勾消。</p>
        
        <p class="落诗">李十郎名标玉简。<br />霍郡主巧拾琼筲。<br />尚子毗开围救友。<br />唐公主出塞还朝。</p>
        
        <h2 id=ch2 class="chapter"><span class="出题">第二出　㕛集</span></h2>
        
        <p class="曲"><span class="牌">珍珠帘</span><span class="科">李十郎上</span>春明晓灿。青帝瑞临东观。云气光华重旦。红日丽长安。人傍灵台风转。芳椒今已献。庆元会万年觞满。彩胜出宫花。柳色青袍欲换。</p>
        
        <p class="白">帝里新元会。天门拂曙开。瑞云生宝鼎。暖吹度灵台。万户宜春帖。千官献寿杯。丹墀多计吏。搦管问贤才。小生姓李。名益。字君虞。陇西人氏。先君讳揆。前朝相国。先母辛氏。狄道夫人。贵袭貂裘。祥标鹊印。朱轮十乘。紫诏千篇。王子敬家藏赐书。率多异本。梁太祖府充名画。并是奇踪。小生少与穷玄。早持坚白。熊熊旦上。层城抱日月之光。闪闪宵飞。南斗触蛟龙之气。对江夏黄童之日晷。发清河管辂之天文。兄弟十人。生居其末。俗号十郎。正是贾家三虎。伟节最著。荀氏八龙。慈明无双。朱公叔之恣学。中食忘餐。谯允南之研精。欣然独笑。文犀健笔。白凤雕章。悬针倒薤之书。云气芝英之简。坛场草树。院宇风烟。闲则飘举五方。游戏三昧。经称小品。还下二百签。赋为名都。略点八十处。看郭象之注。逍遥何如向子。断平叔之言。道德不及王生。颇吟招隐之章。辄动怀仙之操。笑时流义轻于粟。鄙儒辈知不如葵。悲蒯生一说而亡三。诧墨子九拒而余六。园池幸足。台阁无心。争奈朋友弹冠。郡县劝驾。赵元叔河南计吏。张昌宗丹阳孝廉。忝春宫桃李之尘。杂上苑桂林之玉。正及殿试。忽奏吐蕃入破陇西数郡。抄至咸阳。烽火照于甘泉。车驾亲屯细柳。暂辍龙轩之对。俱奔燕幕之生比向陇西。奄成塞北。杨祖德家惟弱柳。殷仲文庭止枯槐。三川为饮马之泉。陆浑缠兵妖之气。旁藩列镇。据穴横兵。井树无遗。干戈满地。金鱼玉碗。感朝暮之情多。宝轴龙文。叹文武之道尽。顾松楸而耿涕。去桑梓以遥奔。依止神京。春燕并巢林木。摧残旅馆。秋鸿半落芦洲。且喜生意渐回。春光再转。今日是元和十四年正月朔旦。兼逢是日立春。天下朝觐官员。应制士子。俱入云龙门太极殿朝贺。万叠云中窥日。九光霞里朝元。车喧百子之铃。庭现九金之鼎。戏鱼成殿。预章宫里朝仪。舞马登床。花萼楼前故事。帝御青龙之座。光生万户千门。人斟白虎之尊。响动千秋万岁。朝毕之后。光禄赐宴。皇恩洽。群臣醉。降氤氲。调元气。谁道七哀无象。由来万乐有声。只是一件。小生年已十九。逢此佳节。尚未婚宦。椒花可颂。不逢刘氏之媛。柏叶空传。未取戴凭之席。以此长叹。及此春新。所喜五陵豪杰。多所知名。四姓小侯。争来识面。有个故旧唤做花卿。字敬定。曾授西川节度。今升骠骑将军。有一个武举生徐州石雄。字子英。智勇无双。在京中武选。有一个吐蕃侍子唤做尚子毗。羊同部昆仑山下人。在此入国子监受业。三君年纪不同。俱称豪杰。今晓贺正朝门外。相约过我。馆中拜正。已唤青儿置酒。不知齐备否。<span class="科">青儿上</span>梅花欲待歌前发。兰气先过酒上春。禀相公。柏叶酒五辛盘俱已齐备。<span class="科">生</span>门外伺候。三位老爷至即通报。<span class="科">青儿</span>理会得。</p>
        
        <p class="曲"><span class="牌">贺圣朝</span><span class="科">花卿石子英尚子毗上</span>皇州暖。律星旋。荣光烛地翔天。云龙门外庆朝元。看万国春前。</p>
        
        <p class="白"><span class="科">相见拜介</span>天正初启节。日陆蚤迎祥。百灵添景福。万里庆年光。<span class="科">闲叙科花卿</span>十郎。你们才子。年年元日试笔。可已有新作否。<span class="科">十郎</span>朝罢归馆中。遥望故乡几拜。不胜客邸之思。旋即整具辛盘。奉候佳客。未遑及于毫翰。<span class="科">花卿</span>对客挥毫。便可口占绝句一首。只是一件。不许用旧年元日的诗。立一新体。上句要说自己。或表字。或姓名。或俗号。下三句说自家新年来意概何如。<span class="科">十郎</span>愿老将军先占。<span class="科">花卿占诗介</span>道是花卿出众来。将军曾宴集灵台。云龙帝座朝元日。羽卫雕盘紫气回。<span class="科">十郎</span>正是骁骑将军意概。诗到石子英了。<span class="科">石占诗介</span>身是淮南石子英。翘关此日拜王正。愿令春气销兵气。无事空邀麟阁名。<span class="科">十郎</span>好。武状元的意概。诗到尚子毗了。<span class="科">尚占诗介</span>身是昆仑尚子毗。朝正侍子拜龙墀。西归更祝金王母。玉琯东风满月支。<span class="科">十郎</span>正是侍子的意概了。<span class="科">花石尚</span>请教十郎。<span class="科">十郎笑占诗介</span>四海才情李十郎。春开阊阖转年光。椒花此日传椒殿。柏叶新年侍柏梁。<span class="科">花石尚</span>十郎意概。一定中状元了。<span class="科">青儿持酒上跪介</span>小青儿也新正口占几句。<span class="科">众笑介</span>好。你也学做诗。<span class="科">青儿</span>我相公玉笈金书。牙签宝紩。中间觅怪搜奇。分门索类俺相公目即成诵。在青儿手不停批。<span class="科">花卿</span>这等是近墨者黑。你便占来。<span class="科">青儿占诗介</span>书房僮干小青儿。春日春盘青菜丝。老我百年愁烂熳。呼儿觅纸一题诗。<span class="科">花笑介</span>好。杜子美是我的老朋友。他的诗到被你小使们抄来抄去也抄熟了。<span class="科">青儿</span>也抄不全。只抄得些杜律虞注。<span class="科">十郎</span>小厮不要胡诌。看酒过来。<span class="科">把酒科</span></p>
        
        <p class="曲"><span class="牌">玉芙蓉</span>椒花媚晓春。柏叶传芳酝。愿花神作主。暗催花信。良家少侠随鱼阵。侍子阳和起雁臣。<span class="科">合</span>青韶映。看条风拂水。献岁含英。年年春色倍还人。</p>
        
        <p class="曲"><span class="牌">前腔</span>祥云入吕新。丽日长安近。向正元共祝。寿觞初进。丹蓂瑞历宜三正。粉荔高盘簇五辛。<span class="科">合</span>春风鬓。笑林中未有。柳上先过。屠苏偏让少年人。</p>
        
        <p class="白"><span class="科">国子监差人上报介</span>道有韶华地。偏宜令节新。今日圣旨。凡在京文武学生。四夷侍子。俱要入太学习乐。石老爷尚老爷要行了。<span class="科">石尚二客辞别介十郎</span>老将军。再饮数杯去。无事逐梅花。相教觅杨柳。且复去还来。含情寄杯酒。<span class="科">石尚下内作鼓笛唱</span>喜春光。岁首还。<span class="科">十郎问介</span>什么人在门外唱。<span class="科">花卿</span>想是教坊子弟迎春还的。<span class="科">十郎</span>青儿。外面叫那唱的进来。劝花老爷酒。<span class="科">教坊上见叩头介</span>久闻陇西李十郎相公大名。教坊们迎春而回。在此经过敬献一曲。<span class="科">唱介</span></p>
        
        <p class="曲"><span class="牌">雁来红</span>喜春光。岁首还。醉芳辰。媚远天。晨祥此日开春殿。缇琯风灰转。一片青旛暖玉田。<span class="科">合</span>黄云见。人霑圣泉。露盘浆。长乐宴。</p>
        
        <p class="白"><span class="科">十郎</span>劳了。<span class="科">教坊</span>还舞一曲。<span class="科">唱介</span></p>
        
        <p class="曲"><span class="牌">前腔</span>女夷歌。宝瑟弦。舞云翘。彩胜偏。青湖富贵长如愿。画帖宜春燕。柳带桃枝又一年。<span class="科">合</span>香书献。衔龙佩悬。展银幡。开笑面。</p>
        
        <p class="白"><span class="科">十郎</span>劳了。青儿取锦帕银钱。赏他们去。<span class="科">教坊</span>不须赏。俺们教坊中供奉。不唱旧词。只要见今有名才子诗曲。玉树园中。何但先朝伴侣。沉香亭北。曾经后夜清平。李峤在时。一歌汾水。王维去后。懒唱阳关。今日十郎之名。遍满京都。欲谱阳春。翻歌子夜。但得巧心一词。不用缠头双锦。<span class="科">十郎笑介</span>原来你们都唱新词了。到有志气。只一件来。客中篇制不多。复为好事传去。你今后供奉。旋来相求未晚。<span class="科">教坊</span>教坊们供奉都有时节。且求眼下急用新词。霍王府里最重人日登高。皇帝御前首要元宵设宴。请相公先挥寸管。见借二词。<span class="科">花卿</span>十郎便可挥与他去。<span class="科">十郎</span>使得。<span class="科">十郎做吟哦写介付与教坊介</span>人日词可用宜春令谱之。元宵曲可用探春灯谱之。<span class="科">教坊背看新词笑赞介</span>奇哉奇哉。果是洛阳秀才。<span class="科">回身介</span>借相公酒谢一杯。<span class="科">唱介</span></p>
        
        <p class="曲"><span class="牌">簇御林</span>铜驼陌。集少年。金马门。寻俊贤。新词巧出骊珠串。这才华定是金闺彦。<span class="科">合</span>看新年。云香浪暖。变化濯龙川。</p>
        
        <p class="白"><span class="科">花卿</span>你们不知。这小词儿。大才的人着甚么紧。</p>
        
        <p class="曲"><span class="牌">前腔</span>青云器。白雪篇。待吹嘘。送上天。胸弢列宿人空羡。倒珠玑写出君裁见。<span class="科">合前教坊辞介十郎</span></p>
        
        <p class="白">客馆萧条。劳卿歌舞。<span class="科">教坊</span>优人竞劝宜春酒。才子新抽绝妙词。<span class="科">下</span></p>
        
        <p class="曲"><span class="牌">尾声</span>春气待芳金谷苑。春歌啭暖玉隆天。<span class="夹白"><span class="科">花卿</span>十郎。明后日可过寒衙一饮。有姬鲍四娘可出劝酒。</span>好看桃李过青轩。</p>
        
        <p class="落诗">九天春色满神皋。<br />燕市相过意气豪。<br />绿酒待看花烂熳。<br />阳春初奏曲弥高。</p>
        
        <h2 id=ch3 class="chapter"><span class="出题">第三出　探春</span></h2>
        
        <p class="曲"><span class="牌">满宫花</span><span class="科">郑六娘带侍女浣纱上</span>陌似春。楼似绮。腰细楚王宫里。<span class="科">浣纱卷帘科</span>钿笼金琐睡鸳鸯。高轴画帘珠翠。</p>
        
        <p class="诵"><span class="科">六娘</span><span class="牌">诉衷情</span>红梅高簇小楼台。风和锦绣开。新睡觉。报春回。山枕映红腮。罗袖裛香煤。步芳阶。从今蝶暖花融昼。几回来。</p>
        
        <p class="白">自家郑六娘是也。与杜秋娘同是内家第一班弦索。后来诏赐诸王歌舞。老身与杜秋娘同籍霍王邸。在伍中虽非碧玉之容。与拂云台之席。阳成妒尽。那曾南户窥郎。冰井才多。每听西园侍客。三星罢望。八子陪欢。生下女儿一人。名唤小玉。年方二八。才色殊人。画出天仙。生成月姊。南都石黛。分翠羽之双蛾。北地燕脂。写芙蓉之两颊。称诗说礼。唾东邻之自媒。雅舞清歌。哂西施之被教。惊鸾冶袖。谁偷得韩掾之香。绣蝶长裙。未结下汉姝之佩。住下红楼一座。金枝晻映。玉树玲珑。起红壁之朱尘。写青钱之翠影。窥窗玉女。灵光殿上神仙。聚陌春人。行雨山前气色。此际春新明媚。梅花待落。柳叶新开。王孙苑里。便有春游士女。不免唤出小玉。望春一会。正是冻解池开绿。云穿天半晴。游心不应动。为此欲逢迎。浣纱。叫樱桃请郡主出来。<span class="科">请介霍小玉带侍女樱桃上</span></p>
        
        <p class="曲"><span class="牌">满宫花后</span>绿粉窗前香雪腻。乍雨黄莺双起。<span class="夹白"><span class="科">樱桃</span>郡主呵。</span>惊春游女探芳菲。<span class="夹白">你看</span>开到柳条还未。</p>
        
        <p class="白"><span class="科">娘女相见浣纱樱桃叩头介小玉</span>日长消尽绣工夫。唤儿怎的。<span class="科">六娘</span>晓春春游。与女儿同步翠阁银塘者。<span class="科">行介六娘</span>春还春望美。<span class="科">小玉</span>春色春人过。<span class="科">浣纱</span>春风春日袅。<span class="科">樱桃</span>春情春夜多。夫人。到翠阁银塘也。<span class="科">六娘</span></p>
        
        <p class="曲"><span class="牌">绵搭絮</span>绣闱清悄。莺锦护妖韶。画粉云屏。宝鸭薰炉对寂寥。<span class="夹白"><span class="科">浣纱</span>夫人宽怀。<span class="科">六娘</span></span>破花朝。尽着逍遥。那管得桂丛人老。香梦无聊。<span class="科">合</span>兀自里袖染檀红。银字笙寒不奈调。</p>
        
        <p class="曲"><span class="牌">前腔</span><span class="科">小玉</span>琼楼春照。云鬓袅金翘。<span class="夹白"><span class="科">樱桃</span>郡主。你听别院碁声呵。</span>碎玉凝霞。惊起红房醉欲销。<span class="科">内作鸟声樱桃伴小玉游介</span>啭莺娇。细叶柔条。正是落梅时候。薄袖轻摇。<span class="科">合</span>无人处拾翠闲行。烟迳霏迷罨画桥。</p>
        
        <p class="曲"><span class="牌">前腔</span><span class="科">浣纱</span>啄花红溜。画鸟拂轻绡。<span class="科">浣纱略举手舞介</span>谩试春衫。人影衣香一路飘。软娇娆。惯袅纤腰。<span class="科">浣纱开怀叫天暖介</span>爱杀暖池吹皱。翡翠兰苕。<span class="夹白"><span class="科">六娘</span>浣纱。怎的把怀松了。<span class="科">合</span></span>背人处绣抹酥胸。暗束琴心未许挑。</p>
        
        <p class="曲"><span class="牌">前腔</span><span class="科">樱桃</span>脸霞宜笑。几度惜春宵。窣锦银泥。十二青楼拂袖招。杏花梢。暖破寒消。<span class="夹白"><span class="科">浣纱</span>樱桃姐。你看陌上游郎好不娇俊。<span class="科">樱桃叹息介</span></span>贪看宝鞭年少。眼色轻撩。<span class="夹白"><span class="科">六娘</span>樱桃。怎的说那年少。<span class="科">合</span></span>琐香奁玉燕金虫。淡翠眉峰祇自描。</p>
        
        <p class="曲"><span class="牌">余文</span>春墀绿草爱人娇。玲珑珠阁坐烟宵。<span class="夹白"><span class="科">六娘</span>你归去绣房呵。</span>还把金针凤眼挑。</p>
        
        <p class="落诗">杨柳春风本自奇。<br />红纶吹暖映铜池。<br />临阑折得花枝笑。<br />恰是王孙草绿时。</p>
        
        <h2 id=ch4 class="chapter"><span class="出题">第四出　换马</span></h2>
        
        <p class="曲"><span class="牌">夜游朝</span><span class="科">花卿上</span>棨戟黄牙金埒拥。文貂锦带玉鞬幪。暂喜绣甲尘浮。绿枪苔卧。清世龙钤何用。</p>
        
        <p class="白">戍罢旌幢映锦川。白头尤自戴金蝉。调筝解唱关山月。还似春歌石镜前。自家花卿是也。唐朝骠骑将军。出镇西蜀。今已还朝闲住。食禄二千石。玉带蟒袍。有伎妾一人。唤做鲍四娘。容色多情。周旋少好。双声曲引。营妓无双。一手琵琶。教坊第一。怕有画堂人到。相教绿酒歌传。鲍四娘何在。</p>
        
        <p class="曲"><span class="牌">赏宫花</span><span class="科">鲍四娘上</span>画阁红梅芳色弄。玉管吹舒。柳容琐翠蕙烟笼。寒峭晓春残梦。柔晕怯东风。</p>
        
        <p class="白">将军万福。<span class="科">花卿</span>唤你出来有话。前日迎春。遇故人才子李十郎。约今日来我营中饮酒。已教庖人办治。想便到来。你可抖擞歌喉。安排舞态。<span class="科">四娘</span>理会得。<span class="科">花卿</span>还分付你。俺记得李十郎诗。有开帘风动竹。疑是故人来之句。你便可将开帘风动句造一曲。换新词歌之。他不日翰林供奉了。<span class="科">四娘</span>省得。</p>
        
        <p class="曲"><span class="牌">步蟾宫</span><span class="科">十郎上</span>御沟萍吹全销冻。丽园花事从容。芳菲池馆画桥东。有个人儿共。</p>
        
        <p class="白"><span class="科">相见介并问鲍四娘久闻介花卿</span>鲍四娘代我把盏。唱一新词。<span class="科">四娘送酒介</span></p>
        
        <p class="曲"><span class="牌">五供养</span>开帘风动。吹幕霞翻。罩鼎烟浓。承云开舞扇。匝地起歌钟。云屏障叠。绕画翠轻红重。风流萦秀色。富贵绮春丛。玉垒嫖姚。翰林供奉。</p>
        
        <p class="白"><span class="科">花卿</span>十郎。你有开帘风动之诗。他有开帘风动之曲。真好意态。一武一文。是二难并了。当为四娘各饮大金卮取醉。</p>
        
        <p class="曲"><span class="牌">前腔</span>红筵巄嵸。醁醑氤氲。珠曲玲珑。画裙朝彩襞。芳鬓晓云融。神皋丽色。丝骑陌阗尘涌。缠头花宛转。蹀步锦丰茸。竹叶留连。梅花同梦。</p>
        
        <p class="白"><span class="科">十郎</span>醉矣。<span class="科">花卿</span>移去酒筵。醉却芳春酒。还望春山郭。呀。多少游侠子。金鞍映华薄。十郎。你看春城陌上。</p>
        
        <p class="曲"><span class="牌">江儿水</span>翠路平如水。红骑迅似风。<span class="夹白"><span class="科">内作马叫铃响花卿</span>左右。去寻问是谁家好马。</span>奔宵蹑影蹄云纵。<span class="夹白"><span class="科">卒子上报介</span>是郭小侯家骑射。<span class="科">花卿</span>十郎。你晓得郭小侯么。是汾阳王的孙子。</span>小侯王繁华多骑从。玉容将相麒麟种。紧趁青春闲哄。<span class="夹白">呀。看他马射绝精呵。</span>羡他玉羽盘飞。巧把金丸叠中。</p>
        
        <p class="白"><span class="科">十郎</span>将军何羡此少年。他止是千金买马。万石调弓。将军若有此马。便出塞封侯。</p>
        
        <p class="曲"><span class="牌">前腔</span>匹练江南路。乘黄塞北空。<span class="夹白">将军若得此马呵。</span>风生鼻火魂飞动。立横草功名人歌颂。<span class="夹白">那时不得闲住。老却将军矣。</span>金弢玉辔趋朝用。齐道花卿殊众。<span class="夹白">昔马伏波老年。尚平武陵蛮。铸马相。</span>爱他金马名图。蚤向碧鸡蛮洞。</p>
        
        <p class="白"><span class="科">花卿</span>十郎说得有理。左右。便追请郭小侯马到此。问他更卖否。<span class="科">内作人马哄动叫请介郭小侯鞭马上</span></p>
        
        <p class="曲"><span class="牌">窣地锦裆</span>章台走徧绿尘空。叫道花卿绝世雄。青丝系马绣林中。人在歌楼第几重。</p>
        
        <p class="白"><span class="科">花卿笑接介</span>便在第一重门迎接了。<span class="科">请进相见介小侯</span>这位是谁。<span class="科">花卿</span>是陇西李十郎。来京应制。<span class="科">小侯</span>这一位红粉。可是将军爱姬鲍四娘否。<span class="科">花卿</span>正是。<span class="科">相见介小侯</span>适戏马弹雕。将军有何见召。<span class="科">花卿</span>爱公子人马双骏。延至一饮。并问名马从何而来。<span class="科">小侯</span>人非玉人。马如金马。既然爱马。先去门前一望。后来领酒。<span class="科">望马科</span></p>
        
        <p class="曲"><span class="牌">玉交枝</span><span class="夹白">这马呵。</span>瑶池龙种。喷红云阊阖崆峒。凑兰筋绿发权奇耸。悬铃镜紫艳方瞳。虎背连钱映伏龙。麟文八晕旋奔蝀。<span class="夹白"><span class="科">十郎</span>可得买否。<span class="科">小侯笑介</span></span>啼翻玉侠路相逢。斗堆金侯家何用。</p>
        
        <p class="白"><span class="科">花卿</span>知买不得了。且进酒。<span class="科">小侯</span>将军看小生打鸟时。鲍四娘在否。<span class="科">花卿</span>同见英风。<span class="科">小侯</span>可劳一曲否。<span class="科">花卿</span>鲍四娘把盏奏曲。</p>
        
        <p class="曲"><span class="牌">前腔</span><span class="科">四娘</span>翠猥红冗。步花光绮薄珠栊。倚阑干十二层波送。春潮晕半醉芙蓉。慢粉晴娇软蝶慵。流黄暗滑雏莺弄。揎红袖笑捧金钟。醉雕鞍烂倾银瓮。</p>
        
        <p class="白"><span class="科">小侯</span>久闻鲍四娘闭月华容。停云绝唱。此乃百万蛾眉。何用千金马骨。<span class="科">十郎</span>花骠骑爱金埒之名马。郭小侯赏玉尘之妙音。倘肯相移。各成其美。<span class="科">小侯</span>果然骠骑贪云骑。愿向花卿觅爱卿。<span class="科">花卿</span>但得千金留越影。何妨一笑赠倾城。鲍四娘便可侍酒。拜送郭小侯处。</p>
        
        <p class="曲"><span class="牌">泣颜回</span><span class="科">花卿十郎小侯</span>玉粉换青骢。片花销减薰笼。飞香红玉。并浮云飒露行踪。翔麟翠鸿。照飞霞皎雪回波动。对婵娟白兔朦瞳。拚青台铜雀飞冲。</p>
        
        <p class="白"><span class="科">鲍四娘啼介</span>将军这般薄幸。</p>
        
        <p class="曲"><span class="牌">前腔</span>恁般教妾若为容。美人化作奔虹。桃花玉面。等千金蹀舞春风。青丝绮栊。共徘徊顾影怜娇宠。听长鸣喷玉摇𩦲<a epub:type="noteref" href="#char01"><sup>注</sup></a>。怨红颜薄命飞蓬。</p><aside epub:type="footnote" id="char01"><p>「⿰马「⿳𠚍八夂」</p></aside>」</p></aside>
        
        <p class="白"><span class="科">花卿</span>不消啼。丈夫志在功名。自后多在塞上了。</p>
        
        <p class="曲"><span class="牌">山桃红</span>叹花飞帐冷。人去屏空。一曲回鸾奏。翻成断鸿。你秀色怜么凤。<span class="夹白">我见这叱拨马呵。</span>含思逐游龙。<span class="夹白">四娘。今宵梦里。不要错唤了人。</span>睡醒时休乔认。别是梨花梦也。<span class="夹白">郭小侯是年少公子。鲍四娘。你好生侍奉。</span>软款温柔。夜月春风。<span class="夹白">小侯呵。</span>旧恨还新宠。串却眉峰。著意温存。休伤翠容。</p>
        
        <p class="白"><span class="科">小侯</span>不消嘱付了。四娘稳心。</p>
        
        <p class="曲"><span class="牌">下山虎</span><span class="科">四娘</span>纤蛾移镜。爱鸟离笼。一缕青霞气飘摇任风。窣地里爱著龙文。紫燕悲鸣别雄。<span class="夹白"><span class="科">四娘</span>老爷。妾去后还觅一侍姬早晚伏侍否。<span class="科">花卿</span>我有塞上之心。无复房中之想。<span class="科">四娘</span>老爷也年大了。保重保重。</span>去后离魂满碧空。玉体烦珍重。莫道封侯在玉骢。<span class="夹白">老爷呵。妾侍奉岁久。妾去后。几个家丁都是男子汉。小丫头又不省事。夜来都睡着。谁人奉事得老爷周全。</span>枕褥无人奉。怕的是春寒酒中。愁杀孤灯两鬓翁。</p>
        
        <p class="白"><span class="科">十郎</span>郭公子等久了。终是要别的。</p>
        
        <p class="曲"><span class="牌">蛮牌令</span>趁青丝云骑动。拭红泪脸珠融。<span class="夹白"><span class="科">四娘骂十郎介</span>冤家。为你来惹出这断肠事。那马呵。将军有日骑到小侯家来。只妾一去。永不得到将军府矣。</span>去马思回鞚。飞花绝故丛。<span class="夹白">恨不得杀了那马呵。</span>紫叱拨将人断送。<span class="夹白">老爷。你以后也过小侯府走一走。公子爱敬客。料不慢你。</span>不道云山万重。隔寒喧题书燕鸿。<span class="夹白">老爷。你说郭小侯爱奴音容。只怕去后呵。</span>总断舞零歌。落烬摧红。</p>
        
        <p class="白"><span class="科">四娘哭倒介花卿</span>讨轿先送鲍四娘过郭府去。公子仍乘旧马随行。<span class="科">小侯</span>已别有马。<span class="科">四娘拜别介</span></p>
        
        <p class="曲"><span class="牌">鹧鸪天</span>去留天际惨云容。胡马依然恋朔风。<span class="科">花卿</span>桃叶几时还接取。<span class="科">四娘</span>蘼芜何日再相逢。<span class="夹白"><span class="科">众拥四娘下小侯辞下花卿作笑介</span>十郎。今夜绣阁无人。好是春宵寥寂。便可达曙一饮。<span class="科">十郎</span>明日再来相伴。<span class="科">花卿</span>左右。便将新马送十郎去。</span>如花妾。侣霞骢。云龙暂送云中客。<span class="夹白">明日呵</span>塞马长随塞上翁。</p>
        
        <p class="落诗">谩自千金惜绮罗。<br />桃花十倍价偏多。<br />啼妆堕马都忘却。<br />兴在青骊白玉珂。</p>
        
        <h2 id=ch5 class="chapter"><span class="出题">第五出　纵姬</span></h2>
        
        <p class="曲"><span class="牌">天下乐</span><span class="科">小侯上</span>春风骑猎少年情。撼佩惊香蹀影行。看剑重倾燕客酒。对花新按越姬筝。</p>
        
        <p class="白">妖姬怨别侣。曙鸟忆辞家。何处题情思。春衫湿泪花。自家姓郭。名锋。世号小侯。祖是汾阳王郭子仪。姊是当今贵妃娘娘。带管皇后玉玺。生下太和公主一人。小子身是国舅。自小封侯。昨日走马射鸟。过花骠骁门首。他看上我所骑之马。请入歌楼。便以爱姬鲍四娘换去。那鲍四娘离别花卿。好生愁绝。到我府中。涕咽忘餐。呀。大丈夫何忍伤人之意乎。小使。我分付你。送鲍四娘闲庭别院。随他自便。只到良辰佳节。入我府中相随歌舞便了。<span class="科">小使</span>已送出鲍四娘去。就有一人称是霍王府里郑六娘。请他教唱。<span class="科">小侯</span>是了。那霍府中有个杜秋娘。原是鲍四娘弟子。因此郑六娘也来请他。我在花卿筵上。见李十郎读尽万卷书。才得科名。花卿偌大年纪。要换马边疆立功。谁似我自小封侯。多少快活。<span class="科">小使</span>正是天下三山客。人间万户侯。<span class="科">小侯</span>你看俺</p>
        
        <p class="曲"><span class="牌">五供养</span>蝉花半臂。刬戴飘冠。挟绶藏绯。长栊出猎马。数换打毬衣。倾银注玉。作使锦靴红袂。笙歌随骑拥。宝烛待郎归。花鸟三春。王侯百岁。</p>
        
        <p class="落诗">年少新丰斗十千。<br /><span class="科">小侯</span>长骑骏马傍花眠。<br /><span class="科">使</span>安知寂寞杨云宅。<br /><span class="科">小侯</span>暮宿灵台私自怜。<span class="科">使</span></p>
        
        <h2 id=ch6 class="chapter"><span class="出题">第六出　审音</span></h2>
        
        <p class="曲"><span class="牌">绕地游</span><span class="科">郑六娘小玉浣纱上</span>璚楼丽彩。春色回云海。闲院无人翠霭。</p>
        
        <p class="诵"><span class="牌">月宫春</span><span class="科">六娘</span>王家春到日初长。浓檀兽吐香。<span class="科">小玉</span>画鸾金蕊绣红帮。盈盈步玉堂。　　<span class="科">浣纱</span>花色赚人还院落。风光到处点金簧。<span class="科">六娘</span>调罢隔帘鹦鹉。新声教女郎。</p>
        
        <p class="白"><span class="科">小玉</span>娘说甚么新声教女郎。女儿好清净。不惯弄曲。<span class="科">六娘</span>梵偈仙歌。何妨清净。我已着樱桃去请鲍四娘。想已到来。</p>
        
        <p class="曲"><span class="牌">前腔</span><span class="科">四娘上</span>团花细茝。檀板急相催。春昼琐窗谁在。</p>
        
        <p class="白">自家鲍四娘是也。才到郭小侯别院。却道霍王府郑六娘请俺教他郡主唱。此中便是。不免进去。<span class="科">相见介六娘</span>望卿卿不来。临池画春水。<span class="科">四娘</span>与娘不相识。那得情如此。<span class="科">问小玉介</span>这便是郡主么。<span class="科">小玉拜介四娘</span>好精致。窠堕学梳头上髻。木难才作耳边珰。新番艳曲教来好。腕里声低暗动郎。<span class="科">小玉羞介六娘</span>四娘。他年轻腼腆。听奴一话。此际香尘丽日。紫陌青台。多有新传锦曲。别制檀歌。灵娥芳树之音。上客幽兰之曲。织绡泉上。歌成字字明珠。拾翠洲前。唱出篇篇绿羽。云谣西北。惊教鹤舞成双。日照东南。听和鱼丽数菓。教西家之好女。须南国之佳人。<span class="科">四娘</span>六娘。奴家惯舞仙仙之珮。笑他生舞草迎人。能歌昔昔之盐。恨半死歌泉喜客。清声奏笛。空随郭字长生。涩指缝丝。曾教石家群少。怎到得高云不动。虚传秦伎之名。那些有逸响犹飞。浪借韩娥之食。便唱淮南丽曲。敢向河间数钱。只是六娘请自方便者。<span class="科">樱桃上</span>玉杯寒意少。金屋艳情多。鸣环催妙舞。敛袖待新歌。禀上六娘。樱桃才到教坊游戏。抄得一纸新词。道是陇西李十郎所作。六娘。你与郡主看者。<span class="科">小玉六娘四娘同看介</span>呀。原来这纸词是人日登高之曲。用宜春令谱之。好词好词。<span class="科">四娘</span>这人没有年纪。与俺相识。<span class="科">六娘笑介</span>四娘。你好相识得人多哩。俺将此词送到杜秋娘别院。隶习一番。明日霍王登高。便用此曲进酒。女儿。你从容伴四娘学讴者。<span class="科">四娘</span>六娘相浼一事。杜秋娘从老身教唱。尚欠教钱百缗。他又教成弟子善才了。好将前件相偿。<span class="科">六娘笑介</span>四娘好记事哩。<span class="科">下四娘笑小玉云</span>郡主。你叫俺是师父了。在意听俺教。<span class="科">浣沙</span>四娘教的曲子唱不得。<span class="科">四娘</span>说那里话。只要在行。郡主端坐。听俺道来。唱有三紧。一要调儿记得远。二要板儿落得稳。三要声儿唱得满。<span class="科">小玉</span>调儿有许多。<span class="科">四娘</span>一时数不起。略说大数。黄钟二十四章。正宫二十五章。大吕调二十一章。小吕调五章。仙吕四十二章。中吕三十二章。南吕二十一章。双调一百章。越调二十五章。商调十六章。商角调六章。殷涉调八章。共三百三十五章。从轩辕黄帝制律一十七宫调。至今留传一十二调。中间又有音同名不同的。假如一枝花便是占春魁。阳春曲便是喜春来。抛毬乐便是彩楼春。鬭虾蟆便是草池春。六么遍便是柳梢青。升平乐便是卖花声。沽美酒便是璚林宴。汉江秋便是荆襄怨。采茶歌便是楚江秋。干荷叶便是翠盘秋。知秋令便是梧叶儿。荆山玉便是侧砖儿。小沙门便是秃厮儿。憨郭郎便是蒙童儿。村里秀才便是伴读书。殿前欢便是凤将雏。挂玉钩便是挂搭沽。醉娘子便是醉也摩挲。乔木查便是银汉槎。调笑令便是含笑花。耍孩儿便是魔合罗。也不罗便是野落索。擂鼓体便是催花乐。灵寿杖便是呆骨朵。鹦鹉曲便是黑漆弩。滴滴金便是甜水令。阵阵赢便是德胜令。柳营曲便是寨儿令。急曲子便是急捉令。归塞北便是望江南。玄鹤鸣便是哭皇天。初问占便是卜金钱。拨不断便是续断弦。脸儿红便是麻婆子。凌波仙便是水仙子。潘妃曲便是步步娇。相公爱便是驸马还朝。红衲袄便是红锦袍。女冠子便是双凤翘。朱履曲便是红绣鞋。三台印便是鬼三台。小拜门便是不拜门。朝天子便是谒金门。寿阳曲便是落梅风。折桂令便是步蟾宫。郡主。又有名同音不同的。假如黄钟双调都有水仙子。仙宫正宫都有端正好。中吕越调都有鬭鹌鹑。中吕南吕都有红芍药。中吕双调都有醉东风。唱的不得索混。又有字句多少都唱得的相似。端正好。货郎儿。混江龙。后庭花。青哥儿。梅花酒。新水令。折桂令。这几章都增减唱得。中间还有道宫高平歇拍。又有子母调一串骊珠。休得抝折嗓子。郡主。你明日要嫁个折桂枝的姐夫。俺先唱个折桂令你听。</p>
        
        <p class="曲"><span class="牌">北折桂令</span>展纤蛾怯的轻寒。亸著春衫。略栊云鬟。无人处向晓窗圆梦。暗损婵娟。被人儿早扢了眉窝翠粉。被人儿早奚落了臂上檀痕。玉软花眠。枕障炉烟。小鹦哥刮絮絮厌得听闻。</p>
        
        <p class="白"><span class="科">小玉</span>唱便唱得好。此乃游童艳妇之篇。非上客幽人之操。可有外间才子诗词见示几首。<span class="科">四娘</span>外间才子。更有谁人。适才教坊所传人日登高之曲。便是个才子做的。那人与花卿相知。俺因此也熟其吟咏。<span class="科">小玉</span>请教。<span class="科">四娘</span>记得他有开帘风动竹。疑是故人来之句。<span class="科">小玉做吟咏介叹介</span>真雅情幽致。不减沈约江淹也。四娘。俺和你宝花阑外。翡翠池边行行者。</p>
        
        <p class="曲"><span class="牌">黄莺儿</span>画额彩屏开。凤窠团。弱线催。银塘慢色春如海。葳蕤紫钗。玲珑镜台。檀霞腻玉娇痕在。<span class="夹白">四娘。这两句诗真好也。<span class="科">合</span></span>羡多才。开帘动竹。疑是故人来。</p>
        
        <p class="曲"><span class="牌">前腔</span><span class="科">四娘</span>梦笑转红腮。展银襜。戏蝶回。申腰小立回阑外。香綦浅苔。深裾落梅。春闺暗恨频眉带。<span class="科">合前四娘</span></p>
        
        <p class="白">我看你爱他这诗忒紧。还不曾见那人哩。</p>
        
        <p class="曲"><span class="牌">簇御林</span>凝粉面。映珠胎。似神仙出紫台。龙章凤质多奇彩。璚林玉树风尘外。<span class="科">合前小玉</span></p>
        
        <p class="白">可也爱人。</p>
        
        <p class="曲"><span class="牌">前腔</span><span class="夹白"><span class="科">四娘</span>他</span>心良慧。影徘徊。<span class="夹白">不止你见了爱他。</span>遍娇娃掷菓回。调琴献帽多人爱。<span class="夹白">你见了呵。</span>窥韩盼玉凝波待。<span class="科">合前小玉</span></p>
        
        <p class="白">他是何处人。</p>
        
        <p class="曲"><span class="牌">尾声</span><span class="科">四娘</span>陇西才子赴京来。<span class="夹白"><span class="科">小玉</span>姓甚名谁。<span class="科">四娘</span>知名李十郎。<span class="科">小玉</span></span>知他还有新篇在。<span class="夹白"><span class="科">四娘</span>你要许多怎的。<span class="科">小玉</span></span>要写入秦楼声一派。</p>
        
        <p class="白"><span class="科">四娘辞下小玉</span>那人真好诗也。恨记不全。是他碎金残璧。正是</p>
        
        <p class="落诗">风帘摇竹动春阴。<br />为拂余埃写绿琴。<br />莫道香闺绝流赏。<br />幽兰原自有知音。</p>
        
        <h2 id=ch7 class="chapter"><span class="出题">第七出　游仙</span></h2>
        
        <p class="曲"><span class="牌">神仗儿</span><span class="科">二宫臣上</span>灵辰青昊。春晖日耀。听流莺报道。今岁风光及蚤。喜人日是今朝。广袖欲登高。忽听西园召。</p>
        
        <p class="白">游客初梁邸。朝光入楚台。贤王开令节。余吹拂衣灰。自家霍王府左右尉是也。今日人日。霍王登高设宴。姬人郑六娘杜秋娘俱已安排丝竹。在望春台下伺候。想驾到来。</p>
        
        <p class="曲"><span class="牌">望吾乡</span><span class="科">霍王上</span>托体东朝。天门紫气高。朝元殿上春明蚤。梁园雪罢啼春鸟。翠盖拥幢麾。炉香扑绛袍。人日风光好。</p>
        
        <p class="白">草色王孙苑。云光帝子家。瑶台多暇日。酌醴对春华。自家霍王是也。顺宗皇帝之弟。今上皇帝之叔。龙种多奇。凤毛殊色。分土而开者九国。宁须立上东门。同日而策者三王。何事争强北土。不比宜春桃李。争如邺下芙蓉。谢北海之文辞。空劳驿奏。少东平之知慧。有愧腰围。豪杰游梁。侈赐旌旗万乘。藏书等汉。闲参礼乐三雍。虽然画毂朱丹。爱炼紫金黄白。风云寄胜。花柳忘忧。有两个侍妾。一个唤做郑六娘。一个唤做杜秋娘。俱是内家分赐。在左右二十余年。止是郑姬生女小玉一人。二姬呵。包家明月。娇声啼鸟曙窗前。石氏翾风。细骨倒龙香屑上。讵是当筵举手。那曾听乐悲心。今日正是人日登高。风色晴媚。与宫臣宴笑一会。正是庶子南皮。取醉谢庄之月。司徒北邸。重襟宋玉之风。典膳官。想酒筵齐备。唤郑杜二姬登台。</p>
        
        <p class="曲"><span class="牌">挂真儿</span><span class="科">郑杜二姬上</span>穿衣宝镜无人照。慵掠约鬓绿飘萧。<span class="科">秋娘</span>曲谱闲抄。饮巡偷记。花叶笼欢笑。</p>
        
        <p class="白"><span class="科">入见介六娘</span>宫姬郑六娘叩头。愿君王千岁。<span class="科">秋娘</span>宫姬杜秋娘叩头。愿君王千岁。<span class="科">霍王</span>二姬好唱人日新词者。<span class="科">郑杜</span>理会得。<span class="科">起立王左右介宫臣进酒介</span></p>
        
        <p class="曲"><span class="牌">黄莺儿</span>日宇丽初韶。临彩簿。宴芳霄。金枝绿辇荣光皎。春凑芸苗。春开柳条。轻烟半拂蘼芜道。<span class="科">合</span>太平朝。千秋人日。开宴酌葡萄。</p>
        
        <p class="白"><span class="科">霍王</span>酌宫臣酒。</p>
        
        <p class="曲"><span class="牌">前腔</span>平乐侍宾寮。承燕彩。步兰皋。苹池尚觉雄风小。春心郁陶。春色娇娆。花前雁后同驩笑。<span class="科">合前二姬进酒介</span></p>
        
        <p class="曲"><span class="牌">宜春令</span>庆灵辰。接诵椒。翦春人金屏阿娇。钿筐银粟。花窗点缀灵妃笑。袅行云翠带香缯。曳生烟青蕤彩纛。<span class="科">合</span>愿君王人日千秋。仙颜转少。</p>
        
        <p class="白"><span class="科">霍王</span>好词好词。还有没有。<span class="科">秋娘</span>还有一套。</p>
        
        <p class="曲"><span class="牌">前腔</span>日初长。年暗消。空襟尘花填酒浇。饶他王母。依然白发啼青鸟。日轮中逐日人忙。人世上愁人日老。<span class="科">合前霍王</span></p>
        
        <p class="白">这词何人所作。分明要饮我以长生之酒。坐我以不老之庭。好才调。好心怀。是何名姓。<span class="科">六娘</span>传是陇西人李益秀才所作。<span class="科">霍王</span>闻说朝中有个李益。他平生甚是妒嫉。那得知此。<span class="科">宫臣跪介</span>有两个李益。老李益现今在朝官职。少李益才举博学宏词。有妒疾的是老李益。<span class="科">霍王</span>原来有两个李益。俺听这词儿。使俺尘心顿消。寡人老矣。若不修仙。无缘再少。宫臣。我入华山去也。二姬可酌我酒。听我说与。</p>
        
        <p class="曲"><span class="牌">惜奴娇</span>蕙色娥媌。云歌月艳。并在今朝。瑶台畔逐胜等闲欢笑。<span class="夹白">我看你们风韵呵。</span>娇饶。白雪吹香。清矑送巧。半束烟绡。飘摇。春韵软粉酥融。蚤年风调。</p>
        
        <p class="白"><span class="科">郑杜</span>愿我王年年此日。享受未央之乐。<span class="科">霍王笑介</span>二姬。俺年老了。<span class="科">郑杜</span>我王千岁。<span class="科">霍王</span>只怕饶不过。</p>
        
        <p class="曲"><span class="牌">前腔</span>难饶。<span class="夹白">二姬。你不晓得。人生莫遣头如雪。你看我</span>贵人头上。便春风几度难消。<span class="夹白">只想我当初呵。</span>年少。暗抛红豆。相调俊俏。宝袾沾云。红丝串露。辘轳春晓。<span class="夹白">到如今呵。你们侍寝。有甚么欢事。</span>还笑。洞房中空秘戏。正落得素女图描。</p>
        
        <p class="白"><span class="科">郑杜</span>千岁想是为贱妾容颜减昔。遂尔无欢。千岁何不国中别选。自有温柔之卿。可以娱老。<span class="科">霍王笑介</span>二姬。</p>
        
        <p class="曲"><span class="牌">鬭宝蟾</span>总饶。云翘。细腰。尽翠黦红殷。都成别掉。<span class="夹白">俺今日呵。只是</span>对迎风旧馆。睢阳故道。闲眺。看邸第楼台。叠红尘多少。影萧条。厌鸾笙凤拨。猿林雁沼<span class="科">郑杜</span></p>
        
        <p class="白">千岁纵然厌此。更有何处可以逍遥。<span class="科">霍王</span>我要去寻个朋友了。</p>
        
        <p class="曲"><span class="牌">前腔</span>王乔。相邀。路遥。<span class="夹白"><span class="科">郑杜</span>既然路遥。千岁怎的去寻得王乔到。<span class="科">霍王</span>二姬。俺便做寻仙不到。也强似在尘中相处。</span>绕碧落朝敲。明星夜醮。胜高唐闲梦。洛浦空挑。<span class="夹白"><span class="科">六娘</span>千岁就要游仙。也待嫁了女儿小玉。贱妾们一同修道。<span class="科">霍王笑介</span>想到头一路。女儿。顾不得你了。</span>须晓。总爱海千层。浮生一了。<span class="夹白"><span class="科">六娘</span>千岁就在深宫修道。何必远游。<span class="科">霍王</span>在人间自然不能清楚。我去了呵。</span>自逍遥。看桂岭参差。芝楼窈窕。</p>
        
        <p class="白"><span class="科">郑杜</span>千岁远游。也要表奏传位。方才可行。<span class="科">霍王</span>俺若先奏。便恐朝旨相留。俺就此先入华山。然后表闻。你们就此辞别。各寻归老便了。<span class="科">郑杜</span>千岁富贵极矣。犹自寻仙。贱妾二人。愿逐淮王之仙鸡。备彭公之采女。</p>
        
        <p class="曲"><span class="牌">黑麻序</span><span class="科">六娘</span>云霄。看千秋有灵气。何事燕昭。妙舞旋怀。少不得夜蛾分照。<span class="夹白">千岁。昔赵王宫妾。嫁为厮养妇。高阳美人。嫁得卫将军。妾虽微细。心常丑之。</span>堪笑。月华姬。丛台女。空教气分销。<span class="科">合</span>为谁娇。到不如云里金鸡。洞中青鸟。</p>
        
        <p class="曲"><span class="牌">前腔</span><span class="科">秋娘</span>悲悄。辟邪旗珠络褓。荣华梦杳。断雨零云。教人困咽无聊。<span class="夹白">昔毛女飞金。嫦娥占月。妾虽微细。心常慕之。</span>奇妙。玉姜飞。灵药捣。凌风带月飘。<span class="夹白">千岁。贱妾从金陵入侍。得事我王二十余年矣。王去修仙。弃妾何处。</span>冷春宵。怎禁北斗停舂。西王侍啸。</p>
        
        <p class="白"><span class="科">霍王</span>我看你两人颇有志气。只是郑姬有小玉未嫁。怎得出家。暂赐汝名净持。赐汝女红楼一座。宝玉十厨。可从我封邑姓霍。那杜姬既有志出家。可到金飚门外西王母观中。度为女道士。弟子善才。可教相从。赐汝浮金磬紫霞帔。二姬呵。俺去后不用悲思。待我有白鹤之归。汝再响青鸾之唱。宫人。可将玉芙蓉冠九光衣来。换了寡人服色。<span class="科">换冠服介</span></p>
        
        <p class="曲"><span class="牌">尾声</span>便换金巾脱绛袍。又何用武陵犀导。<span class="夹白">二姬呵。</span>免得你铜雀西陵恨寂寥。</p>
        
        <p class="白"><span class="科">郑杜跪送王下再上别介六娘</span>秋娘。几时入王母观去。<span class="科">秋娘</span>便同弟子善才去也。<span class="科">相抱哭介</span>姊妹二十年来。一旦分张。好不怅然也。</p>
        
        <p class="曲"><span class="牌">醉太平</span><span class="科">六娘</span>堪叹。画鸾金雁。曾分飞别馆。瘦燕肥环。向花时节。鼓风流阵。点缀霞檀。等闲。桂丛人去竹枝斑。闪杀人隔花相唤。春明泪眼。仙楼琪树。几度堪攀。</p>
        
        <p class="曲"><span class="牌">前腔</span><span class="科">秋娘</span>阑珊。轻频浅盼。把玉钗金篦。舍入岩峦。怨王孙服。散。吹笙处。凤水缑山。泪弹。一团春翠掷人间。急罚盏夜筵灯散。<span class="科">哽咽介</span>尘娇自浣。想弄箫香雨。暗湿云残。</p>
        
        <p class="曲"><span class="牌">尾声</span>可怜世事殊昏旦。紫阳宫女带花冠。他日相逢海上山。</p>
        
        <p class="落诗">北渚淮南去学僊。<br />知他少别也千年。<br />佳人并逐花源去。<br />賸粉残脂最可怜。</p>
        
        <h2 id=ch8 class="chapter"><span class="出题">第八出　访旧</span></h2>
        
        <p class="曲"><span class="牌">似娘儿</span><span class="科">十郎上</span>山水仲长园。背关河摇落胡天。春风游子悲乡县。破帽空怜。敝衣难护。谁家柳陌花源。</p>
        
        <p class="白">翠潋春光惨绿杨。花泾怕有杜兰香。璚台望罢无萱草。道是忘忧却不忘。人人道李十郎是个才子风流。其实为人本分。止因花卿宅上。听了鲍四娘一唱。容夸落月。曲驻行云。既生人世。谁能无情。笑杀花卿。你有这般可人。却没缘没故将去换马。那四娘去时。何等有情。啼声一市俱愁绝。回首千门别恨生。喜得郭小侯是大怀豪杰。见他无聊。重伤其意。送他闲庭别院。门户不曾离。传歌教舞。随其自便。小生虽在年少。客中秋毫无犯。水清石见。休疑旅舍之妻。雪白兰幽。不受主人之女。只是今年春心稍动。想是时候到来。虽有定情之篇。不少怀春之诱。今朝风色融惠。日影舒华。不免独自闲游。到郭侯别院。望鲍四娘一遭。可得见否。青儿。我去街上走走。你好护门。休教瓦雀行污砚。莫遣花风吹落书。<span class="科">青儿</span>理会得。<span class="科">十郎行介</span>呀。一两日未到门首。御沟上柳都青遍了。</p>
        
        <p class="曲"><span class="牌">锦缠道</span>铜池上绿生波。春明远天。柳穗蘸轻烟。记将军楼阁。暗露婵娟。向俺挑银甲。泻红螺。盘花钿蝉。半空里。响歌云。玉碎珠连。薄幸的韵绵缠。他倚微风闪金屏半面。惹心怀骨兴牵。趁宝马青门别院。听百般莺语妮花前。</p>
        
        <p class="白">呀。迤逗是这条路来。前面却有两条路。一边是华阳街。一边是尚冠里。不免问取居民。大哥。郭小侯府在那边去。<span class="科">内应</span>尚冠里高楼子去。<span class="科">十郎</span>谢了。不免向前问去。正是</p>
        
        <p class="落诗">迷花欲待醉罗裙。<br />扑地歌尘昼不分。<br />夹毂慢劳相借问。<br />侯家朱阁自凌云。</p>
        
        <h2 id=ch9 class="chapter"><span class="出题">第九出　托媒</span></h2>
        
        <p class="曲"><span class="牌">薄幸</span><span class="科">四娘同侍女上</span>翠影云移。绿香烟冷。对远山慵画。安黄未正。游丝罥蝶。系情难定。真薄命。谩褥锦𨃟<a epub:type="noteref" href="#char02"><sup>注</sup></a>跚。对剧还记花前旧兴。</p><aside epub:type="footnote" id="char02"><p>「⿰足般」</p></aside>
        
        <p class="诵"><span class="牌">南歌子</span>夜幌销兰炷。朝妆拂瑞檀。无端玉马映花鞍。公子桥边尽兴强陪欢。　　薄幸狂难倚。轻躯怯未安。残啼醒梦湿冰寒。赖是惊魂似蝶暗飞还。</p>
        
        <p class="白">自家鲍四娘是也。劣相花卿。将人换马。好心公子。置妾闲庭。自前日到霍王府教小玉郡主唱后。情绪无聊。不曾一到宝花栏外。丫头。你听得外面有甚新事否。<span class="科">侍女</span>今早到小侯本宅。听得霍王宴罢。闻乐感伤。便入华山游仙去了。赐郑六娘和小玉郡主红楼一座。随他择婿。又改他姓霍。又有一姬杜秋娘。自陈无子。愿入西王母观修道。公子府中叹息此事。不闻余语。<span class="科">四娘作惊介</span>呀。郡主十分娇慧。霍王何不看他成了人去。却是舍得。杜秋娘是俺弟子。他却有志清净。妾身犹在风尘。真是蓝不如青。莲能自白也。<span class="科">侍女</span>四娘别住闲庭。薰香独坐。公子不相聒噪。欢处随教往来。也似神女一般了。<span class="科">四娘</span>咍。你这话都不到头。还是修真好似人间多少也。</p>
        
        <p class="曲"><span class="牌">步步娇</span>青楼那到瑶山静。花酲柳梦浑难醒。脆管烦丝不奈听。伤欢中酒年年病。何似礼金经。清虚打灭轻狂性。<span class="科">十郎上</span></p>
        
        <p class="曲"><span class="牌">不是路</span>粉阁妆成。出众风流旧有名。弹花柄。想烟笼宿蝶睡初惊。<span class="科">四娘惊介</span>是何人。定知公子闲乘兴。<span class="科">十郎</span>我是花卿旧友生。<span class="夹白"><span class="科">四娘惊喜介</span>好似陇西李十郎声气。快开门。</span>朦胧听。高轩未得迎门应。有亏恭敬。有亏恭敬。</p>
        
        <p class="白"><span class="科">十郎</span>郭小侯或来不便。立语一回而去。<span class="科">四娘垂泪哽咽介</span>里坐不妨。</p>
        
        <p class="曲"><span class="牌">前腔</span><span class="科">四娘</span>别院闲庭。<span class="夹白"><span class="科">十郎</span>只在堂上坐罢。</span>一话中堂便可行。<span class="夹白"><span class="科">四娘</span>话还长哩。</span>从容听。见卿浑似见花卿。<span class="夹白"><span class="科">十郎</span>四娘呵。</span>喜迁莺。新欢早已封侯定。俊丽还过骠骑营。<span class="科">四娘</span>休讥评。劳君此事为媒证。这般德行。这般德行。</p>
        
        <p class="白"><span class="科">坐介</span>十郎。你这两日过花卿未。<span class="科">十郎</span>见你后闷怀旅馆。不曾一过人家。余响绕梁。特来逍遣。<span class="科">四娘</span>你要俺唱呵。俺也无心。唱也没趣的。花卿教人长恨。听奴诉者。</p>
        
        <p class="曲"><span class="牌">好姐姐</span>当初银兰翠屏。花窠畔金蝉掷镜。<span class="夹白">那时少年游冶。都来追欢买笑。</span>丁香舌上。留连作巧声。多欢庆。明胶热酒偏饶兴。细汗霑躯别有情。</p>
        
        <p class="白">自到花卿府。游兴便已消索了。</p>
        
        <p class="曲"><span class="牌">前腔</span>灯炧香煤暗惊。<span class="夹白">十郎。你蚤不相寻。到此已似迟了。如今情绪。唱出甚的来。</span>惹云袂曳烟春暝。两床丝竹。凝愁按不成。忺残病。那堪绿琐千条影。枉自红飘一番情。</p>
        
        <p class="白"><span class="科">十郎</span>你既慵歌。生当愁绝。别有歌容。烦相屈指。<span class="科">四娘</span>十郎。你千金之躯。怎去娼楼销费。不如聘一名姝。相陪作客。<span class="科">十郎笑介</span>好容易得名姝。我要有三件的。一要贵种。二要殊色。三要知音。<span class="科">四娘</span>呀。蚤是你说起知音的。俺前在花卿处。闻你有风帘动竹之诗。说与一女郎听。那女郎好生吟爱。可是知音。<span class="科">十郎惊介</span>有此知音女子。定有好容颜。<span class="科">四娘</span>绝精。<span class="科">十郎</span>可是大家儿。<span class="科">四娘</span>不小。<span class="科">十郎</span>问是谁家姝。<span class="科">四娘</span>他是霍王之女。<span class="科">十郎</span>可求否。<span class="科">四娘</span>到有几分。<span class="科">十郎</span>怎见得。<span class="科">四娘</span>听奴说来。</p>
        
        <p class="曲"><span class="牌">前腔</span>多娇柔红嫩青。金诃艳玉融花映。<span class="夹白">十郎。我把你的诗讽与他呵。他好不沉吟。</span>泥春无力。凭栏暗恨生。闲吟咏。知他惜玉怜香性。解得开帘动竹情。</p>
        
        <p class="白"><span class="科">十郎</span>便托卿为媒何如。<span class="科">四娘</span>使得。</p>
        
        <p class="曲"><span class="牌">前腔</span>恁般良媒作成。也须合红鸾到命。<span class="夹白"><span class="科">十郎</span>只怕年青成不得人。<span class="科">四娘</span></span>褪腰珠衱。风流事可经。<span class="夹白">十郎。这女子正是破瓜时节。他若肯时。便蚤下聘礼。<span class="科">十郎</span>领教。<span class="科">四娘</span></span>成娇倩。闻书选日行婚聘。<span class="夹白">管取那女儿呵。</span>障袂为云感梦情。</p>
        
        <p class="白"><span class="科">十郎</span>四娘请就行。小生辞去。<span class="科">四娘</span>君与花卿有故情。敢不成君之美。只是简慢十郎了。<span class="科">四娘掩涕介十郎</span>你还有甚么话说。</p>
        
        <p class="曲"><span class="牌">尾声</span>凭将此泪寄花卿。从别后香闲粉賸。<span class="夹白">十郎。奴家失身青楼。朝东暮西。理当生受。你明日倘成就霍郡主呵。不要似花卿这般薄幸哩。</span>怎掷下青楼薄幸名。</p>
        
        <p class="落诗">春情雪色艳经过。<br /><span class="科">十郎</span>似醉如慵不奈歌。<span class="科">四娘</span><br />莫向章台还折柳。<br /><span class="科">合</span>留来香阁画姮娥。<span class="科">合</span></p>
        
        <h2 id=ch10 class="chapter"><span class="出题">第十出　巧探</span></h2>
        
        <p class="曲"><span class="牌">意迟迟</span><span class="科">郑六娘上</span>一自残云飞画栋。蚤罢瑶华梦。花露曲璚垂。春风细拂帘旌动。弦将手语暗思量。却不道东王也有僊妃从。</p>
        
        <p class="诵"><span class="牌">浣溪纱</span>气色春前别一般。梅花淡瘦水仙寒。锦薰笼畔带初宽。　　不似湘灵还拾翠。那堪鸣佩到仙峦。梦回新试小龙团。</p>
        
        <p class="白">自家郑六娘是也。蝼蚁前驱。拟上千秋之寿。萤光莫报。翻游七日之仙。撇下老身。莺花无主。兼怜小玉。凤竹孤吹。这两日小玉身子不爽。抛俺独步芳庭。想念我与杜秋娘同事霍王时。好不感伤人也。</p>
        
        <p class="曲"><span class="牌">小桃红</span>屏花暗矗。镜蕊空蒙。忆昔高阳院。双娥艳容。<span class="夹白">那时歌舞呵。</span>笑眼挼花送。锦带度生红。<span class="夹白">说我霍府好不富贵。</span>坐吹笙翠琐中。暖玉衔铃凤也。团扇朝云。迎风斾龙。<span class="夹白">看来人情豪华已极。便多感伤之情。日暮钟鸣。止有神仙一路。</span>老去真成梦。欢悭笑慵。<span class="夹白">霍王呵。你到学仙去了。都不想这老身与女儿。去时也不叫女儿辞一辞去。</span>撇凤抛雏。雕伤绮丛。</p>
        
        <p class="曲"><span class="牌">缕缕金</span><span class="科">鲍四娘上</span>花瑟瑟。柳蒙蒙。妖姬和睡听。鸟声中。莫道不思量。眉心自懂。闲掀蜀纸渲巫峰。鬟云薄揎拢。</p>
        
        <p class="白">昔是花卿妾。今作李郎媒。好将冰下语。去问月中来。此间不远是红楼了。想小玉郡主已梳洗。<span class="科">唱闲掀蜀纸渲巫峰鬟云薄揎拢叫樱桃开门樱桃开门介</span>呀。原来是鲍四娘。<span class="科">相见介四娘</span>淮南底事爱生离。<span class="科">六娘</span>肠断高楼桂树枝。<span class="科">四娘</span>何似尚平婚嫁毕。<span class="科">六娘</span>还嫌子晋学仙迟。<span class="科">四娘</span>请问郡主梳妆了未。<span class="科">六娘</span>小玉不知怎的。近来这两日痴痴的喜睡。也是父王去后。啼痕未燥。美目难开。头都没兴梳。口不待要饭。俺在此独坐好闷。正娘来。<span class="科">四娘</span>郡主敢是伤春。<span class="科">六娘</span>又来了。女孩儿家晓得什么春<span class="科">四娘</span>呀。那里有二八一十六岁的女孩儿不晓得春。<span class="科">六娘</span>今普天下男女不晓得伤个春。女儿怎的伤来。<span class="科">四娘</span>只有氀毼的男女们不晓得伤春。难道伶俐人不伤春哩。你郡主好不伶俐也。听我道来。</p>
        
        <p class="曲"><span class="牌">江儿水</span>他腰细才胜露。<span class="夹白"><span class="科">六娘</span>那的讨露水来。<span class="科">四娘</span>他也在想了。</span>身轻欲倚风。<span class="夹白"><span class="科">六娘</span>小玉也本分。<span class="科">四娘</span>六娘好不会看人。</span>娇辉翠影看行动。<span class="夹白">你听他声儿。</span>花楼玉凤轻弹哢。<span class="夹白">六娘。敢怕郡主也动心。<span class="科">六娘</span>正是这两日。<span class="科">四娘</span>可知道</span>襱松姅点霑春缝。<span class="夹白">六娘。敢怕郡主晓得做梦了。</span>失笑暖云偷梦。<span class="夹白">六娘。你不晓得。昔吴王爱女。也与郡主同这小名。煞恨吴夫人不能成人之美。六娘。你看郡主身子呵。怕他</span>害得曈昽。险做了翠烟韩重。</p>
        
        <p class="白"><span class="科">六娘</span>四娘说得有理。只是眼下那里就有托身之人。<span class="科">四娘</span>天缘有一快婿不知六娘肯否。<span class="科">六娘</span>那人才貌何如小玉。<span class="科">四娘</span>真是锦屏风对子哩。听俺道来。</p>
        
        <p class="曲"><span class="牌">前腔</span><span class="夹白">他文字呵</span>墨光飞素茧。<span class="夹白">他积的书呵</span>粉迹度花虫。<span class="夹白"><span class="科">六娘</span>这等是书底藏身一蠹鱼。怕没有甚风调。<span class="科">四娘</span>尽有</span>琴心曲髓供调弄。<span class="夹白"><span class="科">六娘</span>他家世何等。<span class="科">四娘</span>故家</span>青箱画棨门庭重。<span class="夹白"><span class="科">六娘</span>他们下得多少聘礼。<span class="科">四娘</span>你要他时</span>胡瓶瑞锦连车送。<span class="夹白"><span class="科">六娘笑介</span>这是闲说。果是儿馨。何须阿堵。只要白璧一双。<span class="科">四娘</span></span>白璧成双蚤种。<span class="夹白"><span class="科">六娘</span>那人姓甚。<span class="科">四娘</span>便是前日做人日登高曲儿的相公。姓李名益。<span class="科">六娘</span>原来是他。霍王甚爱其词。极是佳选。只一件来。俺女儿虽从封邑。改赐姓霍。其实天家姓李。同姓有妨了。<span class="科">四娘</span>赐姓霍。便是霍了。古时王侯同姓在宫中的。后来转更蕃盛。<span class="科">六娘</span>也待俺占一占来。<span class="科">四娘</span>管取归妹也。<span class="科">四娘</span></span>懿母占祥。蚤嫁得一双鸣凤。</p>
        
        <p class="白"><span class="科">六娘</span>百年姻眷。且得从容。<span class="科">四娘</span>他贵游公子。年少才人。此处不留人。定有留人处。只好一两日间定贴此事。<span class="科">六娘</span>女儿小时定人。由在母亲。如今长成了。也要与他商量定了。便着樱桃回话。<span class="科">四娘</span>若与郡主商量。定是个肯字。他也晓得李益诗词。十分吟赏。六娘见郡主。只说俺又将李益新词送与他看。因郡主睡着去也。<span class="科">六娘笑介</span>省得。<span class="科">四娘</span>告辞。专听回示。须知月下绳千尺。遥想风流第一人。<span class="科">四娘下六娘</span>叫樱桃请郡主来。</p>
        
        <p class="曲"><span class="牌">三台令</span><span class="科">小玉上</span>啼蟾昼滴高花。红壁阑珊翠霞。残梦到西家。风吹醒迟日窗纱。</p>
        
        <p class="白">娘亲万福。呼儿怎的。<span class="科">六娘</span>才间鲍四娘到此。<span class="科">小玉</span>他也来闲走走。<span class="科">六娘</span>他来度曲。<span class="科">小玉</span>父王仙去。有甚闲心。听他度曲。<span class="科">六娘</span>道有李益新词。<span class="科">小玉</span>不是李益。是李十郎。<span class="科">六娘</span>便是一个人了。你为何知他。<span class="科">小玉</span>前日鲍四娘来讽他诗。并说他人才出众。只是王父不在家。若在家时。请他看看。想他才似相如。貌多王粲。<span class="科">六娘</span>你要看他。他又要看你。<span class="科">小玉</span>他怎的看得儿。<span class="科">六娘</span>他要聘你。托鲍为媒。<span class="科">小玉</span>娘不要听鲍四娘哄你。他见儿爱李生之诗。故相调弄。且父王既作神仙。女儿当为仙女。古有烈女事母。终身不嫁。孩儿雅志。亦复如是了。</p>
        
        <p class="曲"><span class="牌">绣带儿</span>掩春心坐瑠璃翠榻。羞人唤作浑家。<span class="夹白"><span class="科">六娘</span>儿。只有仙女住在无欲天中。一堕凡身。便相求取。<span class="科">小玉</span></span>想仙官不是兰香。笑渔郎空问桃花。非夸。冰清到底无别话。何事把仙衣乱搭。<span class="科">啼介</span>娘和女俜仃可嗟。乍形影相依。怎生撇下。</p>
        
        <p class="曲"><span class="牌">前腔</span><span class="科">六娘</span>年华。为甚的云寒月寡。守着一搦香娃。<span class="夹白">儿。就麻姑仙子。也有人间之情。</span>看罗敷早配玄都。恨玉兰空孕莲花。仙查。天宫织女犹自嫁。银河畔鹊桥亲踏。<span class="夹白">今日呵。</span>香钏臂须缠绛纱。取人地高奇。有光门阀。</p>
        
        <p class="白"><span class="科">小玉</span>儿一嫁与人。怎能奉事得我娘。断然不嫁了。</p>
        
        <p class="曲"><span class="牌">前腔</span><span class="科">樱桃</span>休差。娇花女教人爱杀。恨不蚤嫁东家。<span class="夹白">夫人。古人说得好。阿婆不嫁女。那得孙儿抱。<span class="科">小玉嗔介</span>劣丫头。我不嫁人。为怜母亲夫人。你闲管怎的。<span class="科">樱桃</span>郡主。你怜老夫人么。只怕</span>柘枝儿两头系丝。别大来贪结桃花。<span class="夹白"><span class="科">小玉</span>呸。你晓得甚的来。<span class="科">桃背介</span></span>哄咱。青春不多也二八。少不得笼窗动闼。好和歹这些时破瓜。强指领搔揉。櫈头凹轧。</p>
        
        <p class="白"><span class="科">樱桃回身跪介</span>老夫人。俺郡主恋着你。不肯嫁人。那李十郎又是好郎君。倘肯在京师居住。同事夫人。亦不可知。何不再请鲍四娘问个详细。<span class="科">六娘</span>儿。这话有理。你便去请四娘到来。<span class="科">小玉</span>娘。鲍四娘与李生雅熟。定相遮护。女儿料他这样人才。没做女婿处。到得如今。想是娶第二房。取了便回陇西去。陇西去此千里而遥。怎么去得。女儿一计。不如着樱桃假作鲍四娘养女儿。到李生客馆。说商量亲事。就中透出情怀。<span class="科">六娘笑介</span>我儿真个老成也。樱桃。你便听郡主分付去。不要漏泄了。正是全凭青鸟舌。当作彩鸾吹。<span class="科">六娘下樱桃</span>郡主用人之际。有话尽言。<span class="科">小玉</span>俺只怕他两件来。你听我说。</p>
        
        <p class="曲"><span class="牌">前腔</span>争差。作人小遭人䊝𫂿<a epub:type="noteref" href="#char03"><sup>注</sup></a>。又怕不住京华。<span class="夹白">他年少高才。不在话下。</span>为甚的俊洒多才。尚没个衬搭人家。考察。那人当真新结纳。又肯在京城顿插。摩可浓恁般挑达。便摆下担头。蚤些签押。</p><aside epub:type="footnote" id="char03"><p>「⿱杀米」</p></aside>
        
        <p class="白"><span class="科">樱桃</span>郡主。你先要作神仙女。如今这等要快活了。<span class="科">小玉</span>痴丫头。俺做得神仙。也拖带你做神仙的。侍俺得快活。也拖带你有快活了。</p>
        
        <p class="曲"><span class="牌">尾声</span>巧将言词看对答。<span class="夹白">樱桃。你是乖巧的。不比浣纱。俺在楼上望你。</span>倚楼人过尽昏鸦。<span class="夹白">樱桃。停当时教他有聘仪。就可相付。<span class="科">樱桃</span>郡主。你才说也拖带我。敢问事停当时。将何见赏。<span class="科">小玉笑介</span>与李十郎说。讨个精致小使赏你。<span class="科">樱桃</span>生受郡主了。</span>可知道处处团圆对月华。</p>
        
        <p class="落诗">摇曳仙裾不自持。<br />凌波相及盛年时。<br />谁怜弄玉多情种。<br />月里参差不断吹。</p>
        
        <h2 id=ch11 class="chapter"><span class="出题">第十一出　下定</span></h2>
        
        <p class="曲"><span class="牌">清江引</span><span class="科">李十郎上</span>梅花晓帐红云碎。细叶笼金翡。旅思欲萋迷。梦远春迢递。扶头酒。会心人。萦肠事。</p>
        
        <p class="诵"><span class="牌">愁倚阑</span>云花落。雨香飘。索春饶。皱蹙柳丝吹不断。翠条条。　　银蟾暗咽春朝。知他在第几朱桥。说与晓莺休唤。怕魂消。</p>
        
        <p class="白">昨日到鲍四娘闲亭。许为媒求霍郡主小玉。归来春宵枕上。睡得不沉。醒得不快。是真是假。且把昭明文选来醒眼。<span class="科">番书介</span>呀。好采头。就番着第十九卷一个情字。过了便是高唐赋。第二篇神女赋。第三篇好色赋。第四篇洛神赋。呀。由来才子都是这般有情。</p>
        
        <p class="曲"><span class="牌">皂罗袍</span><span class="夹白">高唐赋呵。</span>忆昔高唐枕席。正择日垂旒。<span class="夹白">把</span>诸神醮礼。<span class="夹白">只见高唐去处。凄切杳冥。相似鬼神来了一般。</span>抽弦障袂好增悲。松声直下深无底。<span class="夹白">怀王正望间。忽见朝云之女。侍他昼寝。可惜止是朝暮之间。若久长相处。真个延年益寿。</span>霓旌翠盖。登高此时。朝云暮雨。相逢美姬。教人九窍都通利。</p>
        
        <p class="白">看神女赋呵。</p>
        
        <p class="曲"><span class="牌">前腔</span>见一妇人奇异似屋梁初日。照耀堂墀。人间那得更须臾。神心蚤逐流波去。<span class="夹白">襄王呵。这样神女。只梦一梦也彀了。醒后又想他怎的。</span>玉鸾低盼。芬芳已离。精神记取。私怀语谁。教人向曙空垂涕。</p>
        
        <p class="白">再看好色赋呵。</p>
        
        <p class="曲"><span class="牌">前腔</span>何处东家之子。嫣然一笑。下蔡魂迷。谁教宋玉有微辞。兼他体貌天闲丽。<span class="夹白">宋玉呵。你有这样人做邻。自然文赋生色。说甚邯郸郑卫。</span>三年未许。东墙自窥。芳花有意。春风几时。教人顿有章台思。</p>
        
        <p class="白">再读洛神赋呵。</p>
        
        <p class="曲"><span class="牌">前腔</span>正自凌波拾翠。向神霄解玉。纵体通辞。流风矫雪映绡裾。轻云蔽月笼华髻。<span class="夹白">子建呵。这样有情仙子。不得蚤就。后来懊恨。可如何矣。</span>当年未偶。明珠献迟。人神异路。君王怎归。教人洒遍长川泪。</p>
        
        <p class="白">看这四篇赋呵。洛川形貌千秋恨。江汉风流万古情。小生虽无好色之心。颇有凌波之想。不免抛书枕几。也学高唐昼寝。想将巫峡云来。小玉姐呵。不知你为是瑶台客。为是宋家邻。为是章华艳。为是洛川神。鲍四娘为何音信沉沉。没些定夺。<span class="科">做睡介樱桃上</span></p>
        
        <p class="曲"><span class="牌">天下乐</span>绣步香风紫陌吹。石榴裙衬腰肢。侨妆试觅花前事。到春风第几枝。</p>
        
        <p class="白">自家霍府樱桃是也。着事小玉郡主。今日承老夫人命。假作鲍四娘女儿。来诣李十郎。因探问他家中曾娶新妇。肯在京住否。并看他才貌怎的。此间是他旅馆。不免咳嗽一声。<span class="科">李即惊醒介</span>呀。恰睡着。有一佳人。貌甚奇丽。含笑含嚬。如来如去。在咱眼前。四顾青衣。向前相讯。正交接间。只听得红蕉抟雨。翠竹敲风。原来就是阳台一梦。真个梦里不知身是客。醒来那辨雨为云。原来不是雨打风敲。却是人来户响。多应好事君子。载酒问奇。或是平生故人。题梅附讯呀。原来是女郎声息。必是鲍四娘人到。<span class="科">开门相见介十郎</span>女郎来从何处。见为何因。<span class="科">樱桃</span>咱是鲍四娘女。使来报喜。<span class="科">十郎</span>可是霍小玉姐见许。<span class="科">樱桃</span>苏姑子作了好梦。有几分肯。只要瞒过他些。<span class="科">十郎</span>敢是不爱我了。<span class="科">樱桃</span>爱你几件来。家堂夸得你狠。</p>
        
        <p class="曲"><span class="牌">懒画眉</span><span class="夹白">道你是</span>芙蕖玉碗漾秋波。<span class="夹白"><span class="科">十郎</span>这是家尊家堂生的这般好。<span class="科">樱桃</span>道你</span>绿鬓乌纱映画罗。<span class="夹白"><span class="科">十郎</span>小生从来带一种爱好的性子。<span class="科">樱桃</span></span>又道金张子弟惯鸣珂。<span class="夹白"><span class="科">十郎</span>到不消说到门风上。只说小生这个人儿也那得家去。<span class="科">樱桃</span>也道来</span>道是十名八斗君还过。<span class="夹白">因此向</span>乔木高头咏伐柯。</p>
        
        <p class="白"><span class="科">十郎</span>这等事谐了。只要典过一所大房子取亲。<span class="科">樱桃</span>且住。还要瞒过他些。他有两事相疑。</p>
        
        <p class="曲"><span class="牌">前腔</span><span class="夹白">道你</span>旧家王谢识人多。<span class="夹白">少什么</span>故里潘扬系女萝。<span class="夹白"><span class="科">十郎</span>你说俺怎的。家中没有娘子。要到京城求亲。想是疑做二房了。<span class="科">樱桃</span>正是了。道是</span>何缘千里隔山坡。<span class="夹白">还有一件。霍王游仙。他一娘一女。相怜相守。他怕暂时在此。以后撇他去了。怕莫做</span>宝瓶透雀穿花过<span class="夹白">相公。家堂已定计了。只说相公求了婚。又在京师久住。待相公成了这亲。慢慢搬他回去。做大做小。都由相公了。也只要</span>成就了君家大锦科。</p>
        
        <p class="白"><span class="科">十郎笑介</span>原来有这话。<span class="科">背语介</span>俺正好乔他。探出郡主才貌家事若何。<span class="科">回身问桃介</span>呀。女郎。想似你说。郡主也忒拣选大了。他有甚才貌。对得俺才子过。便思量做大娘子。<span class="科">樱桃</span>相公。到不是夸。只怕你陇西的人才相似。京城女子似这郡主的才貌也少。听俺道来。</p>
        
        <p class="曲"><span class="牌">醉罗歌</span>柳弱柳弱娇无那。花淡花淡著春多。<span class="夹白">俺今日看他晓妆正罢。</span>露春纤弹去了粉红涴。半捻春衫妥。香津微揾。紫绒轻唾。芙蓉暗笑。碧云偷破。一尖凤履些儿搦。轻唐突。镇阿那。书生有分和他么。</p>
        
        <p class="白"><span class="科">十郎笑介</span>月里嫦娥。我也近了他。说甚人间郡主。只一件。俺是要享用的人。霍王去后。只怕府中清淡了。养活小生不得。怎么不思起故乡来。<span class="科">樱桃</span>说那霍府里呵。</p>
        
        <p class="曲"><span class="牌">前腔</span>烟漠烟漠闲院落。翠染翠染深帘箔。炫麝香金暖睡鸾窠。镇日薰香坐。天厨玉馔。地衣珠落。雪猧荧弄。午猫花卧。餐香豆澡金环锁。花径软。助情多。合昏眠柳夜舒荷。</p>
        
        <p class="白"><span class="科">十郎</span>女郎。有这样去所。李十郎生受你了。愿你明日嫁个男儿。也像李十郎。女郎。俺便在此终身。尽霍府享用了。<span class="科">樱桃</span>你撇下得大娘子一个在陇西。好薄幸。<span class="科">十郎</span>女郎。小生有才有貌。无室无家。早失先人。旋遭兵火。杜曲花无赖。果然游子澹忘归。蓝田玉有烟。似此佳人难再得。便为结发。竟是齐眉。俺这里不用支吾。他那里何须疑惑。听我说来。</p>
        
        <p class="曲"><span class="牌">前腔</span>孤忒孤忒凄惶我。兵火兵火遁逃他。<span class="夹白">女郎。莫说我家台池。连陇西数十城。都没入吐番去了。</span>闪生羌旗鼓断西河。片片魂飞堕。故乡何处。西风泪多。上林栖稳。新春景和。花边强自愁颜破。鱼水难逢话。曲中都是忆秦娥。</p>
        
        <p class="白"><span class="科">樱桃</span>相公。你定初婚。又占籍京师。这亲谐矣。</p>
        
        <p class="曲"><span class="牌">前腔</span>停妥停妥有定夺。欢庆欢庆蚤黏合。<span class="夹白">相公。那郡主才貌。京师有名。王孙公子。多相求聘。你有甚宝玉。只管将与俺去。付家堂送过霍府。便是个定了。</span>拚千金买得春宵着。受用些儿个。琴床笔格。凄凉一个。人儿共枕。春宵暖和。股儿阁着眉儿磕。三日后。五更过。红罗十担谢媒婆。</p>
        
        <p class="白"><span class="科">十郎</span>客中急忙。不得全礼。有二宝物。是先相国先夫人遗下。虽经离乱。常随行箧。郡主才容。足可当此。并是倾城无价之美。青儿。可取金缕箱中九子金龙镜三珠玉燕钗来。<span class="科">青儿取上介十郎</span>多劳女郎。可捧过霍府。致意郡主妆次前。小生不曾薰沐。未敢亲奉。容造膝而谢。女郎。这绕镜双龙。杨子江心铸就。瑶钗对燕。娀娥台上模来。老夫人郡主见之。自当宝重。</p>
        
        <p class="曲"><span class="牌">东瓯令</span>瑶筐燕。珠钗朵。镜里和龙卷花卧。<span class="夹白">女郎。只是客中一时难措。若论郡主身价呵。</span>黄金百万买双娥。买得心儿么。<span class="夹白">女郎。想郡主心中。也有了这人么。但得一心人。钱刀定何用。他</span>半指心儿纳著可。下着葳蕤锁。</p>
        
        <p class="白"><span class="科">樱桃</span>这是定了。说郡主的心呵。</p>
        
        <p class="曲"><span class="牌">前腔</span>香喷喷。美亸亸。不寒不深又不阔。<span class="夹白"><span class="科">十郎</span>快些快些。俺就要过了。<span class="科">樱桃</span>读书人好性紧。霍府里人炼丹。慢慢的扇。</span>似龙虎相贪衔正渴。慢的抽添火。<span class="夹白"><span class="科">十郎</span>女郎。我读书的人那里说那个过。说俺明后日就要过门相一相郡主。<span class="科">樱桃</span>原来这等。你相公明后日过门。鲍四娘不长在府里。只有区区在那里伏侍了。<span class="科">十郎</span>容小生相谢。<span class="科">樱桃</span>相公。不敢望谢。只伏侍不中。免赐嗔责便了。相公那时呵。休得</span>哄人丢了将人脱。独自图生活。</p>
        
        <p class="曲"><span class="牌">尾声</span>郎才女貌都不弱。又向甚春风寻播掿。<span class="夹白">十郎呵。</span>蚤办取拭雨霑云半帖罗。</p>
        
        <p class="白"><span class="科">十郎</span>多多拜上。</p>
        
        <p class="落诗">碧海云偷出翠微。<br />阿环分付小青衣。<br />今宵暖梦游何处。<br />十二楼中玉蝶飞。</p>
        
        <h2 id=ch12 class="chapter"><span class="出题">第十二出　捧盒</span></h2>
        
        <p class="曲"><span class="牌">六么令</span><span class="科">樱桃捧盒上</span>粉香花气。玉人儿没得参差。秋眉换绿咱愁思。红梅上。紫流鹂。声声叫得人心碎。声声叫得人心碎。</p>
        
        <p class="白">樱桃过处有人觑。苦跟着郡主不得游戏。今才在御道走哩。这粉梅花黄莺儿都是娇滴滴的。空便偷闲耍半会。将盒儿放在草里。踭上树去。摘这花儿。打着莺儿。看待怎的。<span class="科">上树打莺科四娘上</span></p>
        
        <p class="曲"><span class="牌">前腔</span>多才人地。配红楼恰的相宜。浅春庭院报花期。青绮陌。步香吹。金光玉艳平芜起。金光玉艳平芜起。</p>
        
        <p class="白">呀。缘何草间光色异常。是谁家妆盒。忘在此间。<span class="科">开看科</span>有金镜玉钗在内。不知出在谁家。想镜背有款识。上镂着陇西李相国。天宝五年五月五日。杨子江心铸。看钗股上镌得有四字。狄道县君。呀。陇西李相国。不知是谁。我今正去回李十郎亲事的话。就将此两件去问他。想他知道。<span class="科">四娘作行科</span>玉吐蓝田气。金舒草埒光。非经问南陌。定是觅东床。<span class="科">桃在树上见叫科</span>鲍四娘。你偷我盒儿那里去。<span class="科">四娘</span>你是霍府郑樱桃。缘何在梅树上坐。<span class="科">樱桃</span>我在这里等作媒。<span class="科">四娘</span>休闲说。下来问你。<span class="科">桃作绕梅树走介四娘</span>这是怎的。<span class="科">樱桃</span>这叫做走媒。<span class="科">四娘</span>闲说。且问你。为甚的郑六娘放你出来。</p>
        
        <p class="曲"><span class="牌">步步娇</span><span class="夹白"><span class="科">樱桃</span>老夫人呵。</span>听说李郎才貌多奇异。教我闲寻觅。<span class="夹白">只为怕他两事。怕他</span>有个人儿在陇西。<span class="夹白">又怕他</span>青春作伴还乡去。<span class="夹白">因此上</span>乔作卿卿女儿。鹊桥相仔细。</p>
        
        <p class="白"><span class="科">四娘</span>还是郑六娘老成。我到不曾访得他。他如何讲。</p>
        
        <p class="曲"><span class="牌">前腔</span><span class="夹白"><span class="科">樱桃</span>他说</span>一生消渴蓝桥水。没得瓯儿吸。<span class="夹白"><span class="科">四娘</span>这等是初婚了。<span class="科">樱桃</span></span>趁比翼。睡交枝。阿婆和女同家计。<span class="夹白"><span class="科">四娘</span>这等是他在京师了。他问你甚么来。<span class="科">樱桃</span>他问我郡主的心儿怎的。<span class="科">四娘</span>你怎的答他。<span class="科">樱桃</span>俺说他的心怎的问我。</span>问取黏腰细衣。来时有些湿。</p>
        
        <p class="白"><span class="科">四娘</span>诨话。这盒的金镜玉钗。敢是李十郎的。<span class="科">樱桃</span>便是。</p>
        
        <p class="曲"><span class="牌">前腔</span>是他夫人相国生留取。宝气纷尤异。<span class="夹白"><span class="科">四娘</span>缘何把与你。<span class="科">樱桃</span>他说咱真是你的女儿。将来与你送过府里作聘。</span>开金缕。系红丝。<span class="夹白">有这样郎君。老夫人和郡主呵。</span>多娇阿母心应许。<span class="夹白">只是一件。我家郡主有些作样。咱是侍女。不好弄他。还是你同回去。开了盒儿。扯定郡主。对了这镜。簪上这钗。笑他一会。</span>氲他对镜簪钗。问他喜不喜。</p>
        
        <p class="白"><span class="科">四娘</span>你为何走上梅树去。</p>
        
        <p class="曲"><span class="牌">前腔</span><span class="科">樱桃</span>为那莺儿哢碎红梅雨。打起莺儿去。<span class="夹白">四娘。你与郡主成了人。咱也长大了。你也寻个十郎这般对儿与我。<span class="科">四娘</span>呸。那里讨。<span class="科">樱桃</span>也罢。今日到十郎书院。见他家青儿。到也眉目干净爱人子。不如明日十郎到我府中。高低把青儿舍与我罢。四娘方便。</span>小青哥。俊俏儿。<span class="夹白"><span class="科">四娘</span>青儿是那十四五岁的。会干些甚么事。要他。<span class="科">樱桃</span>终不然就要干得大事。也有大的日子。</span>些儿也是男儿气。<span class="夹白">四娘。你作快讲。奴家有这般貌。若没有主儿。十郎到家。定要郡主吃醋。有青哥时。</span>免得半夜鸬鹚。踮步摸鱼儿。</p>
        
        <p class="白"><span class="科">四娘</span>你要一个。你家浣纱也要一个。<span class="科">樱桃</span>那十郎灶下养有个炊火的。听得唤做乌儿。便舍与他。<span class="科">四娘</span>丑的便厝与别人。休闲话。且同到府里去。</p>
        
        <p class="曲"><span class="牌">缕缕金</span>花信紧。乳莺啼。碎影筛红阵。点春池。半为朱颜苦。闲寻旧事。香衫画𫋷有情时。回颦向闺里。</p>
        
        <p class="白"><span class="科">樱桃</span>四娘。望见俺府里了。郡主独在红楼。望俺回话。你到府中。且将盒儿捧在东厢亭子坐着。待俺说与郡主来请你。</p>
        
        <p class="落诗">帝城文物艳青春。<br />宝镜珠华下玉人。<br />为转娇莺出琪树。<br />乍教罗袜起香尘。</p>
        
        <h2 id=ch13 class="chapter"><span class="出题">第十三出　纳聘</span></h2>
        
        <p class="曲"><span class="牌">番卜算</span><span class="科">小玉上</span>屏外笼身倚。睡觉唇红退轻蜂小尾扑香归。飐得花憔悴。</p>
        
        <p class="诵"><span class="牌">满江红前</span>迟日烘烟。纱厨畔。魂香睡足。闲撩乱。乳禽成对。暖氲花褥。晕闪膏凝浑倦亸。枕痕一线红如玉。背画栏钗刮悄无言。看属玉。</p>
        
        <p class="白">俺霍小玉。虽然些小年纪。蚤已晓事。家堂前辈人。怎知时世不同了。午上叫樱桃去透问李十郎。叫他先到俺处回话。天欲斜阳。还不见来。好闷人也。</p>
        
        <p class="曲"><span class="牌">三换头</span>娇酣困媚。唤醒梦轻难记。亚粉枝红坠。寒煤糁袖丝。好忒煞春无力。女孩儿没缘由把相思。做场情事。叶染花欹也。手搓裙带蕊。浅醉深慵。怎的那人儿没话儿。<span class="科">桃鲍上</span></p>
        
        <p class="曲"><span class="牌">传言玉女</span><span class="科">四娘</span>翠袖笼寒。踏遍春尘无迹。<span class="科">樱桃</span>宝衣春瘦。正暮云凝碧。<span class="科">合</span>映余红敛。避挂帘残日。</p>
        
        <p class="白"><span class="科">樱桃</span>四娘。已到了府中。你且在东厢坐地。待俺回了小姐话来。请出老夫人过礼。<span class="科">四娘</span>正是。<span class="科">下樱桃见介小玉忙问介</span>你来了。那人怎的。<span class="科">樱桃</span>贺喜贺喜。好一个风情年少。委系初婚。又在京师占籍。十分之美。<span class="科">小玉</span>他怎便抛得家里。<span class="科">樱桃</span>原来是陇西人。陇西地方都没入吐番去了。已是无家可归。<span class="科">小玉</span>原来这等。果称了人心。<span class="科">樱桃</span>郡主。他明日伴你睡呵。<span class="科">小玉作羞介</span></p>
        
        <p class="曲"><span class="牌">三换头</span><span class="科">樱桃</span>人儿清翠。话儿浓媚。亲夫婿。好花枝蝶迷。捅着腰肢喘息。<span class="夹白">郡主。那日有人叫你做妻了。快活人也。</span>命哥哥来了也叫声妻。高头怎的。战着声儿应。魂飞怎的支。记取青衣。把这段香甜送与伊。</p>
        
        <p class="白"><span class="科">小玉</span>还不曾到手。就要人记得你。你听他几时下聘。<span class="科">樱桃</span>鲍四娘已捧着聘礼在门外了。<span class="科">小玉</span>这等快请老夫人出来。</p>
        
        <p class="曲"><span class="牌">胜葫芦</span><span class="科">郑六娘上</span>金屋明妆起凤台。姻缘好。谩迟回。共道仙郎才貌今无对。怕丝萝曾系。有时归去杳难来。</p>
        
        <p class="白"><span class="科">四娘带樱桃上六娘</span>呀。樱桃回来了。怎的说。<span class="科">樱桃</span>委是才子初婚。又在京师住下。十分是好。已有聘礼到来。鲍四娘也在门外。<span class="科">六娘</span>请进来。<span class="科">四娘见科</span>帘幕春风。门楣喜气。小玉姐有美玉之貌。李十郎有磐石之心。千里良缘。百年佳眷。可备红筵香烛。陈此玉镜珠钗。<span class="科">六娘</span>四娘且捧着。樱桃。你在那里会四娘的。<span class="科">樱桃</span>只是樱桃去问了详细。李郎只道当真是四娘女儿。便将二件宝器送来为聘。樱桃持归。过了五凤门大东头。红梅树下遇着四娘。要转同回夫人话。<span class="科">六娘</span>原来如此。<span class="科">四娘</span>夫人好不精细。<span class="科">六娘笑介</span>明日花红。樱桃分一半儿。<span class="科">对小玉云</span>今日你是李十郎的人了。聘仪你看着。<span class="科">小玉羞介</span>娘看了就是。<span class="科">六娘</span>便可拜了天地。</p>
        
        <p class="曲"><span class="牌">月上海棠</span>满光辉。银花锦烛香云叆。看春风桂幕。喜气兰闺。匣中玉合璧光回。掌中珠连环翠佩。<span class="科">合</span>神仙配。年年宝镜。岁岁琼钗。</p>
        
        <p class="曲"><span class="牌">前腔</span><span class="科">四娘贺介</span>凑良媒。朱丝画缕同心带。看蟾生绿桂。凤绕青槐。秦楼女碧玉箫吹。汉署郎紫薇花对。<span class="科">合前六娘看镜钗科</span></p>
        
        <p class="白">还是相国人家。我昔在内家。闻有杨子江心镜。是玄宗皇帝年间铸的。不知就是李郎家的。我儿。当铸此镜。听说有双龙护舟。镜背自然成双龙蟠合之象。非关人巧。委系天成。这玉钗刻得双燕儿。就是活的一般。真是世中希有。庚申便是吉日。李郎在旅舍清冷。就择后日成亲。四娘。你与小玉在房里戏戏。我与浣纱在下面排些夜筵。请你下楼去吃。<span class="科">四娘</span>正好。<span class="科">六娘下四娘</span>今日就是好日期。樱桃捧镜儿钗儿。在房里对郡主插带。<span class="科">小玉</span>只在堂前亮些。<span class="科">四娘</span>在房里方便。<span class="科">行介樱桃</span>这便是郡主梳洗处。<span class="科">四娘</span>清楚。好傍纱窗儿挂了镜子。郡主。你也来照一照看。<span class="科">小玉作羞科</span></p>
        
        <p class="曲"><span class="牌">二郎神</span>纱窗内。碧珊瑚看菱花露彩。转片月寒空生碧海。姮娥相对。晓云初弄瑶台。泻翠窥红鸾倚态。照澄心冰壶巧耐。<span class="夹白"><span class="科">四娘</span>少说些</span>影徘徊。看明朝双笑人来。</p>
        
        <p class="白"><span class="科">四娘</span>玉燕钗也和你插上。<span class="科">小玉</span>明日插罢。<span class="科">四娘</span>钗儿也要今日插。<span class="科">做插科小玉</span>轻些。插得疼人。<span class="科">四娘</span>插便疼。<span class="科">小玉</span>呸。</p>
        
        <p class="曲"><span class="牌">前腔</span>威蕤。玉花儿贯珠题翠蕾。镂素燕差池衔细茝。玲珑缬纽。璚抽宝𦈙毰毸。慢簇轻摇垂鬓彩。插纤梁蝉松腻解。<span class="夹白"><span class="科">四娘</span>怕插松了。明日放紧些。<span class="科">小玉</span>呸。<span class="科">四娘</span></span>谩推排。云横处枕侧檀偎。</p>
        
        <p class="白"><span class="科">小玉</span>四娘。你说话村得怕人。<span class="科">四娘</span>你只怕那人儿。怎的怕我。<span class="科">小玉</span>怕他甚的来。<span class="科">四娘</span>他要你煮饭他吃。<span class="科">小玉</span>也不难。</p>
        
        <p class="曲"><span class="牌">风入松</span>软雕胡带笑与郎炊。<span class="夹白"><span class="科">四娘</span>要你的酒吃。<span class="科">小玉</span>情愿</span>点银瓶玉薤。葡萄卓女烧春在。愿举案齐眉看待。<span class="夹白"><span class="科">四娘</span>也要你唱。<span class="科">小玉</span>使得。</span>唱关睢酌彼金罍。<span class="夹白"><span class="科">四娘</span>他还要三五顿夜饭吃。要啰噪你。<span class="科">小玉</span>尽他吃。只要他有这福量。</span>餐秀色。任多才。</p>
        
        <p class="白"><span class="科">四娘</span>好不怕事。他要你与他戴冠儿。<span class="科">小玉</span>当得。</p>
        
        <p class="曲"><span class="牌">前腔</span>拂乌纱向晓平眉戴。<span class="夹白"><span class="科">四娘</span>他要你做衣摆与他穿。<span class="科">小玉</span>常事。</span>爱并州翦快。风生锦绣片云裁。指领上绣针凭在。<span class="夹白"><span class="科">四娘</span>你怎晓得他长短。又一时揣得他腰儿这熟。<span class="科">小玉</span>想得。</span>想身材暗围腰带。<span class="夹白"><span class="科">四娘</span>若论他的腰带尽是长大。<span class="科">小玉</span>你做媒的好眼巧。怎的恁般相知了。</span>巧眼色。劣情怀。</p>
        
        <p class="白"><span class="科">四娘</span>小学生不要先骂媒人。俺先曾教郡主曲。本来也是师父。趁今日教些本事。老夫人不好教你。<span class="科">小玉</span>甚么教得。学无前后。达者为先。<span class="科">四娘</span>休要做乖。新人一进房。对了一枝红溜溜的银蜡烛。蚤已腼腆了也。</p>
        
        <p class="曲"><span class="牌">玉交枝</span>烛花无赖。背银釭暗擘瑶钗。待玉郎回抱相偎爱。<span class="夹白">你此要些腔儿。</span>颦蛾掩袖低回。<span class="夹白">他唤你。不可就应他。</span>千唤佯将一度回。<span class="夹白">他毕竟先有些不紧要的话摩弄你。</span>相挑巧着词儿对。<span class="夹白">郡主。他叫你上床。你只在床帐外挨着。等他抱你上去。</span>挽流苏罗帏颤开<span class="夹白">又不可自家解衣襦。先打些格达儿。要他扯断才好。</span>结连环红襦懊解。</p>
        
        <p class="白"><span class="科">小玉</span>知道了。絮絮叨叨的。<span class="科">四娘</span>还有床上工夫要讲。上床时。他在东头。你走过西头。在西头。你又走过东头。</p>
        
        <p class="曲"><span class="牌">前腔</span><span class="夹白">做个</span>鸾惊蝶骇。<span class="夹白">你假将指甲儿揾着他。</span>乱春纤抵着郎腮。<span class="夹白">那人定不相饶。</span>压花枝要折新蓓蕾。<span class="夹白">郡主也索放软些手了。</span>那管得豆蔻含胎。<span class="夹白">那时节白绫帕儿方便着。</span>迸破红云玉峡开。<span class="夹白">哎。挺得人疼。你须听着。</span>斜抽沁露荷心霭。吃紧处花香这回。断送人腰肢几摆。</p>
        
        <p class="白"><span class="科">小玉</span>师父。你怎么晓得许多家数来。<span class="科">四娘</span>我是过来人。想咱嫁时呵。</p>
        
        <p class="曲"><span class="牌">浆水令</span>忆年时红松翠窄。正初婚腻腋云𡟏<a epub:type="noteref" href="#char04"><sup>注</sup></a>。坐郎兜里倒郎怀。薰笼卸袜。绣凤眠鞋。细躯挨。含颦待。些儿受用疼还耐。拭红绡。拭红绡斜灯送睐。移绣枕。移绣枕引被佯推。</p><aside epub:type="footnote" id="char04"><p>「⿰女「⿴囗虫」」</p></aside>
        
        <p class="白"><span class="科">小玉</span>有得许多说。</p>
        
        <p class="曲"><span class="牌">前腔</span><span class="科">四娘</span>下鸳帷娇残薄黛。临妆镜巧对瑶台。暗寻闲事笑还唉。余红偷觑。碎蕊愁揩。衣桁前。帘栊外。兰房新妇深深拜。贺新人。贺新人许多丰采。那郎君。那郎君底样情怀。</p>
        
        <p class="白"><span class="科">小玉</span>难为得你这般狠来。<span class="科">四娘</span>明日到你。<span class="科">六娘上</span>夜筵已安排在堂上。鲍四娘你只管在房中有甚么讲。不出来。<span class="科">四娘</span>闲讲。<span class="科">六娘</span>今日没甚大设。</p>
        
        <p class="曲"><span class="牌">尾声</span>青玉案。紫琉杯。椀茗盘餐对旧醅。<span class="夹白">待十郎过了门。</span>重开凤烛宴冰媒。<span class="科">下</span></p>
        
        <h2 id=ch14 class="chapter"><span class="出题">第十四出　假骏</span></h2>
        
        <p class="曲"><span class="牌">月云高</span><span class="科">十郎上</span>篆烟笼黛。春心透帘外。燕尾交香褶。龙沫吹飘带。穉柳苏晴。梅魂恣风色。蝶点花尖上。暖院戏穿窗隔。报道合欢红欲开。携手佳人和梦来。</p>
        
        <p class="诵"><span class="牌">百字令前</span>幽窗客里。算无春可到。和愁都闭。正好一奁花弄影。报道雨香霞翠。枕带笼金。钩栏凭玉。别是欢情味。轻凝慢竚。朝云宛转何意。</p>
        
        <p class="白">昨日鲍四娘的女儿领了聘仪去霍府。今已日高花坞。想有回耗。且把做新婿的手段闲想一会。正是幸有朝云眠楚客。不劳芳草思王孙。</p>
        
        <p class="曲"><span class="牌">金珑璁</span><span class="科">四娘上</span>绿枝么凤语。香痕暗沁平芜。红帮暖衬画罗襦。银蒜押帘偷觑。</p>
        
        <p class="白">自家鲍四娘。调丝品竹。蚤谢同心。挟䇲追锋。还推老手。昨夜郑夫人发了鸾笺。请他龙婿。俺今早朝醒头重。日向午了。裁来走走。<span class="科">叫介十郎</span>原来是鲍四娘。何劳亲降。昨日宝镜珠钗。已付令女郎送上。转过霍府。事可谐否。<span class="科">四娘</span>事谐矣。鸾笺在此。<span class="科">十郎看书介</span></p>
        
        <p class="曲"><span class="牌">一封书</span>妾郑氏敬拜书。即相国李君虞。小玉霍王女。才和色俱无取。蒙君过听堪为妇。宝镜珠钗礼聘殊。庚申吉。候光车。金水相生庆有余。</p>
        
        <p class="白"><span class="科">十郎笑介</span>好事忒近了。元旦日辰己酉。算到明日。是庚申了。四娘。俺此时心事。还怕那郡主当不起小生的才兴。你还与俺细说一番。<span class="科">四娘笑介</span>他兴亦不减。</p>
        
        <p class="曲"><span class="牌">孝顺歌</span>扶娇起。困匀酥。听啼莺花隔香两余。<span class="夹白">那时节百事都懒了。</span>彩局未忺移。金丝没情拂。<span class="夹白"><span class="科">十郎</span>他敢是做出来的风情么。<span class="科">四娘</span>天生成的。他</span>便是寻常笑语。掠约精神。也有许多天厝。<span class="夹白">十郎。有这样女儿伴你呵。除却</span>正理追陪。别有系人心处。<span class="夹白">十郎。你明日蚤过些。他望得你紧了。</span>新顿褥。细肌肤。洞中花。恣君入。</p>
        
        <p class="白"><span class="科">十郎</span>请问明日穿甚服色去。<span class="科">四娘</span>你有进士大衣服就好。<span class="科">十郎</span>带几个小使去。<span class="科">四娘</span>终不然步走。你须向花卿家借马去。他府里好少的后生。<span class="科">十郎</span>领教了。</p>
        
        <p class="曲"><span class="牌">前腔</span>开凤历。赐鸾书。借鸳鸯绣骑金镂衢。排比做亲夫。调停弄娇女。<span class="夹白">四娘。小生酒量也不十分见得。托你去说。明晚一两杯后。就赐饭了。用得</span>玄浆半壶。熟了雕胡。便向洞房深处。对着匡床。尽力餐红玉。<span class="夹白">小生只有今宵作客。明宵呵。</span>花殢蝶。柳藏乌。暖茸茸。香馥馥。</p>
        
        <p class="白"><span class="科">四娘</span>俺辞你去。你可便过花卿处去。为问花卿。复能相忆否。<span class="科">四娘作叹介十郎</span>今日不能勾摆个酒儿。有慢四娘。明日在霍府不忘报谢。</p>
        
        <p class="曲"><span class="牌">尾声</span>明朝车骑美相如。那人儿不是当垆。<span class="夹白"><span class="科">四娘</span>你去见花卿。不要说俺竟在你馆中来。只道俺</span>独自山中咏蘼芜。</p>
        
        <p class="白"><span class="科">四娘下十郎</span>青儿。跟俺到花老爷宅子上去借马成亲。<span class="科">青儿</span>成亲用得驴子料。顾个驴子去罢。<span class="科">十郎</span>唗。快行。<span class="科">行介</span></p>
        
        <p class="曲"><span class="牌">月云高</span>趁春词客。东邻复南陌。叶亸杨低翠。粉褪梅销白。润暖烟丝。水皱鸳鸯色。解得多情种。臂上随人转侧。日影春妆绣箔开。笑指银云拂袂来。</p>
        
        <p class="白">青儿。前面就是花老爷府了。你说与把门的。李十郎相公来访。<span class="科">青儿叫声把门军上</span>细柳新军籍。咸阳旧酒徒。门上何人諠扰。<span class="科">青儿</span>陇西李相公。<span class="科">军士</span>且住。待通报。</p>
        
        <p class="曲"><span class="牌">金珑璁</span><span class="科">花卿上</span>锦袍初置府。兵钤万里鱼符。黄衫年少拥花骑。一笛武陵何处。</p>
        
        <p class="白">原来是李十郎。<span class="科">揖介十郎</span>营高细柳叶初齐。<span class="科">花卿</span>日暖花边教碧蹄。<span class="科">十郎</span>莫惜千金借名马。<span class="科">花卿</span>悬知一点透灵犀。<span class="科">坐介十郎</span>将军何缘说及灵犀一点。<span class="科">花卿笑介</span>才间着丫鬟去看看鲍四娘。说过十郎馆中。可不是一点灵犀。<span class="科">十郎</span>将军不知。他近来有大功于小生。<span class="科">花卿</span>怎的来。<span class="科">十郎</span>生托四娘为媒。聘了霍王之女。<span class="科">花卿</span>日前上直。见老霍王游仙传国的本。记得本中一联说道。才子抽词。感会八公之操。娇雏未嫁。先为五岳之游。也便想得才子是足下。只不料娇娃便为足下所得。父王修仙。女儿便是仙女。足下便是仙郎。一时盛事。老夫这几日宿卫。今日才换了射声将军入直。老夫正要携壶相问。蚤辱光临。兼失迎候。左右看酒。<span class="科">左右持酒上</span>宝骑名千里。金尊满百花。禀将军。酒到。</p>
        
        <p class="曲"><span class="牌">一封书</span><span class="科">花卿把酒介</span>绕春光禁庐。蕊花浇病酒余。听娇狞鸟雏。似金槽絮念奴。玉盏香黏罗袖缕。<span class="夹白">鲍四娘呵。</span>一髻浓烟可是初。<span class="夹白"><span class="科">十郎</span>他也相思难摆。<span class="科">花卿</span>正是。今日有他。也多哄得几杯酒下喉去。他</span>点飘萧。弹绿续。屈醉邀欢可百壶。</p>
        
        <p class="白"><span class="科">十郎</span>请罢酒。小生有所求请。听说。</p>
        
        <p class="曲"><span class="牌">孝顺歌</span>邀青女。作黄姑。笑临霞半辞投入绣。<span class="夹白">他明日请小生去上门成亲了。</span>锦烛艳红渠。银兰待栖宿。<span class="夹白"><span class="科">花卿</span>这些事都妥贴了。<span class="科">十郎</span>他亲王府里。富贵人家。小子客中骑从所少。</span>借红蹄碧驹。<span class="夹白"><span class="科">花卿</span>要马么。<span class="科">十郎</span>正是。</span>和那绿㡚苍奚。送到琐窗窥处。<span class="夹白"><span class="科">花卿</span>好首面的傔从尽有。只怕还要别样金币之费。随足下相取。<span class="科">十郎</span>不用了。</span>为仰风流。百事从清楚。<span class="夹白">小生告辞了。</span>催宝勒。罢行厨。爱将军。多礼数。</p>
        
        <p class="白"><span class="科">花卿</span>左右。好生𩌟<a epub:type="noteref" href="#char05"><sup>注</sup></a>马。拣几个好门干。送李相公明日过霍府去。<span class="科">二军应介花卿</span>老夫几番要寻个名胜配足下。今日呵。</p>
        
        <p class="曲"><span class="牌">前腔</span>通桂苑。遇名姝。<span class="夹白">有此喜事。欢饮几爵。对</span>黄油酒囊花覆炉。<span class="夹白">十郎。与你做媒的。是老夫的俊人。送你成亲的。又是老夫的骏马。可是凑合。这马呵。</span>闹色紫茸铺。压胯黄金镀。真个飞香红玉。<span class="夹白">这样骏马。驮上一个才子。到那有色目的人家呵。</span>一种风流。十分门户。<span class="夹白">十郎。敝庐儿中有乖巧的。你留几个在那里用。<span class="科">十郎</span>他家自有平头奴。<span class="科">花卿</span>虽则有人。何方多仆。</span>阿对前头。也要彤驺护。<span class="夹白">十郎。俺不留你了。</span>金里駣。锦涂𢋈。碧桃春。蓝桥路。</p>
        
        <p class="曲"><span class="牌">尾声</span>金灯此夜垂银粟。照明宵带枕茱萸。<span class="夹白">再过一日。俺约同石子英尚子毗同到霍府来打喜。那时节呵。</span>春红蚤已透璚酥。</p>
        
        <p class="落诗">柳叶桃花属此君。<br />春城人散酒初醺。<br />北堂后夜人如月。<br />南陌明朝骑似云。</p>
        
        <h2 id=ch15 class="chapter"><span class="出题">第十五出　就婚</span></h2>
        
        <p class="曲"><span class="牌">鹊桥仙</span><span class="科">小玉樱桃上</span>衾鸯微润。屏鸾低扇。曙色宝奁新展。绛台银烛吐青烟。荧荧的照人腼腆。</p>
        
        <p class="诵"><span class="牌">好事近</span><span class="科">小玉</span>红曙卷窗纱。睡起半拖罗袂。<span class="科">樱桃</span>何似等闲睡起。到日高还未。　　<span class="科">小玉</span>催花阵阵玉楼风。楼上人难睡。<span class="科">樱桃</span>有了人儿一个。在眼前心里。</p>
        
        <p class="白"><span class="科">小玉</span>丫头。这是俺身上的事。怎的睡来。<span class="科">樱桃</span>李郎不知来得迟早。<span class="科">小玉</span>他客中没有人会打理他来。<span class="科">樱桃</span>前日樱桃与十郎对坐调笑。怕他见责。<span class="科">小玉</span>他是君子人。那里计较这些。鲍四娘说蚤来。还不见到。你去堂上迎着他。<span class="科">樱桃</span>郡主忒忙了。</p>
        
        <p class="曲"><span class="牌">腊梅花</span><span class="科">四娘上</span>花笼锦匝春色偏。生香翠气帘初卷。结着千里缘。绿云天借。凤楼今日会双仙。</p>
        
        <p class="白"><span class="科">樱桃</span>四娘。你来了。俺郡主五更初点就起来梳洗早膳。省得要催妆诗。你快上去。新郎可来也。<span class="科">四娘</span>还早。<span class="科">四娘上楼见小玉介</span>郡主。你好睡睡。今夜不得睡了。俺从不到这楼上。李十郎一时未来。且同郡主楼上望望。<span class="科">做望介四娘</span>郡主。你看那东头一派衙门。绕着皇城的是十六卫。中有个骁骑卫花老爷府。这西头尚冠里一带高房子。是令公府。俺郭小侯在此中住。<span class="科">小玉</span>四娘。你有许多来路。<span class="科">四娘</span>瞒你不得哩。俺还晓得一个去处。那向北去一所。不大不小。粉墙八字门儿。正对着章台街。红帘儿里有个人儿。生得绝精。与俺相识来。<span class="科">小玉</span>你的眼会走。<span class="科">四娘</span>你却不要走了眼。守那人儿出来。<span class="科">小玉作望介</span>呀。四娘委的一个骑马官儿出来了。<span class="科">四娘</span>看在那边去。<span class="科">小玉</span>呀。望南头来了。<span class="科">十郎走马三人跟上</span></p>
        
        <p class="曲"><span class="牌">窣地锦裆</span>春红带醉袖笼鞭。压𩌟<a epub:type="noteref" href="#char05"><sup>注</sup></a>葳蕤照水边。美人香玉艳蓝田。遥望红楼生翠烟。</p><aside epub:type="footnote" id="char05"><p>「⿰革「⿳𠂊𠔿比」」</p></aside>
        
        <p class="白"><span class="科">下小玉惊喜介</span>四娘。你看那人走那一湾马呵。风情似柳。有如张绪少年。回策如萦。不减王家叔父。真个爱人也。</p>
        
        <p class="曲"><span class="牌">皂角儿</span>是谁家玉人水边。斗骄骢碧桃花旋。坐云霞飘飖半天。惹人处行光一片。<span class="夹白"><span class="科">四娘</span>郡主。你看那生骑马。许多欢庆。俺见这生骑马。许多感叹。<span class="科">小玉</span>怎的来。<span class="科">四娘</span>这马原是郭小侯骑在花将军府里去。花将军就看上这马了。<span class="科">小玉</span>四娘。良马比君子。就是你对过这马了。<span class="科">四娘</span>瞒不得你了。</span>猛可的影翩翻。声回合。送新人。怀旧侣。惆怅花前。<span class="夹白">郡主。只是俺有这些缘。要来成就的一对夫妻。你说那马上的美少年是谁。便是十郎了。<span class="科">小玉喜介</span>当真生受你了。</span>青袍雪面。侬家少年得娘怜。称玉台双结。红丝一线。</p>
        
        <p class="白"><span class="科">四娘</span>快下楼去。请老夫人堂上坐。迎接新郎。<span class="科">下介</span>须教翡翠闻王母。不奈鸳鸯噪鹊桥。<span class="科">郑六娘上</span></p>
        
        <p class="曲"><span class="牌">小蓬莱</span>花气玲珑仙苑。和龙炉宝烛薰天。摽梅将赠。芳华正揽。桃叶初传。</p>
        
        <p class="白">鲍四娘。多劳你了。李十郎将到门。郡主可更衣迎婿。<span class="科">十郎上</span></p>
        
        <p class="曲"><span class="牌">上林春</span>醉雨烟浓。泛晴波潋。云缥缈银鸾半。见香生锦烛高燃。响处佩环低转。</p>
        
        <p class="白"><span class="科">四娘出迎进介众赞礼新郎新人拜天地诗介</span>青皇垂裹地。黄媪上交天。二曜长相逐。三星彻夜圆。<span class="科">赞拜堂上老夫人诗介</span>上寿西王母。玄都婉大真。璚花看结子。桃叶笑宜人。<span class="科">赞夫妻交拜诗介</span>百岁为夫妇。双飞比凤凰。生男为将相。生女配侯王。<span class="科">赞把酒介</span></p>
        
        <p class="曲"><span class="牌">锦堂月</span>吹锦云鲜。流珠日暖。春光蝉连画院。镂牒帘纹。笑隐芙蓉娇面。金茎蝶半簇华翘。香树蛾满塸丝茧。<span class="科">合</span>持觞劝。看取才子佳人。百年姻眷。</p>
        
        <p class="曲"><span class="牌">前腔</span>欢宴。橘浦仙媛。兰陵贵士。同进花台法膳。月醴华清。银棱翠勺河源。金平脱半筯萍齑。画油奁儿家禁脔。<span class="科">合前</span></p>
        
        <p class="曲"><span class="牌">前腔</span>宛转。绣履墙偏。琼纤缝表。寒玉暖笙初啭。新样钗篦。点鬟招弄婵娟。星星语透竹玲珑。款款催贴花檀串。<span class="科">合前</span></p>
        
        <p class="曲"><span class="牌">前腔</span>情盼。织女星传。美人虹阚。暗𧜭画鸾金线。衬体红䘯。烛夜花房如茜。长头锦翠答宜男。同心枕夜明如愿。<span class="科">合前</span></p>
        
        <p class="曲"><span class="牌">醉翁子</span><span class="科">六娘</span>堪羡。这才华定参时彦。怕京都纸价高。洛阳花贱。<span class="科">十郎跪介</span>不浅。似海样深恩。何处金珠买翠钿。<span class="科">合</span>成姻眷。但学天边明月。四季团圆。</p>
        
        <p class="曲"><span class="牌">前腔</span><span class="科">小玉</span>闲辨。你蚤晚要魁金殿。看织锦回文。裁纨歌扇。<span class="科">十郎小玉同跪介</span>情愿。对热脑梅花。一缕真香结誓言。<span class="科">合前</span></p>
        
        <p class="曲"><span class="牌">侥侥令</span>灯花红笑颤。高烛步生莲。且喜阑夜。口脂香碧唾。环影耀金蝉。爱少年。</p>
        
        <p class="曲"><span class="牌">前腔</span>颜酡春晕显。花月好难眠。无奈斗转。银虬催漏悄。翠凤袅鬟偏。待晓天。</p>
        
        <p class="曲"><span class="牌">尾声</span>黼帐流苏度百年。作夫妻天长地远。还愿取桂子兰孙满玉田。</p>
        
        <p class="白"><span class="科">十郎小玉浣纱下四娘辞六娘</span>四娘。你也房里揸些撒帐钱回去。<span class="科">四娘</span>不便了。明日再来相看好郎君也。<span class="科">下</span></p>
        
        <p class="落诗">芳树交花御宿林。<br />女萝低度结同心。<br />璚楼自有吹箫侣。<br />何用高堂绿绮琴。</p>
        
        <h2 id=ch16 class="chapter"><span class="出题">第十六出　协贺</span></h2>
        
        <p class="白"><span class="科">樱桃上</span>银蔓牵花紫带长。丝丝绊着有情娘。纱窗细拂蛾眉了。斜敛轻身拜玉郎。奴家唤做樱桃。从小伴郡主刺绣。昨晚郡主配了李郎。俺做樱桃的在床后睡。教我怎的睡得着。那十郎甚么的心情。俺郡主许多的门面。俺也听不得了。如今日已向午。老夫人还教不要惊了他。只是郡主带醒。蚤已起来梳头了。<span class="科">小玉上</span></p>
        
        <p class="曲"><span class="牌">探春令</span>红楼半夜暖溶溶。罗帐春风。<span class="科">樱桃前扶介小玉</span>娇倩人扶。笑嗔人问。没奈多情种。</p>
        
        <p class="诵"><span class="牌">荷叶杯</span>还记夜阑相见。胆颤鬟乱四肢柔。昵人无语不抬头。羞么羞。羞么羞。</p>
        
        <p class="白">樱桃。昨日折睡了身子。好不耐烦。<span class="科">樱桃笑介</span>贺喜郡主。辛苦郡主。<span class="科">作摩痛介小玉</span>一上床亸亸的睡觉到天亮。有甚么疼来。<span class="科">樱桃笑介</span>郡主。你哄樱桃。樱桃到不曾听见。<span class="科">小玉</span>听见甚的来。<span class="科">樱桃</span>听见郡主一上床就啼起来。</p>
        
        <p class="曲"><span class="牌">莺啼序</span>银缸背帐肌色融。阮郎要攀花洞。碎娇啼月底闻莺。从容明宵再奉。猛乔才那些见饶。急答着尽情偷送。床笼动。脆腰支怎生拦纵。</p>
        
        <p class="白"><span class="科">小玉</span>闲说。你去伏侍他起来梳洗。俺这里不用你了。<span class="科">樱桃</span>李郎只怕还要睡睡。<span class="科">桃背介</span>郡主要俺去。俺暂去帘儿里。觑他在此怎的。<span class="科">虚下介复上潜觑介小玉私云</span>羞杀羞杀。做女儿见人只要藏。蓦地里一个面生的男儿。要身子儿贴他睡。又有许多做作。那几下疼。就是杀人一般。晓起走下妆台前。他又眼儿看着帐外。只得出此间独坐。扪一扪疼。又怕丫头们笑。他去了。看看花绫帕上。<span class="科">看介</span>呀。这真红点子是怎的来。怪道疼得慌。只是他也相似有几点红来。却不听见他说疼。怎的。<span class="科">樱桃抢帕小玉袖介樱桃</span>红点子都是郡主的。不要混了李十郎的点子。郡主。这是你身上的宝。借看一看。<span class="科">小玉</span>四角帕儿。甚么宝。也要看他。<span class="科">樱桃</span>昨晚是素林禽锦帕儿。今日变了红。可不是宝。<span class="科">小玉</span>原有些红。</p>
        
        <p class="曲"><span class="牌">前腔</span>眉州小锦新退红。织成断霞啼凤。<span class="科">樱桃笑介</span>这分明桃源锦津。印透春痕一缝。<span class="科">玉骂桃唱</span>眼乜斜无端觑人。这事絮他何用。轻调弄。樱桃嘴那些尊重。</p>
        
        <p class="白"><span class="科">推樱桃跪介樱桃</span>定要借点儿看看。与樱桃作个样子。<span class="科">小玉</span>你要看。俺去说与老夫人。<span class="科">樱桃</span>情愿桃跪地。随郡主责罚。<span class="科">小玉做行介十郎上撞转抱住介</span></p>
        
        <p class="曲"><span class="牌">阮郎归</span>春光水暖翠芙蓉。宛转绣衾中。<span class="夹白">妻。</span>朝云何处觅行踪。生憎日影帘旌动。</p>
        
        <p class="白"><span class="科">相见介十郎</span>花色艳阳春。<span class="科">小玉</span>邂逅奉清尘。<span class="科">合</span>惟愿长无别。合形作一身。<span class="科">坐介十郎</span>呀。鲍四娘令爱不劳行礼。<span class="科">小玉笑介</span>他是俺府里丫头。奴家有事着他跪。<span class="科">十郎</span>怎的充媒人过礼。<span class="科">小玉</span>是俺着他来探你。<span class="科">十郎</span>娘子。你这等有心。怪道这女郎说你心儿好。<span class="科">小玉</span>甚么女郎。唤他樱桃便了。<span class="科">十郎</span>看俺情分上。饶他起去罢。<span class="科">樱桃</span>不敢起去。讨了赏才敢起去。<span class="科">十郎</span>你要甚么赏。<span class="科">樱桃</span>郡主有话在前了。<span class="科">十郎问玉介</span>怎生说来。<span class="科">小玉笑介</span>许了他一个小使。<span class="科">十郎</span>把乌儿与他做对儿。<span class="科">樱桃</span>消不起。<span class="科">十郎</span>有多少小使。随你拣得。<span class="科">小玉</span>把青儿与他罢。<span class="科">十郎</span>青儿忒伶俐了。怕他配不起。<span class="科">樱桃</span>樱桃到也伶俐。<span class="科">十郎</span>伶俐人正要配个不伶俐的。才搭得匀。<span class="科">樱桃</span>郡主伶俐。却又配着相公伶俐。怎的。<span class="科">十郎笑介</span>就是青儿罢了。叫青儿来。<span class="科">内叫有客来报相公知道介浣纱上</span>马簇金吾仗。人薰异国香。禀上相公。花老爷。石老爷。尚老爷。到来相贺。<span class="科">十郎</span>既然客到。樱桃且起来看酒。娘子。他与俺有兄弟之义。你可穿了服色。出来把酒。<span class="科">小玉</span>理会得。<span class="科">玉下十郎</span>请三位老爷进堂上。<span class="科">三客上</span></p>
        
        <p class="曲"><span class="牌">鹊桥仙</span>花转风心。柳抬烟眼。着处红霏绿飐。琼楼珠阁映春山。拂仙掌翠华浓淡。</p>
        
        <p class="白"><span class="科">相见介三客</span>百年嘉礼。未获少助红筵之费。有愧朋情。<span class="科">十郎</span>客邸匆匆。未获裁禀。转辱光临。有失门候。<span class="科">三客</span>请夫人拜贺。<span class="科">十郎</span>义当出见。<span class="科">小玉上拜介十郎</span>新人看酒。<span class="科">樱桃将酒上</span>雅杯金作友。团扇玉为人。酒到。<span class="科">把酒介</span></p>
        
        <p class="曲"><span class="牌">玉山颓</span>金堂客至。下红楼翠㔩银篦。荐芳尘点玉青綦。起华箔押丝珠缀。微风约水。袅处羞眉半聚。裹手拈鹦嘴。鬓钗垂。酒光浮溜映双题。</p>
        
        <p class="曲"><span class="牌">前腔</span>美人云气。傍秦楼玉叶金枝。印春山半晕新眉。破朝花一条轻翠。画梁初日。似绰约未胜罗绮。柳絮才轻丽。透春飞。笑和娇语画屏欹。</p>
        
        <p class="曲"><span class="牌">前腔</span><span class="科">十郎</span>几年排比。这姻缘十字诗谋。遇仙媛济北追陪。袅烟丝竹西歌吹。忘京华留滞。尽百媚天应乞与。且自停丝骑。彩云飞。银蝉压酒拚如泥。</p>
        
        <p class="曲"><span class="牌">前腔</span><span class="科">三客</span>可人风味。篆烟笼昼漏迟迟。瑞香膏帐碧初垂。玉腰春茜红新试。<span class="夹白">俺</span>狂俦怪侣。来盼问雨香云迹。喜氤氲人醉。笑低徊。从郎更索缕金杯。</p>
        
        <p class="白"><span class="科">花卿</span>罢酒。老夫一言。十郎和俺们游侠长安。功名在迩。郡主可劝教十郎。努力前程。休得贪欢。费此白日。</p>
        
        <p class="曲"><span class="牌">朱奴儿</span>好男儿芙蓉俊姿。争声价锦绣篇堆。劝取郎腰玉带围。休只把罗裙对系。<span class="科">合</span>看封诰钿轴鸾回。还比翼天池奋飞。</p>
        
        <p class="白"><span class="科">小玉</span>三君在上。只怕十郎富贵。撇了奴家。</p>
        
        <p class="曲"><span class="牌">前腔</span>夫人号排窠印泥。新缣手别样蛾眉。<span class="夹白"><span class="科">花卿</span>十郎不是两心人。</span>肘后香囊半尺丝。想不是浮云夫婿。<span class="科">合前</span></p>
        
        <p class="曲"><span class="牌">尾声</span>红林春殿转霏微。归轩动暮云凝睇。<span class="夹白"><span class="科">三客</span>十郎。明日元宵佳节。圣上敕赐烧灯。灯市最盛。明夕好同郡主游玩一会。俺们朋友不便相从了。</span>可怕金吾玉漏催。</p>
        
        <p class="白"><span class="科">三客下小玉</span>相公。妾看此三君意气。俱公侯之相。<span class="科">十郎笑介</span>女孩儿家晓得甚的来。<span class="科">小玉</span>昔僖大夫之配蚤识赵狐。山吏部之妻暗窥嵇阮。方知女子过男子。不道今人让古人。<span class="科">十郎笑介</span>领教了。且向堂上问候老夫人。</p>
        
        <p class="落诗">翠气春浮玉洞霞。<br />王孙去后碧桃花。<br />香风醉逐乘鸾影。<br />锦帐三千阿母家。</p>
        
        <h2 id=ch17 class="chapter"><span class="出题">第十七出　拾箫</span></h2>
        
        <p class="曲"><span class="牌">点绛唇</span><span class="科">内官严遵美上</span>万点星悬。九光霞见。芙蓉殿。上元灯树。晻映黄罗扇。海色红云。玉班深护从龙宴。香雷烛电。缓步着流苏辇。</p>
        
        <p class="白">太乙坛前月色新。明光宫里太平人。龙衔火树千重焰。凤吐莲花万寿春。自家北院副使严遵美是也。先出马存亮公公门下。后与西门季玄公公同掌掖庭。袴衫供奉。无心作执笏军容。楹舍藏书。那用到帖黄厅事。长想去青城山度日。暂挂了紫薇垣一星。拥护龙颜。周旋豹尾。恭遇上元佳节。官家敕赐烧灯。下官祗候圣驾。宴罢群臣。游赏各宫。这是华清宫。真个好灯也。只见弱骨千丝。轻毬万眼。庭开菡萏。荧荧华岳明星。洞绕筼筜。点点竹宫权火。云母帐前滟潋。多则过十千枝光滴滴的露影琉璃。夜明帘外辉煌。少也有一万盏脆冷冷的雨丝缨络。急闪闪瑶光乱散。妆成鹿衔五色灵芝。慢腾腾兽炭雄喷。做出犬吠三花宝叶。游鱼上下。似洞霄宫里。隐隐约约。鱼游锦上生波。走马纵横。像吐火山前。璁璁珑珑。马瑙屏中绝影。怎见得星移万户。赤溜溜的珠毬滚地抛来。可知他月到千门。碧团团的银烛半空丢下。灵船低泛。通霞台上沉沉霭霭。平白地透出霞舟。百里丹烟流宿海。火镜高然。望日观前雄雄魄魄。半更天推开日扇。九枝红艳簇天坛。的的攒攒晃觚棱。尽点缀了丹房簷卜。霏霏袅袅旋华盖。镇飘摇的紫蔓莆萄。绿绿夭夭。高挂着明璚宛转。都来是方壶素縠黏成。红红白白。细看他花格纶连。好不过员峤轻蚕翦就。又不是龙吟声。彪吼声。驎合逻。驎佗夜。驎跋至。蚤发擂了冬冬瞳瞳端门禁鼓。六街惊掺。阿香车里行雷。且道个遏云社。飞盝社。乔宅眷。乔迎酒。乔乐神。旋扮装来嘈嘈杂杂复道危棚。百队喧攒。玉女窗前笑电。绿香沉穗。吹笙送度九微。峨峨艳艳。半层圈络。金茎盘上映初晴。绣袄云花。夹仗绕开四照。玲玲珑珑。几柱冰条。玉胆瓶中看欲化。水晶檠璀璀璨璨。白凤凝酥。到处广寒宫一般清彻。珊瑚座㻞㻞璘璘。玄龙吐烛。咫尺融皋国万里通明。玉消膏。琥珀饧。屑屑雰雰。装花灌藕。朱盘架簇插飞蛾。流苏带。芳提叶。闲闲淡淡。糅火杨梅。缟衣衫争传帖茧。别样机关。活动得奇奇怪怪。彩楼高处。削成仙子三山。诸般故事。渲画得分分明明。玉栅铺时。簇成皇帝万岁。正是黄道宫罗瑞锦香。云霞冉冉度霓裳。龙舆凤管经行处。万点明星簇紫皇。道犹未了。圣驾早到。</p>
        
        <p class="曲"><span class="牌">望吾乡</span><span class="科">众拥元和皇帝上</span>万户春初。荣光丽宝图。楼台晻映星桥路。龙衔凤烛云霞曙。列彩艳椒涂。连廊耀绮疎。玉管金舆度。</p>
        
        <p class="白">金锁通宵启玉京。迟迟春箭入歌声。宝坊月皎龙灯澹。紫馆风微鹤焰平。朕乃神尧皇帝九代玄孙。绍引金绳。宏调玉烛。赖天地和灵。祖宗载祀。日兄月姊。长开五色金轮。云帅风师。每应三元玉琯。翠陌涌瑯邪之稻。香机足房子之丝。风枝蚤报千秋。雪鸟长呼万岁。且喜今夕元宵佳节。灯月交辉。丰年之占。朕与百姓乐之。此是华清宫。徘徊一会。分付穿宫。传令教坊司。暂停余乐。踏歌一曲。<span class="科">内奏曲介</span></p>
        
        <p class="曲"><span class="牌">黄龙探春灯</span>鹊鳷风新。芙蓉宵近。升平万年光运。明霞秀色。明霞秀色。玉烛调辉。冰壶写晕。照山河国泰民安。谢天地风调雨顺。璧月度歌尘。长春圣人。长春圣人。</p>
        
        <p class="曲"><span class="牌">前腔</span>缥缈红云。青鸾成阵。阐蝉玉梅风韵。纱笼半隐。纱笼半隐。笑语遥分。衣香暗认。谩挨搪细骨腰轻。解纵送回波眼俊。璧月度歌尘。长春圣人。</p>
        
        <p class="白"><span class="科">帝云</span>词是何人所作。<span class="科">内应介</span>陇西进士李益。<span class="科">帝</span>真才子也。严穿宫。把他名字黏在御屏风上。<span class="科">严呼万岁介帝</span>再起玩赏一会。</p>
        
        <p class="曲"><span class="牌">望吾乡</span>宝炬金炉。宸游席锦图。上阳宴笑琼霞驻。天风缥缈吹云护。鳌彩忭嵩呼。鹑光照海酺。万岁登高处。</p>
        
        <p class="白">严穿宫。元宵胜节。朕与文武官宴罢太早。朕看他们都有不尽之兴。可传示都下士女。无论贵贱道俗。俱得至华清宫玩灯。尽丙夜金吾不可呵止。称朕与民同乐之意。<span class="科">严呼万岁帝下严</span>分付监门尉。传示金吾卫将军。奉圣旨。都下士女。贵贱道俗。并许至华清宫玩灯。尽丙夜不得呵止。称与民同乐之意。<span class="科">内呼万岁介严下郭小侯鲍四娘同上看灯介</span>五夜好春随步暖。一年明月打头圆。俺郭小侯蚤已皇亲赐宴。旋闻圣旨许至华清宫玩灯。鲍四娘伴俺入宫。游赏一会。</p>
        
        <p class="曲"><span class="牌">出队子</span>星毬银树。星毬银树。画［⿱⺲莫］烟栊照绮珠。千门如昼晃金铺。万烛光中彩云护。<span class="夹白"><span class="科">小侯</span>四娘留些兴回去。<span class="科">合</span></span>且归去侯家。香风九衢。</p>
        
        <p class="白"><span class="科">下杜秋娘善才扮女道士上</span>楼台皎似长明殿。灯火遥同不夜城。俺杜秋娘曾入侍先帝。赐与霍王。如今入西王母观作女冠。今夕风光。尘心未了。闻得圣旨许玩灯。到这华清宫。善才。这是俺和你旧游之所。灯乐一般。只是人事不同了。</p>
        
        <p class="曲"><span class="牌">前腔</span>芙蓉光吐。芙蓉光吐。绛阙霞宵月影舒。神坛太乙朗蓬壶。缥缈珠星躔汉渚。<span class="夹白">善才。回去罢。久玩此令人感伤。</span>好归去仙家。霓裳步虚。</p>
        
        <p class="白"><span class="科">下郑六娘十郎小玉上</span>春宫不闭葳蕤锁。星汉回通宛转桥。俺六娘曾事先帝。赐与霍王。这华清宫正是老身旧游之所。十郎郡主是不曾到此。正好游玩一回。</p>
        
        <p class="曲"><span class="牌">前腔</span>帝城三五。帝城三五。紫禁烟花绕玉除。暗尘红隘碧钿车。坠瑟遗钗飘满路。<span class="夹白">十郎小玉呵。</span>同去翫天灯。金莲暗扶。</p>
        
        <p class="曲"><span class="牌">前腔</span><span class="科">十郎小玉</span>绛台云母。绛台云母。绿炬朱棚上辘轳。霜蛾白凤绕麟须。秾李纤歌人几处。<span class="夹白">娘。</span>看银烛青烟。怕甚金吾。</p>
        
        <p class="白"><span class="科">金吾将军上喝介</span>漏过三声了。还道是不怕金吾。快走。清宫太监来也。</p>
        
        <p class="曲"><span class="牌">浪淘沙</span>官至执金吾。缇骑前驱。蹋歌人散锦氍毹。玉漏三声宵已半。听响铜壶。听响铜壶。</p>
        
        <p class="白">快走快走。拿着。<span class="科">下六娘十郎走上叫</span>小玉快行。</p>
        
        <p class="曲"><span class="牌">前腔</span>踏碎玉蟾蜍。严署催呼。<span class="夹白">呀。小玉在那里。<span class="科">作慌介</span></span>等闲失却凤将雏。<span class="夹白">那边笑声相似他。<span class="科">十郎寻叫哭介</span></span>巧笑灯前人不见。泪蜡垂珠。泪蜡垂珠。</p>
        
        <p class="白"><span class="科">内喝拿介六娘十郎下小玉</span>冤家。我的娘。我的十郎夫在那里。<span class="科">内喝作惊介走介</span></p>
        
        <p class="曲"><span class="牌">前腔</span>徼道响云除。月堕金枢。<span class="夹白">冤家。宫门屈曲。教奴从那路出去。</span>千门万户怎踟蹰。<span class="夹白"><span class="科">作跌拾箫科</span>呀。原来是一管紫玉箫在地上滑著。想起一计来。奴家娇弱女孩儿。外间灯市阗塞。纵出得去。也落少年之手。不如就取着紫玉箫在手。遇着清宫太监。拿到内家殿前。更有分诉处。倘天恩垂问。便将我十郎才名说一番。或见矜怜送出。</span>拾却紫箫闲按取。引出仙都。引出仙都。<span class="科">严呼喝上小玉惊伏介</span></p>
        
        <p class="曲"><span class="牌">前腔</span>火树欲栖乌。银钥催胪。<span class="夹白">手下好生搜索。各处恐有奸细。</span>楼心殿脚有人无。<span class="夹白"><span class="科">众喊介</span>拿得一个小女儿。偷却太真娘娘紫玉箫。躲在殿西头。<span class="科">严</span>呀。女子犯禁了。</span>玉管偷来缘底事。问是谁姝。问是谁姝。<span class="科">众拥小玉下</span></p>
        
        <p class="曲"><span class="牌">一江风</span><span class="科">郭娘娘上</span>翠云翘。玉殿催春早。玲珑绣额寒犹峭。过灯宵。火树银楼。点缀星榆照。香猊穗缕摇。听阿监巡吹绕。风清别院升平调。</p>
        
        <p class="诵"><span class="牌">更漏子</span>展金宫。铺玉册。光映锦貂梅额。三殿宴。九枝灯。春风绕画棚。　　珠斗直。银蟾滴。人在凤桥吹笛。簪绣蝶。卜罗裙。瑞龙香自薰。</p>
        
        <p class="白">自家郭贵妃是也。先祖汾阳王郭子仪。父亲太尉郭暧。母亲齐国太长公主。自幼聘入广陵王为妃。皇上即位。进册贵妃。掌管长秋宫玉玺。生下女儿太和公主。外家兄弟。止有小侯郭锋一人。自家早应星娥。出参天姝。荧荧金屋。长公主调笑胶东。荡荡璚霄。先太傅进封高密。班婕妤竟辞同辇。看甘泉宫里。那堪图画夫人。马明德长居后堂。怪白玉阶前。不记披香博士。因此辄开鱼贯。长咏关雎。且喜玉烛调辉。金环顺序。恭遇元宵令节。侍宴回宫。怕有失事宫娥。诏狱来此。礼当祗候。道犹未了。穿宫早到。<span class="科">严太监押小玉上</span></p>
        
        <p class="曲"><span class="牌">前腔</span>紫霞标。殿幄笼春晓。龙舆凤吹烟花袅。恨灯宵。傍月回云。乱映芙蓉笑。<span class="夹白">妮子呵。</span>风韵好无憭。玲珑花犯巧。偷将玉管吹云表。</p>
        
        <p class="白">圣旨道。朕赏灯宴之绮节。听才子之芳词。与民同乐。得尽丙夜。至期穿宫出徼。搜得一女儿。盗太真娘娘紫玉箫一管在手。可是内院宫人。厌金闺而巧出。或者教坊弟子。按珠曲以偷传。着送长秋宫中细问。倘系都人士女。问他落后情由。<span class="科">郭娘娘</span>万岁。</p>
        
        <p class="曲"><span class="牌">桂枝香</span><span class="夹白"><span class="科">扣问介</span>妇人。你可是宫娥。</span>灯煇月耀。红讹翠扰。莫不是绛殿容华。早罢却朱衙烬燎。怨重闺叠琐。怨重闺叠琐。洞房空晓。镜台空老。乘月步招摇。别有处知音也。<span class="夹白">因此上</span>暗引琼箫出凤翘。</p>
        
        <p class="白"><span class="科">小玉</span>妾怎充得宫女。服色不同。</p>
        
        <p class="曲"><span class="牌">前腔</span>金宫鱼藻。彤墀鹤草。似这般银钥羁鸾。怎做得雕笼去鸟。恁宫监老伴。恁宫监老伴。披图对召。抄名暗叫。春满睡红绡。似这般憔悴也。羞杀容华金步摇。</p>
        
        <p class="白"><span class="科">郭娘娘</span>不是宫人。便是宫妓。才用得紫玉箫。</p>
        
        <p class="曲"><span class="牌">前腔</span><span class="夹白">看你</span>搔头凤矫。檀心翠巧。若不是度曲韩娥。定则是萦情苏小。向殿头供奉。向殿头供奉。传梅索笑。歌兰合调。随例杂箫韶。因此上偷将也。暗谱霓裳趁绿腰。</p>
        
        <p class="白"><span class="科">小玉</span>妾如今非教坊人了。</p>
        
        <p class="曲"><span class="牌">前腔</span>章台梦悄。横塘路杳。<span class="夹白">娘娘。</span>若还是绛树梨园。怎不带柘枝花帽。和砑裙长俏。和砑裙长俏。云棚断扫。红氍罢袅。无分逐花妖。若提起洞箫也。凤侣曾经素手招。</p>
        
        <p class="白"><span class="科">娘娘</span>怎的比着秦弄玉。他是公侯贵种。你既不是宫妓。缘0何到此宫来。盗此箫去。可是何等妇女。<span class="科">小玉</span>妾姓霍。名小玉霍王之女。<span class="科">娘娘</span>霍王是封邑在霍。你却姓霍。缘何是他女。<span class="科">小玉</span>妾母郑六娘。原是内家供奉左班人。赐与霍王二十年。生妾十六岁。嫌妾出微。改姓从霍。赐红楼一座。御赐宝玉十厨。听母择婿。不敢欺诳娘娘。<span class="科">娘娘扯起玉科</span>霍王是顺宗皇帝兄弟。并肩一字王。既系王女。便同郡主。请起借问来由。</p>
        
        <p class="曲"><span class="牌">集贤宾</span><span class="夹白"><span class="科">小玉</span>家母呵。</span>宫花汉殿曾分笑。赐梁园玉叶兰苕。<span class="夹白"><span class="科">娘娘</span>缘何放出。<span class="科">小玉</span></span>桂树银床心好道。揽青丝素鬓无聊。<span class="夹白"><span class="科">娘娘</span>他因此感伤么。<span class="科">小玉</span>正是</span>慵禁细腰。总放却星矑月貌。<span class="夹白"><span class="科">娘娘</span>可可学得仙成。<span class="科">小玉</span></span>修行早。可知是淮王不老。</p>
        
        <p class="白"><span class="科">娘娘</span>郡主可招得甚才郎。<span class="科">小玉</span>已配人了。</p>
        
        <p class="曲"><span class="牌">前腔</span>陇西士族美年少。似凌云逸气飘飘。玉树风前冰雪皎。缀新篇璀璨璚包。<span class="夹白"><span class="科">娘娘</span>他祖上可有仕宦。<span class="科">小玉</span></span>簪裾累朝。<span class="夹白"><span class="科">娘娘</span>姓甚名谁。<span class="科">小玉</span>唤做李十郎。<span class="科">娘娘</span>宫中常闻得外间有李十郎是才子。可就是这人。<span class="科">小玉</span>便是</span>香名满玉堂风调。<span class="夹白"><span class="科">娘娘</span>他可出得身否。<span class="科">小玉</span>他见在此应制。不日上春榜了。</span>龙欲跳。看咫尺鹏溟凤沼。</p>
        
        <p class="白"><span class="科">娘娘</span>郡主。你成就许多时了。想是同到华清宫玩灯么。</p>
        
        <p class="曲"><span class="牌">前腔</span><span class="科">小玉</span>蓝田种璧初垂燿。<span class="夹白"><span class="科">娘娘</span>这等是佳人才子了。<span class="科">小生</span></span>愧微躯不似璚瑶。只为十二云衢灯月好。搅芳心对影华宵。<span class="夹白"><span class="科">娘娘</span>这等是十郎同来。怎么不回顾郡主。<span class="科">小玉</span></span>更深丽谯。<span class="夹白"><span class="科">娘娘</span>可是金吾将军清宫太监要锁宫门。冲散了伴当。<span class="科">小玉</span>正是。</span>断群处鸿迷鹊绕。<span class="夹白"><span class="科">悲介背云</span>十郎夫。</span>心萦燥。对残烛泪红多少。</p>
        
        <p class="白"><span class="科">娘娘</span>郡主缘何偷着太真娘娘紫玉箫。</p>
        
        <p class="曲"><span class="牌">前腔</span><span class="科">小玉</span>归云背月金莲小。殿西头暗拾璚箫。<span class="夹白">奴家此时想将起来。孤身独步。怎生回去。那灯市呵。</span>紫陌游童喧未了。怕宵征薄行横挑。<span class="夹白">奴家若落此辈之手。纵然他引得奴回去。何颜自洗。因此奴家拿着此箫。</span>宁归法条。倘遇着龙颜凤表。明诉告。<span class="夹白">奴便死在金阶下甘心了。</span>也显得夜行分晓。</p>
        
        <p class="白"><span class="科">娘娘</span>好志气。好能事。</p>
        
        <p class="曲"><span class="牌">琥珀猫儿坠</span>生小香娃。绝世心灵巧。多露沾衣能自保。冰壶彻底见清标。待晓。奏送孤鸾。还归凤条。<span class="科">小玉拜求科</span></p>
        
        <p class="曲"><span class="牌">前腔</span>睡鸟惊啼。坠月金茎表。<span class="夹白">娘娘。</span>愿借莲台分绮照。<span class="夹白"><span class="科">娘娘</span>只怕圣躬龙寝。奏不得事了。<span class="科">小玉</span>娘娘。听别殿欢笑呵。</span>还闻天语坠云霄。<span class="夹白"><span class="科">娘娘</span>只怕天也将晓。<span class="科">小玉</span></span>难晓。蚤赐金鸡。还飞鹊桥。</p>
        
        <p class="白"><span class="科">娘娘</span>郡主要归急。便可同到别殿。将霍王旧事重说一番。<span class="科">小玉</span></p>
        
        <p class="曲"><span class="牌">尾声</span>芙蓉别殿烦相奏。凤管偷吹倘见饶。<span class="夹白"><span class="科">娘娘</span>说那里话。</span>还有华灯送出中人导。</p>
        
        <p class="落诗"><span class="科">娘娘</span>花宫莲漏已三更。<br /><span class="科">小玉</span>独自低迷步玉京。<br /><span class="科">合</span>到得殿头宣赐烛。<br />重开金锁放人行。</p>
        
        <h2 id=ch18 class="chapter"><span class="出题">第十八出　赐箫</span></h2>
        
        <p class="曲"><span class="牌">天下乐</span><span class="科">女官内臣上</span>香炉扑扇侍金蝉。密炬笼绡鬭玉钿。人影渐稀花露冷。踏歌吹度晓云边。</p>
        
        <p class="白">列位请了。五夜回清昼。千门映紫薇。同将花烛影。相送玉人归。霍王郡主看灯失侣。怕落少年之手。宁可落在宫中。拾了太真娘娘紫玉箫。要人拿住。著送长秋宫郭娘娘审问。引奏御前。明白了他的气节。着俺女官内臣。销金宝烛四笼。送他回府。并赐他原拾紫玉箫一管。内科一道。他如今在长秋宫谢恩去了。想即到来。俺们在此华清宫门外伺候。<span class="科">小玉拿箫上</span></p>
        
        <p class="曲"><span class="牌">玩仙灯</span>归色满银蟾。好风光长明宫院。</p>
        
        <p class="白">列位宫官。蒙圣恩多劳了。<span class="科">众云</span>夜过三更。郡主请行。<span class="科">合</span></p>
        
        <p class="曲"><span class="牌">四边静</span>春光碧琐芙蓉殿。复道烟花转。玉女对星悬。金童承露偃。<span class="科">合</span>步摇钗战。凌波袜软。<span class="科">女官扶玉科</span>归路拥婵娟。珠宫锦霞蒨。</p>
        
        <p class="白"><span class="科">小玉</span>不劳扶了。</p>
        
        <p class="曲"><span class="牌">前腔</span>春城夜色人深院。巧笑残妆宴。坐冷烛花偏。啼残香梦远。<span class="科">合前</span></p>
        
        <p class="曲"><span class="牌">前腔</span>琉璃甃路平如练。缓步多苔藓。爱月几人眠。行云今夜免。<span class="科">合前</span></p>
        
        <p class="曲"><span class="牌">前腔</span>宫车夹仗香雷辗。闪碎红云片。翠凤减宵眠。银虬淹晓箭。<span class="科">合前小玉</span></p>
        
        <p class="白">好了。望见本府的红楼子了。</p>
        
        <p class="落诗">灯半阑珊月气寒。<br />霓裳吹遍夜深还。<br />只应不尽婆娑意。<br />犹向街心弄影看。</p>
        
        <h2 id=ch19 class="chapter"><span class="出题">第十九出　诏归</span></h2>
        
        <p class="曲"><span class="牌">粉蝶儿</span><span class="科">六娘同十郎上</span>宝鸭铜駝。珠泪暗飘红蜡。</p>
        
        <p class="白"><span class="科">六娘</span>孤灯容易落。碎月好难圆。十郎。你夫妇才得三朝。今夜元宵。宫中游玩。正是良辰美景。赏心乐事。谁知窣地里风波撇散。寻觅不见。不知落在天家。还落在人家。好不苦杀人也。<span class="科">十郎</span>苦杀小玉妻。你若落在天家。怕你不惯考问。娇滴滴的怎禁得摧挫。若落在人家呵。一发苦杀你了。<span class="科">哭介合</span></p>
        
        <p class="曲"><span class="牌">狮子序</span>他若是落天家。怕惊摇嫩蕊娇花。更灯阑紫陌。侠少豪华。<span class="夹白"><span class="科">六娘</span>若是恶少们懊着他呵。他性子不是金篦自刺。定向玉井头骨董一声了。</span>亏杀他捅轻狂。推薄幸。嗔阿母。骂檀郎。玉梅花下恶咨嗟。愁肠枨触。残月些些。</p>
        
        <p class="白">十郎。且待东窗曙了。去朝门外取消息。且在绣阁上坐等鸡鸣。<span class="科">做悲哭坐科女官灯笼小玉携箫上</span></p>
        
        <p class="曲"><span class="牌">粉蝶儿</span>玉烛归来。蚤已明星破夜。</p>
        
        <p class="白"><span class="科">扣门郑六娘十郎惊开科</span>呀。灯烛荧煌。原来郡主到也。<span class="科">宫官</span>圣旨到。跪听宣读。朕雅爱风谣。泛采奇秀。知陇西李益博学弘词。妻小玉复是霍王叔父之女。看灯失侣。畏行多露。巧拾璚箫。智能卫洁。朕甚嘉之。即撤华清宫凤烛。兼赐所拾璚箫一管。送归李益之宅。其谢本不必亲赍。附霍嗣王府进上。叩头谢恩。<span class="科">众拱手科十郎</span>留列位老公公老夫人一茶。<span class="科">众云</span>圣躬五鼓视朝。不敢久留。去也。请了。<span class="科">下介六娘十郎小玉相抱科六娘</span>儿着惊了。<span class="科">十郎</span>妻着惊了。<span class="科">小玉</span>天恩有幸。不曾着甚惊。一从相失了阿娘和十郎。内家传呼转急。怎生出得。走得慌呵。丹墀一跌。原来是管紫玉箫滑着。寻思计来。外间看灯人闹。都是少年游冶儿。纵出得宫门。不得清白还家。因此躲在殿西头。尽着穿宫拿去。拿到永巷娘娘宫中讯问。儿将父王名字并李十郎才学家世说起。那娘娘便相敬顺。引奏御前。恩赐玉箫凤烛。真是天恩难报。<span class="科">六娘十郎小玉合</span></p>
        
        <p class="曲"><span class="牌">一封书</span>喜片玉无瑕。乍分煇宝烛华。这皇恩有涯。逞风流出内家。香消侍女弹金炧。月冷归人湿绛纱。成佳话。转清华。帝子璚箫度晓霞。</p>
        
        <p class="白"><span class="科">六娘</span>十郎还与小玉去睡一睡。</p>
        
        <p class="落诗">丹穴惊飞双凤凰。<br />欢娱转作艳歌伤。<br />冲宵只避金吾贵。<br />破晓仍分玉烛光。</p>
        
        <h2 id=ch20 class="chapter"><span class="出题">第二十出　胜游</span></h2>
        
        <p class="白"><span class="科">樱桃上</span>意态精神画亦难。花枝实个好团栾。曲啭新声银甲暖。醅浮香米玉蛆寒。自家樱桃是也。郡主配了李十郎。把青儿赐了樱桃。乌儿赐了浣纱姐。正是白的对白的。乌的对乌的。只一件来。青儿性格伶俐知书。却被十郎使得东去西去。除了夜间。日间再不能勾同睡睡。到不如乌儿两口。镇日在灶前灶后诨耍。这也难怪。正是乖的走碌碡。赢得眼头熟。痴的不出屋。夜夜皮穿肉。俺看李郎和郡主。什么相偎相爱。为他还不曾除授官职。尽着闲缠。今又分付青儿。叫承奉们开了老殿下爷爷花园。打理裀褥床顿。以备游倦一时之憩。老夫人又教俺取了白玉碾花尊。盛了蒲桃新酿。剔红蝶几上安着蕖叶碗数十样。花𩝐玉菓。伺候郡主。一对儿早得行游者。</p>
        
        <p class="曲"><span class="牌">虞美人</span><span class="科">小玉上</span>楚腰蛴领团香玉。鬓叠深深绿。翠眉袋留恋他。年少。此时春态暗关情。</p>
        
        <p class="诵"><span class="牌">春光好</span>纱窗暖。画屏闲。亸云鬟。睡起四肢无力。半春关。　　<span class="科">樱桃</span>玉指翦裁罗胜。金盘点缀酥山。小姐呵。你交颈深心无限事。小眉湾。</p>
        
        <p class="白"><span class="科">小玉</span>樱桃。你说咱深心无限事。有什么事来。<span class="科">樱桃</span>郡主未遇李郎之时。俺伴着你打秋千。掷金钱。鬭鹌鹑。赌荔枝。抛红荳。捉迷藏。你眉儿长展展的快活。到遇了李郎。满了月来。只管守着李郎在纱窗里坐。也不与俺二人耍一耍。见你眉尖上长簇将起来。敢是着伤了。<span class="科">小玉</span>樱桃。你怎知道。俺做女儿时。由得自家心性。带了头花后。便使不得女儿性子了。做人浑家的。当得日夜迎欢送爱。却也不耐烦了。今日他要同游花园去。十数里路。俺怎走得。也只得勉强陪奉他。<span class="科">樱桃</span>郡主。怪道你常时更初一觉。睡到天明。自成了人后。夜里和李郎絮叨叨到四五更鼓。番来覆去。那里睡来。真个是成人不自在哩。<span class="科">小玉</span>不要闲话。问你酒台食格。俱要齐整。十郎将到。就要游去。</p>
        
        <p class="曲"><span class="牌">上林春</span><span class="科">十郎上</span>散帙余闲。摊书正满。明窗罅飘红点砚。正花冠鼓翼墙头。好是昼长人倦。</p>
        
        <p class="白"><span class="科">转身偎着小玉科</span>因卿狎态堪归画。惹我风心欲荡春。俺看几篇赋。临了几纸帖。身子便觉慵了。你与我同去游游园池山子。<span class="科">小玉</span>山子池上园中。迂曲有十数里。从容来去。要得昏黑。俺已分付浣纱乌儿在府伏侍老夫人。排备果酒。便好带蚤去。只是俺小鞋儿怕苔滑。要你作汉子的健节些。<span class="科">十郎</span>这是本等。樱桃。前到百花亭等着。俺们缓缓来。<span class="科">做行介</span>二月春来半。王家日渐长。柳垂金屋煖。花发玉楼香。呀。这就是花园洞口。好屈曲。好幽致。我和你慢慢行去。</p>
        
        <p class="曲"><span class="牌">画眉序</span>红径柳丝牵。洞口桃源香带转。正花柔玉暖。贪戏韶年。<span class="科">作低头入花园门介</span>碍钗翘侧度云蝉。<span class="科">作坠钗十郎拾与插介</span>坠红掌金虫细钿。苔痕屧印芳茸浅。暗穿花背人偷展。</p>
        
        <p class="白"><span class="科">小玉</span>十郎。你怎的说个偷展。<span class="科">十郎</span>前面有万春亭。百花深处无人。芳草细铺茵。俺和你不能忘情。<span class="科">小玉</span>说也可人。就到万春亭绕花行一会去。</p>
        
        <p class="曲"><span class="牌">黄莺儿</span>偷眼艳阳天。映朝姝沁彩烟。蒸霞炫日风和扇。香须慢飐。红心鬭展。浓窠弄压柔条颤。糁花钿。琼纤袖口。拈插鬓云偏。</p>
        
        <p class="白"><span class="科">十郎</span>好到了。这亭子上却有局脚床。金地褥。<span class="科">小玉</span>是俺叫青儿放在这里。只说你一个来游喜。在此昼睡一睡。今日俺同来。你不得睡了。把酒酌一杯。起去游玩。<span class="科">十郎</span>不妨睡睡去。<span class="科">小玉</span>羞杀人。<span class="科">进酒与十郎科</span>俺和你私祝花神。花神。愿护持俺夫妇百岁同春。<span class="科">饮十郎科十郎把酒饮玉科玉做醉科十郎扶玉坐科</span></p>
        
        <p class="曲"><span class="牌">四时花</span>仙酒醉婵娟。这肌儿脆。声儿颤。带笑花前。嫣然。斜簪抛出金缕悬。鹅黄画袴吹可怜。皱湘裙亸着眠。粉檀香润。拚骄恣妍。真珠几滴红上面。婀娜垂柳边。又不是看花人倦。护春柔酒晕。惹人闲绪花片。</p>
        
        <p class="白"><span class="科">玉作强对十郎科</span>不要你搂着人。俺自家行。<span class="科">十郎</span>你才间昏昏的。随俺摆布你了。<span class="科">小玉</span>俺还不带醒。<span class="科">樱桃</span>前面是华山。昆明池水。长安八水。登楼可见。郡主呵。这楼是老殿下起的。<span class="科">小玉</span>是了。叫做驻春楼。十郎夫。你看楼上好不精致。只是王孙去也呵。</p>
        
        <p class="曲"><span class="牌">皂罗袍带</span>十二彩鸾屏扇。恨鹊岩烟断。罨尽春山。浮沤绣涩画纶连。瑶星碧雾看宛转。花光玉洞。丹砂几年。华清绣领。王孙故园。佳人挟瑟。一似漳河怨。　　<span class="夹白"><span class="科">玉云</span>十郎夫。你只是不曾遇得父王呵。</span>招司马。进仲宣。晴窗检点白云篇。嚬红颊。数绿钱。高楼谁信与天连。</p>
        
        <p class="白"><span class="科">十郎</span>娘子。你不须悲咽。俺和你去假山子上走一走。<span class="科">下楼行科</span></p>
        
        <p class="曲"><span class="牌">解三酲</span><span class="科">十郎</span>叠春岑踦𨄅<a epub:type="noteref" href="#char06"><sup>注</sup></a>几转。一般的蔽日回云岫紫烟。金苔玉枝青偃蹇透窥窗玉女悬河。似青霞削出芙蓉瓣。又似巫峡潇湘对落猿。堪游衍。恨小山人去。缑岭音传。</p><aside epub:type="footnote" id="char06"><p>「⿰足区」</p></aside>
        
        <p class="白"><span class="科">小玉</span>说甚么巫峡潇湘。<span class="科">十郎</span>巫峡楚王会神女之处。潇湘是说虞舜学道入九嶷山。二妃不得相从。一似令尊父王学道入华山。令堂不得相从一般。<span class="科">小玉叹介</span>正是你说潇湘。君看水上竿竹。不是男儿泪染成。</p>
        
        <p class="曲"><span class="牌">浣溪沙</span><span class="科">行介</span>飏湘岑。簇兔园。银花水照得潺湲。笙箫慈媎对婵娟。相思有恨窥鸾遍。戛玲珑把金钗敲竹透歌泉。歌得好赌却金钱。</p>
        
        <p class="白"><span class="科">十郎</span>夫妻赌甚么金钱。<span class="科">小玉</span>赌夜落金钱花。<span class="科">十郎</span>就把夜合欢花当着金钱。<span class="科">小玉</span>你作竹枝词。俺作女儿接你。<span class="科">十郎</span>使得。<span class="科">打歌科十郎歌</span>赤绳千结<span class="科">小玉接</span>绊人深。<span class="科">十郎</span>越罗万丈<span class="科">小玉接</span>表长寻。<span class="科">十郎</span>杨柳在身<span class="科">小玉接</span>垂意绪。<span class="科">十郎</span>藕花落尽<span class="科">小玉接</span>见莲心。<span class="科">十郎</span>好个夫唱妇随。<span class="科">樱桃</span>前面是昆明池水。十郎郡主。有一两点催花雨到了。昆明池畔有老殿下弄珠亭。快走到那里。再饮几杯回去。<span class="科">十郎小玉快行介</span></p>
        
        <p class="曲"><span class="牌">乔合笙</span>镇催花雨点。镇催花雨点。勒暖氲寒。垂云一似浓鬟渲。水气花香风暗传。覆着同心扇。草丝薰软。翠茸茸毯着双弯蹍。绣墩金线。谩细织帘纹。熨浪痕穿花掠燕。回兰戏鸳。个人无赖娇波转。同行并着香肩。待到深庭院。褪却中衣绢。</p>
        
        <p class="白"><span class="科">小玉</span>到了弄珠亭坐地。十郎。你也尊重些。</p>
        
        <p class="曲"><span class="牌">琢木儿</span>狂耍婿。游戏仙。豆蔻图中春数点。<span class="夹白">十郎夫。你只管拥着人。弄皱奴花胜儿。</span>欢情态皱花呵展。<span class="夹白">俺在家中绣了几针领子。如今闲游呵。</span>绣工夫葡桃几线。<span class="夹白">却怎的</span>半踏长裙香迳远。<span class="夹白">十郎夫。也只是奉承你欢喜。你看这</span>欢杯对影分娇面。<span class="夹白"><span class="科">十郎</span>只管劝人酒。不听我讲话。<span class="科">小玉</span>你还讲闲话。那竹林外有人在作声。</span>好似青楼鲍四弦。</p>
        
        <p class="白"><span class="科">十郎</span>快唤一声鲍四娘。<span class="科">内作鸟声介</span>呀。没有人影。</p>
        
        <p class="曲"><span class="牌">玉交枝</span>沉沉深院。错呼人花林水边。<span class="夹白">小玉妻。你看那孔翠鸟儿都惊起了。</span>双飞翠点惊人见。丁香队里盘旋。<span class="夹白">你劝醉我。我还要醉你一醉。<span class="科">小玉作不饮笑嚼花科十郎</span>小玉姐。</span>你休要把郎拽住乔作悭。娇嗔要得人饶惯。新花蕊芳心咬残。戏捎莺回眸偷眄。</p>
        
        <p class="白"><span class="科">小玉</span>十郎夫。俺看你错爱奴家。忘其憔悴。只是一件。新人有时故。丈夫多好新。绿衣白华。自古所叹妾闻得昔有华山畿祝英台二女。一感生情。便同死穴。况贱妾因缘奉君。砥砺磐石之心。有如皎日。但足下有四方之志。兼是陇西士族。乱定而归。定寻名对。华落理必贱。谁得怨君。但私愿耿耿。窃有请于君前。<span class="科">十郎</span>愿领教。<span class="科">小玉</span>妾年十八。君年二十。愿君待三十岁。是妾年二十八矣。此时足下改聘茂陵。永抛苏蕙。妾死无憾矣。<span class="科">十郎</span>说那里话。卿非卓女。生非窦滔。一代一双。同室同穴。<span class="科">小玉</span>这也难料。只是暂时笑语呵。</p>
        
        <p class="曲"><span class="牌">玉胞肚</span>愿侍十年欢嬿。尽着这红娇翠鲜。碎心情眉角相偎。趁光阴透体交眠。<span class="夹白">夫妇人过了二十八九呵。</span>怕得海棠香晚。宝簪敲折凤辞弦。梦里湘云过雨痕。</p>
        
        <p class="白"><span class="科">十郎</span>你不须闲想。小生这点中心呵。</p>
        
        <p class="曲"><span class="牌">玉山颓</span>你精神桃李。红抺肚温香腻绵。惹娇音春思无边。衬轻躯著处堪怜。佳人绝世。更甚名花堪羡。薄幸教天谴。负青天。年年春病到身边。</p>
        
        <p class="白"><span class="科">小玉</span>十郎。奴家蹙金指盒儿里。有乌丝栏纸数枚。绿沈管笔。螺子墨。你可写下数句。作奴终身之记。你他日宦游去。妾见所题。如见我夫矣。<span class="科">十郎</span>使得。<span class="科">樱桃取纸笔介十郎</span>妻。你看昆明池上。刻有牛郎织女。就对此为盟。题上几句。<span class="科">诗云</span></p>
        
        <p class="诗">合影连心。昆明池馆。<br />织女临河。仙郎对岸。<br />地老天荒。海枯石烂。<br />永劫同灰。无忘旦旦。</p>
        
        <p class="白"><span class="科">小玉</span>谢了。<span class="科">小玉拜谢介</span></p>
        
        <p class="曲"><span class="牌">川拨棹</span>承相盼。<span class="夹白">十郎夫。</span>这香火情何限。怕只怕笺梅字殷。怕只怕笺梅字殷。道得个海枯石烂。不争你侨啜赚。谩将牢这话难。</p>
        
        <p class="白">李郎。你定了这段誓盟。也不枉了伴你一游。看看日势向晚。<span class="科">樱桃</span>这有一条路。傍着猿岩鹊渚。回去不远。<span class="科">归科</span></p>
        
        <p class="曲"><span class="牌">忆多娇</span>春色黯。香径晚。挂猿枝袅袅啼翠峦。紫阁岫。日犹悬。玉女峰前云半卷。花叶芊眠。花叶芊眠。忙归去栖乌暗喧。</p>
        
        <p class="白"><span class="科">玉作跌十郎扶起科</span>有俺丈夫在此。带月而行。未为不可。着甚干忙。跌了腿子。绽了鞋儿。起来慢慢行。月上了。</p>
        
        <p class="曲"><span class="牌">月上海棠</span>莲三寸。重台小样红编绽。怕逗了朱门。半约花关。这一番游满春山。较添得许多娇眼。人影散。花月下。樱桃的叩响铜镮。</p>
        
        <p class="白"><span class="科">作开门浣纱持烛开门进科小玉</span>老夫人睡未。<span class="科">浣纱</span>整了酒在内堂相待。请进去。</p>
        
        <p class="曲"><span class="牌">尾声</span>情展转。兴多般。一帘花影上阑干。<span class="夹白"><span class="科">小玉</span>夫。俺陪你饮了酒。再来玩月。</span>好看春庭夜合欢。</p>
        
        <p class="落诗">轻风绰袂翠鬟偏。<br />红璧春灯艳绮筵。<br />今宵且自萦衾带。<br />明日追陪度管弦。</p>
        
        <h2 id=ch21 class="chapter"><span class="出题">第二十一出　及第</span></h2>
        
        <p class="曲"><span class="牌">天下乐</span><span class="科">文武官上</span>玉署金钤紫禁通。芙蓉晖映凤凰宫。三山日色黄图外。四海云光绿字中。</p>
        
        <p class="白">列位请了。今日乃殿试放榜之日。圣旨亲点了陇西名士李益为状元。特许入太极殿朝见。想天下士子都在五凤门外恭候。</p>
        
        <p class="曲"><span class="牌">卜算子</span><span class="科">十郎上</span>鸾凤绕身飞。五色祥云递。姓字先传帝主知。唱彻龙颜喜。</p>
        
        <p class="白"><span class="科">内官上云</span>圣旨已到。皇帝诏曰。昔睿后筌期。渊匠宰器。虽道泛胥卢。化参炎皥。犹复高登侧隐。显序光畴。用叶斟调。嗣辉珉检。上智中主。咸遵此术。朕膺鸿历。报永龙浑。空知救质以文。未获止戈为武。是用登进多士。论文武张弛之策。子大夫各获展尽。慰朕虚怀。今赐汝五百名出身。其第一名李益。朕久讽其弘词。渥其芳誉。可特入太极殿前谢恩。授翰林供奉。即日赴玉堂上任。五日之后。着往朔方参丞相杜黄裳军事。中书省写敕与他。<span class="科">谢恩介出朝门行介</span></p>
        
        <p class="曲"><span class="牌">滴溜子</span>圣天子。圣天子万寿临轩。春官的。春官的八柱擎天。人中选出神仙。总送上蓬莱殿。宫袍赐宴锦桃花。曲江排比醉春筵。</p>
        
        <p class="曲"><span class="牌">前腔</span>笑从前。笑从前文章几篇。高头院。高头院毷氉打遍。曲里珠帘尽卷。还认得都知面。红笺一片桂花香。今宵热赶在谁边。</p>
        
        <p class="曲"><span class="牌">尾声</span>铃索一声花满院。这清高富贵无边。多和少留些故事与人传。</p>
        
        <p class="落诗">桂林春殿一枝新。<br />满路青云属后尘。<br />莫道杏园香色晚。<br />当筵还作探花人。</p>
        
        <h2 id=ch22 class="chapter"><span class="出题">第二十二出　惜别</span></h2>
        
        <p class="曲"><span class="牌">番卜算</span><span class="科">十郎上</span>春色暗蓬莱。紫陌朝初下。玉堂铃索动边愁。宝剑悲离匣。</p>
        
        <p class="诵"><span class="牌">浣沙溪</span>御宿高花满桂林。令君香暖出衣襟。玉池仙篆正堪临。　　羌笛无端催折柳。蜀窠还用绣林禽。一心人缱一人心。</p>
        
        <p class="白">自家李十郎。名魁多士。官拜词林。因朔方兵火未净。着丞相杜黄裳行边。诏下官参彼军事。喜得石子英又中了武状元。花敬定昨日有表奏请边头效用。尚子毗亦表奏西归。已叫青儿去中书讯问圣旨怎生发落。<span class="科">青儿上</span>漏长丹凤阙。花满白云司。老爹。朝报在此。<span class="科">十郎看朝报介</span>呀。二月十六日。吏部一本。为经略松潘事。西川缺节度使。仍推骁骑卫将军花卿。奉圣旨有点。十七日。兵部一本。为经略陇西吐蕃事。推武状元石雄。奉圣旨有点。十八日。礼部一本。为朝正侍子归番礼仪事。奉圣旨光禄寺赐宴。翰林院撰答番书。呀。俺去朔方参军。我三个朋友也都四方分散了。后会不知何时。可伤怀也。青儿。你去打听三位老爷几时起程。<span class="科">青儿</span>圣旨教该部星夜打发起程。才间小的在御道上遇着他三家门干。说三位老爷就到俺府中告别了。<span class="科">十郎</span>这等快备酒筵。</p>
        
        <p class="曲"><span class="牌">夜游朝</span><span class="科">花卿石子英尚子毗上</span>名胜翩联西北去。时难驻离思愁余。玉镂衢鞍。花明擂剑。皎日寸心相许。</p>
        
        <p class="白"><span class="科">相见介</span>经春共游息一旦名联翩。莫论行近远。终是隔山川。<span class="科">十郎</span>花敬定节度去松州。尤在内地。石子英去陇西。正是吐番蹂践之地。尚子毗亦复西归吐番。不知何年再朝中国。天涯兄弟。一旦分飞。可为怆然。<span class="科">花卿</span>尚君西归。终有南来之日。石子英年壮立功。周旋尚早。只有老夫日暮途远。恐当没齿边陲。星星白发。无相见期矣。<span class="科">十郎</span>老节度钓渭飞熊。伏波跃马。终当奏凯还朝。只是暂别惊心。相为耿耿耳。石子英。仗君威灵。恢复陇西。先君神道。伏乞除扫。尚子毗。倘有信使。幸赐题书。下官明后日参军朔方。关山劳险。未卜前途。男儿亢壮。勉力功名。别酒离歌。且尽今日。<span class="科">花石尚</span>征轩有色。杯酒无心。<span class="科">十郎</span>勿谓一杯酒。明日难重持。青儿。看酒。<span class="科">青儿</span>桃花嘶别路。竹叶满离尊。禀老爷。酒到。<span class="科">把酒介</span></p>
        
        <p class="曲"><span class="牌">皂罗袍</span>别酒寸肠裁系。送将军远戍。侍子遥归。红亭一路羽旗飞。参差色映桃花水。<span class="科">合</span>黄山路绕。青骊去迟。呼俦戒旅。伤心此时。今朝撇下河梁袂。</p>
        
        <p class="曲"><span class="牌">前腔</span>蚤是销魂别去。似猿断三声。鹤回五里。关山迢递本难期。兼之荡子多留滞。<span class="夹白">俺四人呵。<span class="科">合</span></span>弓调鹊血。刀寒䴙鹈。边头意气。峥嵘为谁。条支再睹西王使。</p>
        
        <p class="白"><span class="科">尚子毗</span>十郎。你说条支再睹西王使。是望俺重到中国了。岂知小弟之意。留恋泰华。只是为使臣的义当反命。俺到国中多隐居昆仑山下。不婚不宦。恐不得重与三兄相闻了。<span class="科">十郎</span>子毗虽有泰华昆仑之兴。只怕吐番王不许。强欲相屈。子毗那可归山。昔驹支由余显迹西戎。子毗正当出劝戎王。安边保国。何得痼疾山林。高眠不救乎。<span class="科">尚子毗</span>谨领。罢酒了。<span class="科">十郎</span>下官还要送别延秋门外。<span class="科">送别介</span></p>
        
        <p class="曲"><span class="牌">香柳娘</span>送征人泪滋。送征人泪滋。流尘叠骑。飘霞乱日翻红斾。把心旌顿飞。把心旌顿飞。佳期后命催。闲敲唾壶碎。<span class="科">合</span>听边头笛吹。听边头笛吹。折柳题梅。封书好寄。</p>
        
        <p class="曲"><span class="牌">前腔</span>忍登临送归。忍登临送归。胡天汉地。长安晓日空回袂。暖春云雁飞。暖春云雁飞。离声怯路岐。乡心转嘹唳。<span class="科">合前</span></p>
        
        <p class="白">别了罢。<span class="科">拜介</span></p>
        
        <p class="曲"><span class="牌">尾声</span>陌暖春烟醉柳丝。叫不住嘶尘别骑。还记取长乐疎钟夜半时。</p>
        
        <p class="白"><span class="科">花石尚下十郎吊场</span>青儿。回去罢。你看三位去。有俺相知送他。明日俺行。没有三位老爷送俺。想起功名。都有踦𨄅<a epub:type="noteref" href="#char06"></a>别离之苦。<span class="科">合</span></p>
        
        <p class="曲"><span class="牌">前腔</span>惹春风鬓丝。惹春风鬓丝。南来北去。飘风泊浪宁由自。信人生马蹄。信人生马蹄。愁杀路傍儿。红尘蔽千里。要封侯怎的。要封侯怎的。卖药修琴。浮生一世。</p>
        
        <p class="落诗">万里鸣沙拥战尘。<br />轻弓短剑出西秦。<br />征衫已带青羌色。<br />别泪还持送故人。</p>
        
        <h2 id=ch23 class="chapter"><span class="出题">第二十三出　话别</span></h2>
        
        <p class="曲"><span class="牌">步步娇</span><span class="科">郑六娘上</span>红焦抱泣回云帐。谩银泥印仙掌。香云结梦长。小玉窗前。夭桃叶上。倚得婿为郎。轻鸳怕得风摇飏。</p>
        
        <p class="诵"><span class="牌">谒金门</span>留不得。留得也应无益。花院月窗春瑟瑟。娇娥回袂泣。　　乍团栾。底抛掷。柳色灞桥明日。忍看鸳鸯三十六。孤鸾还一只。</p>
        
        <p class="白">自家郑六娘是也。女儿小玉。招得李十郎。中了春榜第一。官拜翰林。正是才郎美女。一代无双。却才翰林上任了。便差去朔方参杜相国军事。俺听得朔方之地。西边是吐番。西北边是回纥。这两国回子。争战往来。常在朔方。十郎去到那地。兵机劳险。好愁杀老身。又不敢说与小玉。怕惊了他。只得办治酒肴。与小玉明日送行。樱桃那里。<span class="科">樱桃上</span>拂匣看离剑。开箱叠战衣。老夫人有何分付。<span class="科">六娘</span>李老爷明日行。可收拾酒肴。今夜老身与他话别。明日郡主送行。<span class="科">樱桃</span>理会得。<span class="科">六娘</span>李老爷和郡主在那里。<span class="科">樱桃</span>在红楼上叙别。好不悲啼哩。<span class="科">六娘悲介</span>我的儿呵。</p>
        
        <p class="曲"><span class="牌">醉扶归</span>合欢衾覆着才停帖。连心花结得好周遮。踹双丝半步不离些。乱花风摆亚金泥蝶。李郎便是李轻车。关山点破香闺月。</p>
        
        <p class="白"><span class="科">樱桃</span>老夫人。李老爷去。俺的青儿夫也去了。<span class="科">啼介</span></p>
        
        <p class="曲"><span class="牌">前腔</span>公母笋嵌着没凹凸。牝牡铜铸得没歪邪。<span class="夹白">那乌儿呵。</span>𦟈𦝀<a epub:type="noteref" href="#char07"><sup>注</sup></a>的做了管家爷。<span class="夹白">俺青儿呵。</span>俏乖哥转眼将人撇。<span class="夹白">今后呵</span>门儿㧁着暗咨嗟。烛心点着生疼热。</p><aside epub:type="footnote" id="char07"><p>「⿰月害」「⿰月奈」</p></aside>
        
        <p class="曲"><span class="牌">尾声</span>男儿意气本骄奢。怎顾得俺香娃小姐。只落得画眉楼上远山遮。</p>
        
        <p class="白"><span class="科">樱桃</span>酒筵已齐备了。请老夫人且与李老爷郡主欢饮今宵。<span class="科">六娘</span>樱桃。怎得欢畅来。正是。</p>
        
        <p class="落诗">门楣新结好郎君。<br />撇下朝云送阵云。<br />今夜红槽千滴酒。<br />明朝送泪湿罗裙。</p>
        
        <h2 id=ch24 class="chapter"><span class="出题">第二十四出　送别</span></h2>
        
        <p class="曲"><span class="牌">卜算子</span><span class="科">小玉樱桃上</span>匝馆暗高枝。滚地飞柔絮。无端燕羽欲差池。薄幸成离绪。</p>
        
        <p class="白"><span class="科">河传</span>春伴花暖。离情不管。浥透青衫。雨余香汗。草草送别沟头。层波入鬓流。金船满捧盈盈泪。将人妮。魂随到千里。想正骖去也。更回首东风。恨应同。樱桃。俺今日到霸桥驿送十郎。却蚤肠断也。</p>
        
        <p class="曲"><span class="牌">前腔</span><span class="科">众拥十郎上</span>碎语杂娇啼。半隔纱窗雾。海棠红露湿胭脂。泪尽人何处。</p>
        
        <p class="白">梁园初罢雪。楚岫正为云。谁道淮南客。翻从塞北军。左右。车骑停在霸桥驿外。待夫人饯酒毕了起行着。<span class="科">相见介十郎</span>有劳郡主远送。老夫人到不曾来。<span class="科">小玉</span>家堂从后就到了。十郎夫。今日虽然壮行。难教妾不悲怨。听妾半词。写阳关之思。看酒来。</p>
        
        <p class="曲"><span class="牌">北寄生草</span>一曲阳关泪。朱弦迸玉壶。江干桃叶凌波渡。汀洲草碧离情暮。霸桥柳色愁眉妒。纤腰倩作绾人丝。可笑他自家飞絮浑难住。</p>
        
        <p class="白"><span class="科">十郎</span>岂无闺秀情。仗剑为功名。今日愁肠断。阳关第四声<span class="科">小玉</span>还是无情。阳关第一声也可肠断了。再进酒。</p>
        
        <p class="曲"><span class="牌">前腔</span><span class="科">小玉</span>绣褶残金缕。偎红叠锦氍。衾窝宛转春无数花心历乱魂难驻。阳台半霎云何处。起来鸾袖欲分飞。问才郎是谁断送春归去。<span class="科">十郎长吁低头科</span></p>
        
        <p class="曲"><span class="牌">前腔</span><span class="科">小玉</span>绿惨花愁语。红颦柳怯舒。春纤乱点檀霞注。明眸谩蹙回波顾。长裙皱拂行云步。送君南浦恨何如。想今宵相思有梦欢难做。</p>
        
        <p class="白"><span class="科">十郎</span>再奏一曲。便分手了。<span class="科">小玉</span></p>
        
        <p class="曲"><span class="牌">前腔</span>懒拂鸳鸯柱。空连翡翠襦。芙蓉帐额春眠度。茱萸带眼愁宽素。红兰烛影香销炷。画屏山障彩云图。到如今蘼芜怕作相逢路。</p>
        
        <p class="白"><span class="科">十郎</span>有甚相赠。<span class="科">小玉</span>更有泪珠儿千万串。可将袖来承着。</p>
        
        <p class="曲"><span class="牌">前腔</span><span class="夹白"><span class="科">十郎</span>这泪呵。</span>慢颊垂红缕。娇啼。走碧珠。冰壶迸裂蔷薇露。阑干碎滴梨花雨。鲛盘溅湿红绡雾。层波泪眼别来枯。这袖呵班枝染尽双璚筯。</p>
        
        <p class="白">十郎也下些泪。着妾袖上。<span class="科">十郎</span>丈夫非无泪。不洒妇人衣。<span class="科">玉作恼科</span>好狠心的夫也。<span class="科">十郎</span>妻。俺丈夫的眼泪在肚里落。</p>
        
        <p class="曲"><span class="牌">前腔</span>俊语闲枨触。回肠转辘轳。<span class="夹白">俺去后呵。一个人睡。不要着寒了。</span>双丝袜腹轻轻束。连心腰彩柔柔护。沾身衬褥微微絮。分明残梦有些儿。睡醒时好生收拾疼人处。</p>
        
        <p class="白"><span class="科">小玉</span>听这话。想不是轻薄的。只是眼下呵。</p>
        
        <p class="曲"><span class="牌">解三酲</span>绣屏空莺残月午。芳枝亚蝶展红疎。捍拨双盘金凤语。无聊处。赠花须。输他塞北颜如玉。也寄云中锦字书。新人故。一霎时眼中人去。镜里鸾孤。</p>
        
        <p class="曲"><span class="牌">前腔</span><span class="科">十郎</span>别鸳闺催残雁柱。临鸟道绣出蝥弧。一曲颦蛾低翠羽。沟头水。立须臾。三春别恨调琴里。一片年光揽镜初。功名苦。只落得青楼薄幸。锦字支吾。</p>
        
        <p class="白"><span class="科">小玉</span>十郎几时归。望杀人也。</p>
        
        <p class="曲"><span class="牌">前腔</span>望边头瓜期未数。登陇首榆塞平铺。云骑东方频盼取。金匝匼。锦模糊。千回蝶帐花无主。万里萧关妾有夫。芳年误。待趁作江南旅雁。蓟北双凫。</p>
        
        <p class="白"><span class="科">十郎</span>从此别了。</p>
        
        <p class="曲"><span class="牌">前腔</span>送征夫夕阳花坞。归思妇夜月椒图。绮席朱尘笼翠户。银屈恤。紫流苏。行云谩惹相思树。香泪还穿九曲珠。佳期负。小心着桐花覆凤。桂叶啼乌。</p>
        
        <p class="白"><span class="科">六娘上</span>玉剑花前别。金杯马上倾。由来多意气。今日是功名。十郎。你夫妇们好索放。征车催得忙了。将酒来。老身送上马。</p>
        
        <p class="曲"><span class="牌">前腔</span>劝仙郎联骖上路。看娇女撇袂中途。月露光阴等闲度。休回首。莫踌躇。侯封绝塞奇男子。身是当门女丈夫。旌旗竖。早趁着牙璋凤节。绣幕麟符。</p>
        
        <p class="曲"><span class="牌">前腔</span>唱骊驹敲残羯鼓。鞭云骑抝折珊瑚。紫雾黄云生古戍。𣉋<a epub:type="noteref" href="#char08"><sup>注</sup></a>红鹫。捣玄菟。西飞陇客啼鹦鹉。南翥闺人舞鹧鸪。兼程赴。稳看着龙庭捷奏。麟阁名图。</p><aside epub:type="footnote" id="char08"><p>「⿰日要」</p></aside>
        
        <p class="曲"><span class="牌">鹧鸪天</span><span class="科">拜别科</span>红亭别酒话踌躇。走马怜君万里途。但愿封侯龙额贵。不妨中妇凤楼孤。<span class="夹白"><span class="科">众拥十郎下</span>请了。回去罢。<span class="科">下作呼拥科六娘小玉留小玉</span>娘。</span>他千骑拥。万人呼。<span class="科">六娘</span>富贵英雄美丈夫。<span class="夹白"><span class="科">内扮千户官走上跪介</span>状元爷前面饮六部老爷饯酒。着千户拜上郑老夫人状元夫人。请及早回府去。<span class="科">六娘</span>劳了。好生伏事老爷路上。<span class="科">小玉</span>千户官。有两句话说与状元。</span>关河到处休离剑。驿路逢人数寄书。</p>
        
        <p class="落诗">征骖一曲坐离亭。<br />唱到阳关柳色青。<br />但有红尘催别袂。<br />那怜玉筯掩空屏。</p>
        
        <h2 id=ch25 class="chapter"><span class="出题">第二十五出　征途</span></h2>
        
        <p class="曲"><span class="牌">金钱花</span><span class="科">卒子上</span>渭城朝雨阳关。渭城朝雨阳关。轮台古月阴山。轮台古月阴山。鸣笳叠鼓度西番。腰锦緁。跨雕鞍。持节去。凯歌还。</p>
        
        <p class="白">兵部差俺送李参军老爷去朔方。想李老爷已到来。</p>
        
        <p class="曲"><span class="牌">满庭芳</span><span class="科">十郎上</span>细柳红营。长杨绿榭。画桥水树阴团。玉堂年少。何事拂征鞍。为问绿窗惆怅。青衫湿袖口香寒。留不得。霸陵高处。犹自望长安。</p>
        
        <p class="白">城头日出使车来。古戍花深马埒开。忽听鸣笳兼画角。声声思入古轮台。恨杀陌头杨柳色。绾定青衫留不得。思妇空啼渭水南。征夫早向交河北。昨日小玉姐送我至霸桥。折柳而别。萦我心曲。符敕限紧。不得淹迟。只得把芳情撇下。左右。号令整齐。队仗已完未。<span class="科">卒子应科十郎</span>便上路去。</p>
        
        <p class="曲"><span class="牌">朝元歌</span>风氲马尘。晓色笼骖靷。河滨彩轮。渌水随流轸。黑队奔蛇。文旌画隼。电转星流一瞬。沓鼓扬钲。南庭朔方知远近。草色伴王程。皇华送使臣。<span class="科">合</span>游缰带紧。早趁封侯鹊印。</p>
        
        <p class="曲"><span class="牌">前腔</span><span class="科">卒子上</span>高阙长城隐隐。星鋋拨阵云。月羽照花门。谷口旗回。烽亭树引。转向交河上郡。叠骑逡巡。蜚翘插书无定准。饮马断河津。翻麾拂塞尘。<span class="科">合前</span></p>
        
        <p class="曲"><span class="牌">前腔</span><span class="科">十郎</span>回首长安日近。东方送使君。南陌恨闺人。雪岭燕支。云台玉粉。去住此情难问。短剑防身。胡沙雕颜吹旅鬓。荡子去从军。恩荣变苦辛。<span class="科">合前</span></p>
        
        <p class="曲"><span class="牌">前腔</span><span class="科">卒子</span>陇上谩寻芳信。顾恩不顾身。无用想罗裙。戍逻笳鸣。关山笛引。不管梅花落尽。气色河源。天街旄头犹未陨。长笑立功勋。边头曲米春。<span class="科">合前</span></p>
        
        <p class="落诗">但晓鸣珂入紫薇。<br />谁知戈甲度春晖。<br />相如谕檄西南去。<br />禁苑何人待猎归。</p>
        
        <h2 id=ch26 class="chapter"><span class="出题">第二十六出　抵塞</span></h2>
        
        <p class="曲"><span class="牌">齐天乐</span><span class="科">杜黄裳上</span>芙蓉绛阙朝元山。玄绿绶曾调珍铉。鳷鹊观前。麒麟阁上。丽日黄图赤县。金戈昼偃。看神兵按垒。贵相行边。武帐文𣗽<a epub:type="noteref" href="#char09"><sup>注</sup></a>。玉关花舞大唐年。</p><aside epub:type="footnote" id="char09"><p>「⿰木「⿳𠂊𠔿比」」</p></aside>
        
        <p class="白">明堂太乙度飞军。身是三朝旧相臣。剩有丹书藏虎豹。非贪白首画麒麟。自家杜黄裳。表字遵素。京兆万年县人也。早中词科。从汾阳王子仪佐镇朔方。历事代德顺宗三帝。复事今上。官拜检校司空。同中书门下平章事。身叨上相。首赞中兴。东翦青齐。南平淮蔡。北安银夏。西循晋绛。诏封邠国公。食邑万户。皇朝故事。宰相行边。圣上以老夫曾历朔方。分牙建府。近闻敕送新科状元李益。来此参军。已到受降城外安歇。想今晨进见。虽则鸳行未进。实衔凤敕旬宣。敢恃崇班。宜从盛礼。听事官。李爷到门首未。<span class="科">听事官</span>已到门上候见。<span class="科">黄裳</span>请见。</p>
        
        <p class="曲"><span class="牌">生查子</span><span class="科">十郎上</span>燕支锦欲燃。马色尘初倦。相府动珠衡。帅幕开红荐。</p>
        
        <p class="白"><span class="科">相见拜介十郎</span>开府先朝杰。<span class="科">黄裳</span>参军出众才。<span class="科">十郎</span>荣华卿月好。<span class="科">黄裳</span>珍重使星来。<span class="科">十郎</span>气色归元宰。<span class="科">黄裳</span>文章落上台。<span class="科">十郎</span>长城方借重。<span class="科">黄裳</span>看汝画云台。<span class="科">黄裳</span>久闻李状元玉堂仙品。何缘紫塞参军。<span class="科">十郎</span>朝廷以丞相上公。屈尊临塞。敬遣下官仰瞻颜色。聊备记室之司。敢缀参军之役。平生仰相公威名呵。</p>
        
        <p class="曲"><span class="牌">琐窗郎</span>佐皇朝凤沚龙躔。近三台尺五天。青槐绕阁细柳传边。看飞熊绣帽。投壶羽扇。<span class="科">合</span>文昌武库参华选。销金甲太平无战。</p>
        
        <p class="白"><span class="科">黄裳</span>老夫拖金报主之身。衣锦归田之日。如参军青年才子。玉署仙人。皇上钦迟。苍生仰爱。老夫残年。方当见托。</p>
        
        <p class="曲"><span class="牌">前腔</span>爱仙郎玉态华年。步青云出紫烟。文章献纳。姓字香传。更借筹喻檄。请缨乘传。<span class="科">合前众军官参见科</span></p>
        
        <p class="曲"><span class="牌">前腔</span>镇河源九曲三边。插旌旗满塞垣。<span class="夹白">军府虽多。谁似俺府。中军是宰相。参军是状元。</span>黄扉贵品。紫禁名贤。看金泥诏下。玉门春遍。<span class="科">合前黄裳</span></p>
        
        <p class="白">状元。明日老夫伴足下出塞一游。</p>
        
        <p class="曲"><span class="牌">前腔</span><span class="科">合</span>动金麾都护临边。哨烧羌猎左贤。黄云气色。紫电风烟。把卢龙径断。白狼歌献。<span class="科">合前黄裳</span></p>
        
        <p class="白">听事官。送李爷去属国府衙门住着。打理公堂宴。</p>
        
        <p class="曲"><span class="牌">尾声</span>才人书记本翩翩。今日春光生组练。不教烽火照甘泉。</p>
        
        <p class="落诗">金戈未偃不言家。<br />弦管纷纭杂暮笳。<br />关山海上飞明月。<br />乡思天边梦落花。</p>
        
        <h2 id=ch27 class="chapter"><span class="出题">第二十七出　幽思</span></h2>
        
        <p class="曲"><span class="牌">虞美人</span><span class="科">樱桃小玉上</span>锦莺啼碎落花风。睡软金泥凤。浅眉微敛注檀轻。一奁春絮残梦悔多情。</p>
        
        <p class="诵"><span class="牌">菩萨蛮</span>玉钗风动春幡急。海棠浓露胭脂泣。香阁掩芙蓉。画屏山几重。　　照花前后镜。花面红相映。何处最相知。羡他初画眉。</p>
        
        <p class="白">樱桃。十郎新婚一月。送别从军。无情无绪。等闲又是杜鹃时节。好天气困人也。</p>
        
        <p class="曲"><span class="牌">好事近</span>风日洗头天。颓鬟半压香肩。宝檀消篆。怪飞丝袅雾撩烟。可怜。为甚暗撚金线。春过了宝花阑前面。会心人儿去远。便看花满眼。镇日无言。</p>
        
        <p class="白"><span class="科">樱桃</span>少女少郎。相乐不忘。恰待好处。又蚤撇下。你是聪明人。且自消遣。</p>
        
        <p class="曲"><span class="牌">锦缠道</span>小婵娟。是天家快活神仙。尽红笙玉串隐花丛。把萧娘送上秋千。还做作百般消遣。怎只为断红裙片。心乱落花前。<span class="科">背介</span>粉腰香［⿰⺼⿸尸⿹𠃌力］惯了着人怜。<span class="科">回介</span>想着教人缱。侧身儿委的是难眠。</p>
        
        <p class="白"><span class="科">小玉</span>正是了。俺当初做女孩儿。早帖着绣窝儿睡也。不省得孤另。长笑女伴们害相思的。如今到俺了。<span class="科">樱桃</span>一时着他惯了。久后较可。<span class="科">小玉</span>怕转要相思。</p>
        
        <p class="曲"><span class="牌">锦廷乐</span>往常间无愁怨。看春也寻常遍。怪他行怎会相思。恰如今到了侬边。怎由人愿。把些阑干十二。做了关塞三千。<span class="科">合</span></p>
        
        <p class="曲"><span class="牌">古轮台</span>两青年。合欢新展对文钱。逗衣煤润香篝浅。乳禽偷眄。海棠红颤。到如今惜与金鞭。不曾留恋。青衫事业。怎教长抱翠窝眠。报海西天远。起从今夜。雨回廊朝云别院。爱月移琴。羞花却扇。独自怨啼鹃。何时见。消洒翠花钿。</p>
        
        <p class="曲"><span class="牌">尾声</span>燕支难道去经年。且讨个平安信便。<span class="夹白"><span class="科">小玉</span>樱桃。待要保护十郎平安。有何仙宫道院。去烧些香也。<span class="科">樱桃</span>杜秋娘在西王母观。四月十五日王母娘娘生日。好去烧香排遣。<span class="科">小玉</span>临期请老夫人同去。<span class="科">樱桃</span>理会得。</span>心字香烧一炷烟。</p>
        
        <p class="落诗">春空游鸟半藏云。<br />春尽香闺恋绣纹。<br />误使春风调笑妾。<br />不胜春瘦为思君。</p>
        
        <h2 id=ch28 class="chapter"><span class="出题">第二十八出　夷讧</span></h2>
        
        <p class="曲"><span class="牌">一枝花</span><span class="科">吐番王上</span>香秔白兰路。柽柳逻逤渡。枪槊大帜也三门竖。虎带鹰冠。甲士连巫祝。宝楯护。高台鼓。<span class="夹白">俺</span>冒结朝霞。袍穿铁褐。剑荧金缕。</p>
        
        <p class="白">天骄云幕动金微。沙碛年年卧铁衣。白草城中春不入。黄花戍上雁长悲。自家吐番彝太赞普是也。俺国东连隽茂凉松。西陷龟兹疎勒。南至婆罗。北抵突厥。地方万余里。人马数十万。土多金宝。户有诗书。拥绝河西。并吞回纥。如今避夏臧河。壮心不快。不免扫帐南侵。俺国有中书令尚绮心。智计可资。请来与他商量一回。</p>
        
        <p class="曲"><span class="牌">粉蝶儿</span><span class="科">绮心上</span>捻椀毡盘。共醉駝蹄酥酪。</p>
        
        <p class="白">胡马新裁绿玉鞍。战罢沙场月色寒。城头铁鼓声尤振。匣里金刀血未干。自家吐番中书尚绮心是也。赞普有召。不免进见。<span class="科">赞普</span>中书令。涉夏以来。牙帐高悬。不曾一向中原。取得片地。又可恨回纥小虏。倚着唐朝旧亲。不来降服俺国。意欲卷帐南侵。分旗北指。于中书意下何如。<span class="科">绮心</span>春间叔父尚子毗充朝正侍子。从中国还时。说中国民和岁乐。主圣臣忠。朔方军府是老臣杜黄裳。此人首赞中兴。练习时变。参军是新翰林李益。此人军钤羽檄。才思如飞。要害连营。东西策应。俺国侵之。恐难得志。陇西地方。旧入俺国。近来打听得唐朝用个石雄。字子英。向陇西经略。此人翘关曲踊。晓畅兵机。陇西部落。多无固志。只有松州近蜀。地土丰华。守将花卿。其人已老。似可图也。回纥地方被俺国占。十失其七。俺国之计。不如羸师匿马。徙帐西行。唐朝闻之。只说俺国无南侵之志。定是收回朔方将相。待秋深之后。方可议兵。<span class="科">赞普</span>似你叔父尚子毗所说。唐朝一发攻取不得了。尚子毗在中国半年。想知得中国事情。俺如今就要叫他为元帅。去攻打唐国。于中书心下何如。<span class="科">绮心</span>叔父尚子毗。此人涉览天文。厌绝人事。一自唐朝使还。归去羊同。筑室昆仑山下。不婚不宦。无意于时。赞普要用他时。须待秋深。亲去聘他。方来赴命。<span class="科">赞普</span>有理有理。且先发大将论恐热攻打松州。待秋深俺亲过羊同去聘尚子毗。</p>
        
        <p class="曲"><span class="牌">红绣鞋</span>想爰剑豪杰秦华。想爰剑豪杰秦华。乌孤占断羌婼。乌孤占断羌婼。开枹罕。战允衙。通跋布。走瓜沙。还起用。赞心牙。</p>
        
        <p class="白"><span class="科">赞普</span>中书就点起三万人马。着论恐热去围松州。<span class="科">绮心</span>理会得。</p>
        
        <p class="曲"><span class="牌">前腔</span>俺赞普气拥山河。俺赞普气拥山河。中书智弄干戈。中书智弄干戈。飞金箭。走零波。齐擂鼓。响吹螺。驱汉婢。打羌歌。</p>
        
        <p class="落诗">大国河源星宿流。<br />旄头今夜照西州。<br />秦儿谩奏关山曲。<br />阿滥声中入破愁。</p>
        
        <h2 id=ch29 class="chapter"><span class="出题">第二十九出　心香</span></h2>
        
        <p class="曲"><span class="牌">临江僊</span><span class="科">杜秋娘同善才扮女冠上</span>黄藕珠衣礼碧云。零花瘦玉绾绰霞裙。<span class="科">善才</span>神仙妆束佩琼文。画帧明澹。翠鼎氤氲。</p>
        
        <p class="诵"><span class="牌">女冠子</span><span class="科">秋娘</span>星冠霞帔。住在蕊珠宫里。<span class="科">善才</span>寒玉销金翠。纤珪减昔妆。<span class="科">秋娘</span>落花轻点屐。修竹细焚香。<span class="科">善才</span>青鸟传心事。寄刘郎。</p>
        
        <p class="白"><span class="科">秋娘</span>自家杜秋娘是也。建康人氏。入侍先皇。赐与霍老王歌舞。二十年来。却为人日霍王听曲感伤。散去诸姬。游仙华岭。分付老身入西王母观作女冠。正是宫人入道。又教弟子善才从侍。先有宫姬同伴郑六娘。雅善法曲。宫中号做郑中丞。也与老身同赐霍府。他为有女儿小玉未嫁。赐与红楼住坐。别来一向无耗。今日四月半。是西王母娘娘生日。五鼓朝拜已毕。善才。俺看你自入道院。十分消瘦。事已到此。何不摆却凡心。撑持道教。还不灰心怎的。<span class="科">善才</span>秋娘。教奴心怎的灰来。想昔时呵。</p>
        
        <p class="曲"><span class="牌">绵搭絮</span>熟梅时候养花天。水暖双鸳。几度画船听雨眠。翠娟娟。滞得人怜。还记窃香抛豆。灯儿背半索秋千。<span class="夹白">当初歌笑。犹自瘦病恹恹。如今作女冠呵。修行甚的。</span>空教俺咽下甜津。怎禁凡心火自煎。</p>
        
        <p class="白"><span class="科">秋娘</span>彼一时。此一时。如今做神女仙姬罢了。<span class="科">善才</span>神女仙姬。也要个人儿作伴。你看玉清偷度。织女无光。成智琼要嫁弦超。杜兰香暗通张硕。何况凡心未死。那堪独自无聊。<span class="科">秋娘</span>善才。只得忍耐。<span class="科">善才</span>秋娘年已四十。奴年未及三十。怎生耐来。<span class="科">秋娘</span>做妇人四十前后。正自难耐。我如今也懒提起前事了。</p>
        
        <p class="曲"><span class="牌">前腔</span>吴江水滑腻云蝉。<span class="夹白">那时俺自建康入侍。</span>金缕歌残。宝镜分飞不到天。误婵娟。半染秋烟。憔悴辟旗犀镇。无端处冷落名园。<span class="夹白">到如今修行呵。</span>说甚么剩粉零香。花落秦川有杜鹃。</p>
        
        <p class="白">善才。你且去王母殿前闲行。可有烧香女郎到也。<span class="科">善才</span>日过中了。那有人来。<span class="科">秋娘</span>也去外厢望望。</p>
        
        <p class="曲"><span class="牌">一江风</span><span class="科">六娘小玉上</span>翠亭亭别是清虚境。淰淰云花映。<span class="夹白">儿你看</span>半空中楼阁丹青。衬着斜阳影。珠箔有人迎。扑鼻炉烟盛。<span class="夹白">是善才姐。<span class="科">善才出迎惊喜介</span>原来是六娘和郡主。郡主怎的上头了。<span class="科">六娘</span>已招了陇西李十郎。新中状元。官拜翰林。出朔方参军。今特来烧香祈保。问候秋娘。<span class="科">善才</span>原来这等了。</span>相逢喜极翻悲耿。</p>
        
        <p class="白"><span class="科">善才</span>六娘郡主且住。待俺报与秋娘。<span class="科">报介</span>秋娘。郑六娘郡主到来。<span class="科">秋娘惊喜介</span>他自不出门。怎的来此。<span class="科">出见悲介</span></p>
        
        <p class="曲"><span class="牌">哭相思</span>燕燕差池不定。可怜还见卿卿。</p>
        
        <p class="白">姐妹相随二十年。别来消息两茫然。王孙一去春零落。此际定应谁可怜。六娘和郡主到此来也。到王母殿上烧些香。<span class="科">六娘</span>秋娘。你还不晓。俺小女已招了新科状元李益。官拜翰林。见今朔方参军去了。老身伴小玉来仙院烧香祈保。并来问候秋娘。<span class="科">秋娘</span>这等可喜。门楣得人。老身去替你祝赞。<span class="科">行介</span>六娘郡主拈香。待老身祝赞。<span class="科">拈香介秋娘祝云</span>霍王府侍姬郑六娘。同女小玉。拜祝西王母娘娘殿下。小玉为丈夫李益新中状元。朔方参军。敬爇心香。伏祈仙力。保护李益在外平安。高迁河海之勋。平步星辰之履。六娘郡主。自家再伸片词。<span class="科">六娘小玉拜介</span></p>
        
        <p class="曲"><span class="牌">亭前柳</span>儿婿本书生。释褐事横行。托身锋刃表。寄信下番兵。<span class="科">合</span>还仗王母晖灵。看游子功成。歌舞入瑶京。</p>
        
        <p class="白"><span class="科">善才</span>待俺小女冠和郡主再祝。</p>
        
        <p class="曲"><span class="牌">前腔</span>闺阁正娉婷。夫婿去专征。愿持身透梦。愿作影随行。<span class="科">合</span>还仗王母晖灵。看连理恩情。玉树满阶生。</p>
        
        <p class="白"><span class="科">秋娘</span>祝完了。请到茶堂清叙。<span class="科">行介秋娘</span>六娘。令女婿李益是那里人。<span class="科">六娘</span>陇西人。就是做人日登高宜春令之曲的李益。<span class="科">秋娘</span>果然名下无虚。是谁为媒。<span class="科">六娘</span>鲍四娘。<span class="科">秋娘</span>原来是四娘。他近日安否。<span class="科">六娘</span>十分憔悴了。<span class="科">秋娘</span>俺和你三人上下年纪。如今都已憔悴了。正好郡主们及此青年。讨些快活。六娘。休说俺脸儿不似往时。手也不似了。<span class="科">六娘</span>怎的来。<span class="科">秋娘</span>久不搊弹。前日聊按仙宫一曲。指尖银甲弦子三件。都不相管着了。<span class="科">六娘</span>秋娘。你往日间。妙手辄轻前辈。蛾眉不让他人。二十年间。还堪忆省。<span class="科">秋娘</span>六娘。俺少不晓事。长有娇妒之心。谁料一声河满。双泪君前。今昔相看。真成一梦。六娘听说。俺当初呵。</p>
        
        <p class="曲"><span class="牌">山坡羊</span>翠丝丝𨱏头排定。闷绷绷珠囊决迸。碎猩猩晓啼蛮月。乱莺莺竹里间关应。绕银灯。照人还照声。<span class="夹白">如今呵。</span>朱丝咽灭堪谁听。犹记君王问小名。猛惊。白发宫娥唱道情。泪盈。话着当年百感生。</p>
        
        <p class="白"><span class="科">六娘</span>说起宫中故事。曾有霓裳一舞。如今略记些。</p>
        
        <p class="曲"><span class="牌">前腔</span>烂晶晶钩阑碧映。佩珊珊搀弹接应。站襜襜散遍慵飞。拍纷纷中序才饶兴。舞衣轻。曲终长引声。<span class="夹白">如今呵。</span>霓裳十二难重省。赢得中丞旧日名。闲评。花落银床半已倾。闲情。会管能弦看后生。</p>
        
        <p class="白"><span class="科">善才</span>若说后生。俺善才也还不老。莫说二位当时弦索。便是善才。五陵年少。推为酒纠。也是当筵绝唱。</p>
        
        <p class="曲"><span class="牌">前腔</span><span class="夹白"><span class="科">善才</span>俺</span>困腾腾冠儿不正。忒煞煞傻家情性。醉喧喧叶子花筹。飒粞粞打压占相令。晓妆晴。砑罗裙上声。无端蘸出多娇病。还向真娘问曲名。<span class="夹白">如今呵。</span>飘零。王母前头结伴行。俜停。何处香风绕袖生。</p>
        
        <p class="白"><span class="科">小玉</span>善才姐。你做了仙娥。消瘦甚的。俺说道院清楚。胜却人间多少。</p>
        
        <p class="曲"><span class="牌">前腔</span>软霏霏龙绡恰称。辉闪闪粉霞高㡠。冷飘飘鹅管轻吹。响丁丁碧落新斋罄。步金经。流云学水声。张娟李态徒娇靓。怎挂得仙娥籍上名。宁馨。何羡玲珑和玉清。无凭。半为风流误此生。</p>
        
        <p class="白"><span class="科">秋娘</span>郡主点点年纪。说这般话。真是蕊珠仙品。六娘俺把明威法箓受过几度。便向华山去访老霍王殿下。<span class="科">六娘</span>去时约俺同去。<span class="科">秋娘</span>俺道院中没人来往。你住红楼。想霍嗣王处长有老殿下音信<span class="科">六娘</span>府里长着人问候。他那里全然不寄一耗。真是无复人间之想。<span class="科">秋娘</span>莫说老殿下。就是老身也罢想人间了。</p>
        
        <p class="曲"><span class="牌">好姐姐</span>焚香拜临仙圣。翠交关几曲银屏。隔烟遥望。霏微一片青。浑无兴。花边影过空闻燕。柳外声来不见莺。</p>
        
        <p class="白"><span class="科">六娘</span>天晚。月色将上。</p>
        
        <p class="曲"><span class="牌">前腔</span><span class="科">郑六娘小玉</span>簷前柳昏花暝。啅低枝乳雀栖鸣。月风吹露。松云弄玉笙。帘栊静。卢金摆却风流性。碧玉抛留笑语情。</p>
        
        <p class="白"><span class="科">六娘</span>告辞了。<span class="科">秋娘</span>道院止有清茶谈话。更无余物可相陪奉。慢过郡主了。</p>
        
        <p class="曲"><span class="牌">刘泼帽</span><span class="科">郑六娘小玉合</span>清谈乍觉迷魂醒。破寒云绿茗风轻。便十香春瓮何为敬。玉壶冰较洗得尘心静。</p>
        
        <p class="白"><span class="科">六娘</span>闲时接秋娘和善才姐过红楼消遣。<span class="科">善才</span>俺这般妆束。还到人间怎的。只是六娘郡主闲时相过便了。</p>
        
        <p class="曲"><span class="牌">前腔</span><span class="科">秋娘善才合</span>仙装懒得游人境。问双弯肯自闲行。笑人生聚合常难定。凤凰城。恨咫尺无缘并。</p>
        
        <p class="曲"><span class="牌">尾声</span>双鸾啼罢月冷冷。离别后桐阴满迳。<span class="夹白"><span class="科">六娘</span>秋娘。你怎生便舍得姊妹们。不到城中走走。<span class="科">秋娘</span>六娘。俺到府里来。见些旧房子旧女伴。也只是添凄楚了。俺今日送六娘郡主到此门外呵。</span>也是二十年来姊妹情。</p>
        
        <p class="落诗">香风引入大罗天。<br />月地云阶拜洞仙。<br />共话人间惆怅事。<br />不知今夕是何年。</p>
        
        <h2 id=ch30 class="chapter"><span class="出题">第三十出　留镇</span></h2>
        
        <p class="曲"><span class="牌">宝鼎儿</span><span class="科">众拥杜黄裳上</span>明堂占气色。太甲云高。旄头宿落。匣剑老辘轳绣涩。边烽冷桔槔苔卧。幸好清时留节镇。永日簟醪扇喝。<span class="科">合</span>正绿写蒲桃。清衔顿逊。翠浮桑落。</p>
        
        <p class="白">蒲桃清酒白波浮。雪岭冰寒五月秋。尽日满城丝管沸。行人不信在边头。自家杜黄裳。出将入相。镇守朔方。喜天威镇压。远夷奔逃。昨日与参军李君虞出塞千里。不见虏而还。正值阴山入夏。冰雪未逢。逡巡避暑之期。留连河朔之饮。已分付军中。沉李浮瓜。与李参军投壶欢畅一会。想参军已到。堂候官。门外伺候。</p>
        
        <p class="曲"><span class="牌">胡捣练</span><span class="科">十郎上</span>玉关投笔事高奢。河源一缕通秦华。记取长安西日下。绿窗娇映石榴花。</p>
        
        <p class="白"><span class="科">堂候官禀介</span>李老爷已到。<span class="科">黄裳起迎相见介十郎</span>旦夕附青云。<span class="科">黄裳</span>君才自不群。<span class="科">十郎</span>玉兵今已偃。<span class="科">黄裳</span>丝管日纷纭。<span class="科">十郎</span>辕门昼静。方当展翫兵钤。不知相国有何见召。<span class="科">黄裳</span>老夫凭借皇灵。兼资群力。斥地千里。推毂几年。常有夜行之悲。未遂昼游之乐。徘徊杜曲。留滞河源。想朝家诏召无期。与学士周旋有日。对此薰弦。聊开冻饮。<span class="科">十郎</span>老相公西镇雄高。乍掌北门之钥。南征借重。还开东阁之筵。下官婉婉幕中。惭无石昼。悠悠塞上。曲有铜鞮。叨陪樽俎之欢。敬伫衮衣之咏。便借相公之酒。先献一杯。<span class="科">黄裳</span>老夫营内。参军便是客了。堂候官。酌酒。<span class="科">把酒介</span></p>
        
        <p class="曲"><span class="牌">驻马听</span>玉帐清和。细柳营中簇绮罗。时候楝花飘砌。竹粉筛金。萱草成窠。游鱼出荇摆新荷。流莺接叶窥朱果。绿酒清歌。绿酒清歌。似陈王多暇。嫩苔生阁。<span class="科">十郎</span></p>
        
        <p class="曲"><span class="牌">前腔</span>书偃金戈。永日何妨狎芰萝。暗想苹风乍起。葵露新抽。梅雨轻过。黏天翠霭练烟和。横峰黛色奇云抹。雪岭嵯峨。雪岭嵯峨。凤林葱碧。遥分紫逻。</p>
        
        <p class="白"><span class="科">黄裳</span>参军。老夫今当垂白之年。略著丹青之效。当息阴西岭。步反南冈。老夫便欲东山。足下须留北落。及此会聚。还进数杯。</p>
        
        <p class="曲"><span class="牌">前腔</span>正自婆娑。剩却凌烟老伏波。何事舞红犹架。慢绿生遮。艳翠微酡。琅玕素簟隐凉波。潇湘画轴生烟幕。指点仙螺。指点仙螺。笑纶巾何处。北窗堪卧。</p>
        
        <p class="白"><span class="科">十郎</span>老相国方和戎赐乐。燕镐言归。下官不才。也愿随碣石之鸿。再造班行之鹭。今日呵。</p>
        
        <p class="曲"><span class="牌">前腔</span>息马金河。夏屋深浓散玉珂。幸好合欢鸾扇。蘸帛龙涎。渌水云和。舞楼人去落花过。歌梁燕蹴香泥堕。朱袚蹉迤。朱袚蹉迤。倚红莲幕府。从军差乐。</p>
        
        <p class="白"><span class="科">驿官上</span>关月夜连秦塞紫。羌河流入汉家清。禀老爷。敕使到。<span class="科">黄裳</span>香案迎接。<span class="科">内云</span>圣旨已到。跪听宣读。皇帝诏曰。朕纂属玉策。竚想金提。眷章武之旧臣。念弘文之学士。咨尔丞相邠国公杜黄裳。气宇天人。风谋云将。朕已宗师黄石。臣妾乌珠。西顾元臣。久劳于外。将从宪乞。用遣安迎。参军李益。同归玉堂。侍掌纶笔。朔方一切边情。暂付左将军郝玭。右将军阎朝。协力经理。诏到星驰。慰朕虚侧。望阙谢恩。<span class="科">黄裳</span>暂请敕使大人皇华驿安顿。下官分付片时。即便起行。参军。朔方重地。原当吐蕃回纥兵冲。先帝西顾。命老夫以相国行边。君以翰林清贵。参理朔方。二虏开之。消息重大。不敢窥边。如今俺二人一旦俱还。虏人闻之。有轻朔方之心。郝玭阁朝二位将军。忠勇有余。文奏不足。下官意思。今夜起行。托重参军。还住半月。调停二将。酌理边情。待下官入了长城。将人接取。参军尊意何如。<span class="科">十郎</span>相国有命。敢不敬从。<span class="科">黄裳</span>堂候官。请郝将军阎将军来。<span class="科">郝阎二将上</span>戍久风尘色。勋多意气豪。但须鸣玉剑。何用誓金刀。二将见。<span class="科">黄裳</span>二位将军请起。郝将军筑临泾之塞。西戎不敢近边。吐番王铸一金人。与将军一般长大。购取将军。又把将军名字怖止儿啼。此李牧之兵也。阎将军独守沙州一城。虏合重围。唐援路绝。十年不下。士无叛志。此臧洪之守也。朝廷委二君留后。足称干城。老夫今夜南还。留李参军在此调停半月。老夫进到长城。回军接取。只是朔方重地。全仗二位将军了。<span class="科">二将云</span>丞相稳心。管取二虏不得过朔方而南向。<span class="科">黄裳</span>二君旧日豪雄。自可销除狄人。<span class="科">对郝介</span></p>
        
        <p class="曲"><span class="牌">鬭黑麻</span><span class="夹白">你</span>控虏临泾。沙场牧马。名怖儿啼。等身金价。<span class="科">对阎介</span>沙州戍。英雄杀。十载鏖围。孤军挺架。<span class="科">合</span>龙泉出匣。冲星聊自拔。看万里封侯。百年图画。</p>
        
        <p class="曲"><span class="牌">前腔</span><span class="科">十郎</span>庙算投壶。军威振瓦。豹额麟符。飞腾战伐。吾当去。君驻劄。敕勒歌残。铜鞮舞罢。<span class="科">合前黄裳</span></p>
        
        <p class="白">俺行了。到了长城。差人迎接参军。俺前归报与霍府。二将不得离局远送。<span class="科">内报介</span>受降城中诸夷长送杜老爷。<span class="科">黄裳</span>分付番落。不须远送。只一心奉事中朝。不侵不叛。便见忠诚。<span class="科">行介</span></p>
        
        <p class="曲"><span class="牌">回朝欢</span>归朝去。归朝去。万里鸣沙。秦川雨。杜陵花。关山月。关山月。横笛清笳。送将归。两鬓华。羌浑脱帽休悲咤。东归绣衮催黄发。星宿河边转帝车。</p>
        
        <p class="落诗">秦时明月汉时关。<br />绣纛人看相国还。<br />但使龙城飞将在。<br />不教胡马渡阴山。</p>
        
        <h2 id=ch31 class="chapter"><span class="出题">第三十一出　皈依</span></h2>
        
        <p class="曲"><span class="牌">北点绛唇</span><span class="科">老和尚上</span>宝焰金华。南无一切同名佛。灯幢影里。显诸天眷属。满月光明照。八万四千齐降伏。雨花禅窟。遍巧风吹活。</p>
        
        <p class="白"><span class="科">长短句</span>唵邪答儿麻。问人何事劣唓嗻。都不逻巴斡。问人何事轻调拨。兮敦塔葛多。劝人及早念弥陀。拶约厄噜怛。劝人及早参菩萨。老僧是章敬寺禅僧四空的便是。行年一百零八岁。幼寻全半。长入中边。佛日长瞻。法雷自响。意树空中生树。药树池边。记得经行树影。心莲火内披莲。白莲海上。何曾盗齅莲香。谈劫烬之朝灰。悬河织女。辨常星之夜落。照露灯王。有个旧人唤做杜黄裳。作秀才时。曾在俺寺里读书。与老僧谈禅说偈。如今他出将入相。封为国公。在朔方镇守。圣上请他还朝。早晚到京。路经俺寺门首。万一进来礼佛。此人贵极人臣。功参萧管。甚有高世之怀。倘他到时。老僧将一两句话头点醒。着他早寻证果。永断浮花。正是下生弥勒见。要他回向一心归。不免唤出弟子法香法云门外伺候。<span class="科">法香法云上</span>拂石那曾容俗客。献花何日许门徒。弟子作礼。<span class="科">老僧</span>法香法云。你在何处来。<span class="科">二法</span>弟子不唤作法香法云。唤作四空。<span class="科">老僧</span>俺师父号四空。怎么你两个弟子也号四空。<span class="科">法香</span>弟子的四空。只恐和师父的四空不同。<span class="科">老僧</span>怎的不同。<span class="科">法香</span>今日徒弟出定游戏。正街坊上遇着少林寺和尚打拳。炎天口渴。去炉火房里讨些点茅银子。到小娘家摆些酒。那酒保提得酒来。徒弟一口吃空了一瓶。那酒保笑徒弟能会吃酒。可会说偈。可以空字为音。相赠几句。徒弟就将酒色财气作成半偈。<span class="科">老僧</span>怎么说。<span class="科">法香</span>酒也空。酒保终朝送酒钟。色也空。龟子终朝办粉红。财也空。炉火终朝点白铜。气也空。把势终朝扑滚风。因此上街坊上都唤徒弟做四空。<span class="科">老僧</span>怎的法云也号四空。<span class="科">法云</span>法香回来。把前四空说与徒弟。徒弟因他所说四行人。都不曾得酒色财气受用。说他怎的。只说得受用的也是空。因此也做上半偈。<span class="科">老僧</span>怎么说。<span class="科">法云</span>说道酒也空。酒池魂梦醉乡中。色也空。月华愁照馆娃宫。财也空。郿坞黄金一眄中。气也空。茂陵无树起秋风。因此上寺中又号徒弟作四空。<span class="科">老僧</span>依俺说。酒色财气都不空。酒不空。法酒醍醐甘露浓。色不空。好相华鬘满月容。财不空。黄金布地宝珠宫。气不空。降伏魔王号大雄。<span class="科">法云</span>这等师父怎的原号四空。<span class="科">老僧</span>俺原不曾说酒色财气四空。俺是说地火水风俱生于空。毕竟归空。故号四空。<span class="科">法香</span>这等师父号作老四空。法云号作大四空。小徒弟号作小四空便了。<span class="科">老僧</span>法云进禅房烹茶。法香门外伺候。杜司空还朝。或来相访。<span class="科">法云下法香接介众拥黄裳上</span></p>
        
        <p class="曲"><span class="牌">缕缕金</span>鸣沙路。火轮飞。流金铄景送行晖。何处凉云起。风生大地。息阴曾记坐禅枝。劳生几时逸。</p>
        
        <p class="白">左右。且到寺中访四空禅师。<span class="科">法香报介</span>杜相国到。<span class="科">相见介</span>犹记朱轮别上人。袈裟追送小平津。驱驰白发终何事。赢得归来问此身。<span class="科">老僧</span>老相公。身子何须更问。只有老身要从相国一问。<span class="科">黄裳</span>禅师百岁有余。度海去筏。何消问得。只是下官年才六十。有何修行。到得百岁。<span class="科">老僧</span>老僧百岁。都是些无明数目凑起来的。<span class="科">黄裳</span>请教。<span class="科">老僧</span>老僧昔来要舍是身。父母不许。也常爱护。处之屋宅。又复供给衣服饮食。卧具医药。车马奴婢。随时将养。令无所乏。是身不知感恩。反生怨害。仍复不免无常败坏。复次。是身不坚。无所利益。可恶如贼。有无量痈疽。百千怖畏。是身惟有大小便利。犹如行厕。是身不坚。如水上沬。是身不净。多诸虫户。是身可恶。筋缠血涂。皮骨髓脑。共相连持。如是观察。甚可患厌。若论世间威仪束缚。男女交触。涎唾血腥。反名恩爱。是日已过。如少水鱼。思有何乐。勇猛精进。如救头然。因此论经戒律。度过百岁。抵了多少无名烦恼。毕竟无余。且人生的样子十年一换。请从十岁起。讲到百岁。</p>
        
        <p class="曲"><span class="牌">耍孩儿</span>只见人生十岁。孩儿的颜如蕣华美。终朝游戏薄昏归。二十岁。骏马光车。盈盈的高谈雅丽。三十岁。举鼎干云气欲飞。一心在功名地。四十连州跨郡。垂珰出入皇闱。</p>
        
        <p class="曲"><span class="牌">五煞</span>幢旄五十时。歌舞罗金翠。婀娜六十成家计。容颜七十无欢趣。明镜清波嬾得窥。八十岁。聪明去。记不得前言往事。致政悬车。</p>
        
        <p class="曲"><span class="牌">四煞</span>九十时。日告衰。那些形体是志意。非言多谬。误心多悸。平生感念交垂泪。孙子前来或问谁。人百岁。全无味。眼儿里蒙瞳浊镜。口儿唾息涎垂。<span class="科">黄裳</span></p>
        
        <p class="白">人生到此。天道宁论。圣贤不能度。何得久存我。回想前事。只是蜉蝣一梦。</p>
        
        <p class="曲"><span class="牌">三煞</span>生意定何时。婆娑枯树枝。等闲撇下人间世。当日里春林啭鸟何迁次。今日后秋寺闻蝉止益悲。眼看见愁来至。憔悴了生花铁树。迤逗了落叶阿黎。</p>
        
        <p class="白"><span class="科">老僧</span>相公怕甚么阿黎。<span class="科">黄裳</span>下官想人生少不得轮回诸苦。今日便解取玉带一条。乞取名香一瓣。向佛王忏悔。明日上表辞官。还山礼佛。只怕迟了。济不得生死大事。<span class="科">老僧</span>燃指成佛。说甚么迟。便可佛殿上一走。<span class="科">作行科老僧</span>请相公自忏。<span class="科">黄裳</span>烦禅师一位门徒。请诸天佛菩萨忏悔。容下官亲自结念。<span class="科">唤法香请佛科</span>唐太和元年六月初五日。信官检校司空门下平章事邠国公京兆杜黄裳。恭舍玉带。供养名香。皈依十方尽虚空界一切诸佛。诸大菩萨。辟支罗汉。四果四向。梵王帝释。八部龙王。伏念弟子杜黄裳。在朝相国。在外巡边。感念轮回。常有诸苦。为此发念诸佛菩萨前。愿抛烦恼。竟证禅心。贫子初归。魔兵正苦。伏念东方阿閦。南方宝相。西无量寿。北微妙声。诸天持护。得无上甚深微妙。至期身心欢喜。吉祥而逝。还生西方净土。顶礼威王。不胜恳祷。<span class="科">礼毕法香</span>请相公过竹院斋了去。<span class="科">黄裳</span>不须得。老夫谢官后长来栖托者。多谢禅师。救我残生。</p>
        
        <p class="曲"><span class="牌">二煞</span>暗送人生苦不知。夜来边马早朝鸡。从今后尘心摆去归禅谛。也知弱草空人相。赢得天花覆死尸。海香焰。日华慧。干不尽蜉蝣故事。安不迭怖鸽禅枝。</p>
        
        <p class="白">禅师。我别你了。长望尊师赐教。<span class="科">法香</span>相国莫哄了诸天圣众。</p>
        
        <p class="曲"><span class="牌">煞尾</span><span class="科">黄裳</span>长年已自悲。夜行还怎的。诸天蚤听我香炉誓。<span class="夹白">禅师。</span>我乞水焦牙已自迟。</p>
        
        <p class="落诗">相国南归鬓有丝。<br />花宫尤记白莲池。<br />何时更枉金门步。<br />向后常参玉板师。</p>
        
        <h2 id=ch32 class="chapter"><span class="出题">第三十二出　边思</span></h2>
        
        <p class="白"><span class="科">李十郎上</span>待诏北门唐学士。立功西域汉将军。兰闺柳市芳尘隔。蒲海萧关木叶纷。分飞海燕无穷极。拥斾遥遥过绝国。绝国征人一望乡。高楼思妇长沾臆。前日杜相国还朝。说入长城便有人相取。今半月了。还不见来。不知俺小玉妻在府中安否。今夜月满琼钩。云披玉帐。银山风穴。半清炎海之威。碧汉星桥。枉眄河源之路。正是蓬转终何极。瓜时独未还。风尘催绿鬓。岁月损红颜。魂迷金缕帐。望断玉门关。别后将军树。相思几度攀。小玉妻。知你相思。亦复如是。</p>
        
        <p class="曲"><span class="牌">罗江怨</span>瑶光转玉绳。龙关柝静。天街云气夜分明。绛河如练。送月度边庭也。流照伏波营。飞入瑶华境。那红楼对子城。那青天虚翠屏。何处也一片南飞影。</p>
        
        <p class="白">妻。你那秦中天气正暑。俺这塞外入夏犹寒。想郡主此时呵。</p>
        
        <p class="曲"><span class="牌">香遍满</span>茵香媚寝。浴罢团扇轻。雪体冰纨映。𠆞<a epub:type="noteref" href="#char10"><sup>注</sup></a>腻䵠颓鬟。掠约斜簪整。悄窥人帘月。暗恨就中生。透关山一点。兀自把阑干凭。</p><aside epub:type="footnote" id="char10"><p>「⿰享亶」</p></aside>
        
        <p class="白">妻。当时送俺霸桥。将泪珠儿滴在俺征袍上。至今犹自鲜明。俺揾着翠袖啼痕。便想着红亭别景呵。</p>
        
        <p class="曲"><span class="牌">金谷园</span><span class="夹白">他</span>掺红袖唱一曲离情。抝丝鞭叫几声薄幸。古戍花明绣岭。扳花别泪盈盈。折柳处想卿卿。</p>
        
        <p class="白">那时节怎撇得来。</p>
        
        <p class="曲"><span class="牌">嘉庆子</span>啼珠溅送金羁影。飘粉絮撩人不平。压金线系红难定。真撇得人疼疼。还去去。重行行。</p>
        
        <p class="白">那时咱待辞这差呵。</p>
        
        <p class="曲"><span class="牌">么遍</span>早定夺驱驰使命。难迤逗分明军令。殢他坠花翘愁靓。䛏他簇金莲行径。不分生憎。叶冷花寒玉态横。</p>
        
        <p class="白">小玉妻。自你送别红亭后。咱有多少欢趣都抛却了。</p>
        
        <p class="曲"><span class="牌">品令</span>忆他手挼裙带绕阶行。只教牵恨愁蛾。暗逐飞旌。双波慢啼妆。泪落垂红绠。罗襟渍凝。揭调催弦怕听。风月关人。月壮风多晕更生。</p>
        
        <p class="白">咱想与小玉姐游霍王万春园子。多少明媚。</p>
        
        <p class="曲"><span class="牌">逼叶发</span>共看花笑笑。踏草停停。碎春风日暖吹笙。碎春风日暖吹笙。写秋波云寒透镜。芙蓉对绽。玉管双清。遥望处翠笼烟暝。遥望处翠笼烟暝。何事隔春莺。犹自殷勤渭城。</p>
        
        <p class="曲"><span class="牌">玉交枝</span>粉寒香剩。并玉人撇在长亭。相偎翠袖凌风并。春去也花时难更。玉虎牵丝绿水萦。金蟾啮锁沈烟静。着人呵十分情性。撇人处两字功名。撇人处两字功名。</p>
        
        <p class="白">今日相思呵。</p>
        
        <p class="曲"><span class="牌">三犯六么令</span><span class="夹白">你</span>忆辽西月残灯映。<span class="夹白">咱</span>梦临邛风吹酒醒。那玉娘湖上。闺人玉筯银屏。光禄塞前。流戍袍花剑棱。簷角堕疎萤。烽子平安火明。</p>
        
        <p class="白">别时俺无泪可落。今日孤苦边头。自然堪下泪了。正是平时只道从军乐。今日方知行路难。</p>
        
        <p class="曲"><span class="牌">江儿水</span>忆泪天涯尽。愁眉塞草青。想衣襟余馥。犹是旧荀令。月痕记处堪重省。只怕银蟾渐冷虫啼暝。断河难倩。镇无聊横笛堪惊。古轮台搊不出香奁咏。</p>
        
        <p class="白">想不久也有人交代了。</p>
        
        <p class="曲"><span class="牌">一撮棹</span>功名定。拚归来笳鼓竞。武骑文园茂陵。茂陵人长卧病。卸了风鞭露镫。从教夜雨朝酲。<span class="夹白">小玉妻。那时俺和你</span>对心星解翠缨。倍工夫展别情。<span class="科">旗卒上</span></p>
        
        <p class="曲"><span class="牌">六么令</span>边关宁静。边关宁静。鲁酒千钟醉老兵。荣归相国度长城。还教接取参军。明驼晓夜趣朝命。</p>
        
        <p class="白">禀参军爷。小旗们已送杜相国入了长城。回军迎接老爷。<span class="科">十郎</span>你来迎俺。俺这军中文簿。都已分付郝阎二位将军。如今就请二位将军一见。尽夜起行。<span class="科">郝阎二将上</span>边思愁云断。乡心带月飞。直置犹如此。何况送将归。参军大人拜揖。才间烽头纳喊。知是杜相国回军。接取参军南归。俺二将敬来相问行期。攀留数日。<span class="科">十郎</span>二位将军有射像止啼之勇。有薄糜餐革之忠。左提右挈。前犄后角。朔方重镇。自有二位将军。此时天气炎热。告别夜行。宝剑二口。聊用留别。<span class="科">青儿捧剑上</span>宝剑青莲色。铜鞮细柳军。<span class="科">十郎赠剑介</span></p>
        
        <p class="曲"><span class="牌">山花子</span>莲花罍上芙蕖净。七星浮动双星。三尺水吹寒片冰。挼丝䍡𦌊<a epub:type="noteref" href="#char11"><sup>注</sup></a>荧荧。<span class="科">合</span>吐金环明月暗惊。故人把赠意不轻。旄头一斫海水清。看取题铭同上丹青。</p><aside epub:type="footnote" id="char11"><p>「⿱罒欶」</p></aside>
        
        <p class="曲"><span class="牌">前腔</span><span class="科">郝阎</span>你春坊正字文章映。几年亲近雄英。笑吾侪冠垂缦缨。乍教霄练呈形。<span class="科">合前十郎</span></p>
        
        <p class="白">就此行了。<span class="科">郝阎</span>送参军出关。<span class="科">作行介</span></p>
        
        <p class="曲"><span class="牌">红绣鞋</span>行人车骑流星。行人车骑流星。刀头片月连城。刀头片月连城。归马度。宿鸦惊。睥睨影。辘轳声。秦将卒。汉公卿。<span class="科">拜别介</span></p>
        
        <p class="曲"><span class="牌">尾声</span>心交宝剑赠生平。想后会风尘难定。<span class="夹白"><span class="科">郝阎</span>参军见杜相国问时。只说有俺二人呵。</span>管取朔方高筑受降城。</p>
        
        <p class="落诗">星使南归拥节旄。<br />马头斜对雪山高。<br />空牵别恨随明月。<br />犹自交情赠宝刀。</p>
        
        <h2 id=ch33 class="chapter"><span class="出题">第三十三出　出山</span></h2>
        
        <p class="曲"><span class="牌">菊花新</span><span class="科">尚子毗上</span>昆陵云气满河图。十二芝城映紫都。长剑倚昆吾。望中原片鸿飞度。</p>
        
        <p class="白">蓬转西风木叶寒。层城十二碧阑干。星沈海里当窗见。雨过河源隔坐看自家尚子毗是也。本姓没卢。名赞心。牙羊同国人。世为吐蕃贵相。先赞普时。曾从父亲尚结赞入朝贺问。唐宪宗皇帝爱俺年少。送游太学。备观丘索之书。颇习干旄之舞。同时有陇西李益。字君虞。有徐州石雄。字子英。杜陵花卿。字敬定。三君气决青云。词韬白雪。才交一臂。便结同心。客邸逢春。都门送别。君虞问俺相见后期。雪涕相看。不能自已。俺曾道来。小弟此回。无复驱驰之想。家居昆仑山中。道书数卷。琴歌几弦。长揖东王。乞丹西母。若时事羁绁。不能自脱。橐鞬相遇。即当避舍。中原宝册遥临。倘或趍朝上国。便假风尘之会。重沾謦唾之音。如更不然。亦当托访终南。相寻渭北。闻得中原多故。河陇不通。俺国中论恐热据拥强兵。赞普年来昏暴。俺今年过四十。虽然读书不仕。能无啸柱长悲。看咱衰鬓。已似秋天。知李十郎怎的。正是青草当年别。寒花各地怜。中原问兄弟。把臂几人全。不免叹息一会。</p>
        
        <p class="曲"><span class="牌">金落索</span>金经启绿图。石室依玄圃。忆长安陌上寻春处。咸阳旧酒徒。野酡酥。暖屋绣帘红地炉。豪华叠碎银腰鼓。老大敲残玉唾壶。<span class="夹白">俺正与李君虞花敬定石子英相聚为乐。唐帝忽催游国子监。彼时正是昌黎一老儒。唤做韩愈。正作四门博士。说中国秀才都传诵他文字。俺取他数作观之。好没意致。</span>等闲度。萤干蠹死。岁岁一床书。<span class="夹白">向后延秋门外相别。十年来河陇路断。松潘围逼。至今三君音徽断绝。俺虽胡人。心驰汉道。</span>断金兰雁帖全无。鹤梦糢糊。还记取来时路。</p>
        
        <p class="白"><span class="科">山童上报介</span>金碧葱茏王母祠。笑骑龙竹弄参差。紫沂海上衣沾湿。昨夜偷桃是小儿。禀师父。吐番赞普。不知那处打围。人马喧腾。说到俺山中来访师父。<span class="科">子毗笑介</span>想是俺家中书令没来由的尚绮心儿勾引他来。强起俺去做官。岂是饥寒驱我去。笑他富贵逼人来。只得开门迎取。</p>
        
        <p class="曲"><span class="牌">霜天晓角</span><span class="科">绮心从赞普番落上</span>金云绀露。文豹从栖雾。戴胜山中。王母鸣驺。谷口名儒。</p>
        
        <p class="白"><span class="科">相见各长揖科赞普作色问介</span>先生生长羊同。早游龙汉。君临不拜。出在何经。<span class="科">子毗笑介</span>姑射之人若雪。严滩之客为星。天竺先生老而化佛。月光童子少即寻仙。何来于人。强名曰道。赞普自生来意。山人少无宦情。恨不闭户逾垣。犹自撄鳞竖发。若须朝礼。何用山人。<span class="科">赞普笑谢罪介</span>适间聊用相试。果然名下无虚。请为宾主之交。敬问安危之策。<span class="科">拜科</span>世上闻名久。<span class="科">子毗</span>山中养病多。<span class="科">赞普</span>容颜须好在。<span class="科">子毗</span>懒性欲如何。<span class="科">子毗</span>赞普打围。过草堂有何下问。<span class="科">赞普</span>请端坐听着说。俺先人呵。</p>
        
        <p class="曲"><span class="牌">大圣乐</span>弄赞王慷慨雄图。隶缩王少小魁梧。献金鹅玉马迎公主。今赞普。古单于。<span class="夹白">如今唐朝轻相觑俺。反与回纥更亲。俺要卷帐侵唐。</span>俺本是龙支麋谷魁戎部。怎比得乌纥鸡田是小胡。<span class="夹白">只是一件。攻唐要路。无过朔方陇西松州三路。松州俺已差论恐热人马攻围。想有次序。陇西说有石将军雄勇。攻不过去。朔方他有个丞相。有个参军镇守。都取回去。打听得留下偏军。一个唤做郝玭。一个唤做阎朝。郝玭曾筑临径之戍。阎朝曾守沙州之城。俺通与他交手过来。朔方有此二人。也难攻打。俺如今还向陇西征进。不知天意何如。</span>扫帐南朝去也。谨占云望气。胜负何如。</p>
        
        <p class="白"><span class="科">子毗</span>待子毗去外间占望一占望。<span class="科">背云</span>天呵。且喜李君虞归。朔方犹自有人。只是松州花敬定。不知敌得论恐热否。他向陇西。难为石子英了。<span class="科">做轻唱介</span></p>
        
        <p class="曲"><span class="牌">前腔</span>破陇西他草次驰驱。曳落羌浑难抵护。对戎王言语须回互。<span class="科">回唱</span>看风气。有赢输。<span class="夹白">启赞普。昴毕以南。秦陇之间。常有紫气团霄。昴毕以北。河湟之西。似有乌云压帐。且近日日珥居东。星旄坠北。彼中之气。氤氲如沸粉。发弩扬旌。此中之气。纷纷似转蓬。悬衣偃盖。龙骊布阵。何曾月晕围参。宛马才嘶。止见招摇受孛。劝赞普与唐和亲有利。出陇西攻战。恐难得志。</span>只好向凤池柏海迎公主。慢教他鸟使笼官着缦胡。<span class="夹白"><span class="科">赞普</span>若不许俺和亲时。便去攻唐朝了。<span class="科">子毗</span>也未可攻唐朝。</span>且去图回纥也。避中原王气。料理边隅。</p>
        
        <p class="白"><span class="科">赞普</span>承教承教。只是求得同行何如。<span class="科">子毗</span>子毗不婚不宦。年将半百。坐昆仑。顾裨海。茫茫白烟。霏霏黑点。俱是尘中。子毗懒性狂态。与世相违。又少游唐国。好习华风。机务之司。嫌疑当避。不敢奉命。<span class="科">赞普</span>丈夫相处。何嫌何疑。战取功完。从君自遂。<span class="科">子毗</span>待臣出外占一占风角如何。<span class="科">背云</span>俺却无求于世了。只是一件。俺看吐番王老。胡运将衰。他命将论恐热有不良之心。俺便借此。图机出避。况风尘之际。万一得到唐朝。再见李十郎石大郎花骁骑亦未可知。<span class="科">回介</span>风角之法。用辰不用日。辰是客星。时为主人。今日风来巽方。俺是西方金王之地。日辰庚戌。天将晚又是酉时。时辰俱正。庚为义。戌为公。正可以从行。只是不敢受赞普的品级。倘事完之后。容俺自便。<span class="科">赞普</span>这等可喜可喜。且留中书令绮心令姪相陪。从容而来。俺便夜猎回去。<span class="科">辞别科</span>少微开北落。太白动西军。蚤识函关气。空为出岫云。<span class="科">赞普下绮心子毗吊场绮心</span>赞普厚意。欲叔父受一大相。或是一方节度使。叔父既许同行。安得辞免。且家世仕吐番。吐番正强盛。便可收拾强起。</p>
        
        <p class="曲"><span class="牌">一撮棹</span>唐髡种最古号强胡。大小论外觅零逋。金瑟瑟高官缀臂银涂。甲门绘虎。懦种垂狐。庐帐烦都护。鄯州须节度。管取呵席卷汉黄图。</p>
        
        <p class="白"><span class="科">子毗</span>贤姪谈何容易。只是与唐和亲。便可压镇诸蕃。既然许了赞普。不免就行了。<span class="科">绮心</span>赞普留得车马在此。<span class="科">子毗</span>俺草庐中。只有道书数卷。素琴一张。道童。便可卷入行囊。只是一件。可惜一座昆仑山。五城十二楼。再不堪回首了。我有紫磨金铸成西王母小像。可带随身。昆仑山除是梦中可游。终南山或有闲时可到。<span class="科">绮心</span>叔父误矣。功成归隐。依旧见昆仑山。终南山在唐朝国都。如何可到。<span class="科">子毗</span>姪儿。你那里知道。既与唐和亲。万一奉命而入中国。不可知也。丈夫一入仕途。风尘之际。有如蓬转。能必得归隐何时。俺别了这座昆仑山呵。从此猿啼鹤怨。收拾齐备了。就上马去。<span class="科">行介</span></p>
        
        <p class="曲"><span class="牌">香柳娘</span>这头颅可知。这头颅可知。为君强起。软弓轻剑非吾意。<span class="科">绮心</span>叹天西有谁。叹天西有谁。守着闷摩黎。还看闷卢水。<span class="科">合</span>且权宜料理。且权宜料理。顿足风尘。终当脱屣。</p>
        
        <p class="落诗">旧剑生衣懒更磨。<br />汉家先许郅支和。<br />山人自爱山中宿。<br />何事干人费网罗。</p>
        
        <h2 id=ch34 class="chapter"><span class="出题">第三十四出　巧合</span></h2>
        
        <p class="曲"><span class="牌">鹊桥仙</span><span class="科">小玉上</span>汉曲天榆。河边月桂。阁道暗惊商吹。抛梭振蹑动明珰。还拚取今宵不寐。</p>
        
        <p class="诗"><span class="牌">五言古风</span><br />河阳秋不归。汉阴无复绪。<br />凌波藻报章。映月抽纤缕。<br />沃若灵驾举。连娟思眉聚。<br />清露下罗衣。秋风吹玉柱。<br />流阴稍已多。余光欲谁驻。</p>
        
        <p class="白">奴家送别十郎朔方参军数年。常年七夕相忆。复是今宵。前日杜相国还朝。着人来说。十郎只在早晚到家。望杀人也。</p>
        
        <p class="曲"><span class="牌">普天乐</span>盼佳期。挂玉钩秋色微云递。<span class="夹白">他平日相思呵。</span>一水相思盈盈泪。<span class="夹白">今宵却好也。</span>断明河暗湿仙衣。金风玉露凉无寐。经年别。一宵会。还堪恨倾河容易催归。须寄语填河乌鹊休飞。正自锦稠低泥。<span class="夹白">十郎夫。若过了今日不归呵。</span>怕泪绡重浥。还上空机。</p>
        
        <p class="白"><span class="科">郑六娘</span>盈盈一水边。夜夜空自怜。不辞精卫苦。河流讵可填。女儿小玉自别了李十郎。每逢佳节。转是伤神。今夕乃牛郎相会之夕。想得他停机罢织。镇坐相思。俺已着樱桃乌儿。去请鲍四娘杜秋娘过俺红楼。乞巧穿针。与女儿消遣。想已到来。<span class="科">见介六娘</span>女儿。今日七夕佳期。杜相国说十郎早晚到家。俺已去请鲍四娘杜秋娘来与你消遣。</p>
        
        <p class="曲"><span class="牌">绕地游</span><span class="科">鲍杜上</span>秋期尚浅。天路迎仙眷。问何事经年别恨。</p>
        
        <p class="白"><span class="科">相见介</span>鸾扇斜飞凤媉间。星桥横道鹊飞回。争将世上无期别。换得年年一度来。<span class="科">鲍杜</span>久不曾相问六娘和郡主。今夕又是七夕佳期了。<span class="科">郑六娘</span>正是。相请过红楼同候双星。<span class="科">四娘</span>织女渡河。随人间拜乞。只得乞一。不得乞二。心中私愿。三年不得说出。就此庭中排列香粉。六娘为主。</p>
        
        <p class="曲"><span class="牌">驻云飞</span><span class="科">六娘</span>帝女遥川。画𦈙琼丝隔汉烟。凤藻停机盼。翠匣悬衣卷。<span class="夹白">嗏。</span>失喜弄金钿。晚妆凝倩。浥露含娇。巧笑临清浅。今夜星眸拚不眠。</p>
        
        <p class="曲"><span class="牌">前腔</span><span class="科">四娘</span>灵鹊初喧。宝婺奔娥送晚妍。隐鼓车音远。缓带灵心软。<span class="夹白">嗏。</span>流态及欢前。佩袊香展。旧别新知。泛碧银湾敛。宛转佳期又一年。</p>
        
        <p class="白"><span class="科">小玉背云</span>这牛女好似俺和十郎一般。</p>
        
        <p class="曲"><span class="牌">前腔</span>妙会良缘。何事膏兰向晓煎。别泪回波恋。去路奔龙辗。<span class="夹白">嗏。</span>无计解留连。七襄低转。渐落银桥。更逐流心怨。今夜单情何处悬。</p>
        
        <p class="白"><span class="科">秋娘</span>思忆老身年少时入宫中。一般有穿针楼。那时结愿。求巧女伴娇夸。今日王子游仙。撇老身奉事西王母观。</p>
        
        <p class="曲"><span class="牌">前腔</span>青鸟空传。一夕欢娱几万钱。罢拭桃花面。懒注丹文点。<span class="夹白">嗏。</span>子晋去寻仙。婕妤娇怨。百子池边。忆昔长生殿。赢得仙童唱粉筵。</p>
        
        <p class="白">私情已毕。好向楼上穿针。<span class="科">上楼介</span>步月如有意。情来不自禁。向光抽一缕。举袖动双针。<span class="科">四娘</span>六娘。这样巧都让与郡主少年人。就请郡主先穿了。便到六娘。<span class="科">小玉</span>僭了。<span class="科">穿针介</span></p>
        
        <p class="曲"><span class="牌">刬锹儿</span>家家此夜持针线。眼中人去寸心牵。新缝合欢扇。相思缕悬。<span class="科">合</span>香粉庭前。蟢蛛如愿。巧到人间。远人相见。</p>
        
        <p class="白"><span class="科">六娘</span>僭了。<span class="科">穿针介</span></p>
        
        <p class="曲"><span class="牌">前腔</span>黄姑彩逐西飞燕。风欹弱缕暗难穿。<span class="夹白">儿。你替俺穿了罢。<span class="科">小玉替穿介</span></span>衫轻羞指现。纤纤。可怜。<span class="科">合前秋娘</span></p>
        
        <p class="白">到鲍四娘了。<span class="科">四娘</span>僭了。</p>
        
        <p class="曲"><span class="牌">前腔</span>秋金谩试流黄绢。披襟楼上且缠绵。<span class="夹白">郡主替老身穿了罢。<span class="科">小玉替穿介四娘</span>好巧。</span>西园射针眼。卿堪比妍。<span class="科">合前四娘</span></p>
        
        <p class="白">到杜秋娘了。<span class="科">秋娘</span>老身宫人入道。要什么巧得。</p>
        
        <p class="曲"><span class="牌">前腔</span>舞衣金缕曾缝遍。藕丝无分透双鸳。<span class="夹白">郡主。你替老身穿了罢。<span class="科">小玉替穿介秋娘</span>好巧。</span>灵芸自针选。饶卿少年。<span class="科">合前报子上</span></p>
        
        <p class="白">凉年当七夕。云阁度双仙。愿为青鸟使。报书明镜前。禀上老夫人。李老爷已到。<span class="科">六娘</span>真个凑巧。<span class="科">秋娘</span>老身喜得今日会了。</p>
        
        <p class="曲"><span class="牌">凌波仙子</span><span class="科">十郎上</span>河鼓初諠太液池。九华灯里动星辉。绳河暗度寻源使。还及瓜期。</p>
        
        <p class="白"><span class="科">相见介六娘</span>万里长歌古别离。<span class="科">十郎</span>只今秋月照罗帏。<span class="科">六娘</span>也知游子多悲苦。<span class="科">十郎</span>幸好容颜似昔时。<span class="科">小玉</span>天涯涕泪隔参辰。<span class="科">十郎</span>塞外还思楼上人。<span class="科">小玉</span>今夕双仙会遥汉。<span class="科">十郎</span>免教蓬首对河津。<span class="科">六娘</span>杜秋娘自不曾见十郎。又鲍四娘也在此迎候。<span class="科">四娘</span>仙使南归坐玉京。<span class="科">秋娘</span>闻名空望紫薇星。<span class="科">十郎</span>今宵汉陌连歌笑。<span class="科">合</span>还似麻姑会蔡经。<span class="科">小玉</span>十郎。自你去后。展转相思。每逢佳辰。更成凄楚。年年七日。为你曝衣晒书。今年七夕。恰好团圆。记得昆明池上。对了牵牛织女。结了誓言。今夕巧逢。莫非二星有灵了。</p>
        
        <p class="曲"><span class="牌">转林莺</span>银河拂树惊秋气。望天街不尽相思。俺纱窗碧雾蒙蒙泪。理缁纨几度沾衣。有昆明旧誓。睇织女阑干主对。弄辉辉。金槃蟢子。迎得故人归。<span class="科">十郎</span></p>
        
        <p class="白">夫人。俺在朔方。卿居南国。虽无日夕之会。长有往来之魂。</p>
        
        <p class="曲"><span class="牌">前腔</span>河西汉右瞻灵匹。俺仙槎奉使虚随。叹当年倏忽成离异。看依然旧石支机。百枝光里。满堂美人流睇。正佳期。红针玉线。久别似新知。</p>
        
        <p class="曲"><span class="牌">长拍</span><span class="科">郑六娘</span>小扇银屏。小扇银屏。玉庭珠几。遥遥的七香尘起。<span class="夹白">老身看十郎真是河西仙子也。</span>正仙郎良会。奏清商绿粉轻吹。<span class="科">鲍杜合</span>何处晓骖归。映雕阑巧玲珑彩云明媚。配尽鸯鸳无限缕。可怜处一把鲛绡掷乱丝。到如今叠就了团花绮。还胜似匆匆嫁了河西。</p>
        
        <p class="曲"><span class="牌">短拍</span><span class="科">合</span>彩襻连心。彩襻连心。香缄燕尾。限良宵没得些时。浪得巧名儿。却不解把郎心系。问何似人间密意。笑背着银缸纵体。推绣枕。下罗帷。</p>
        
        <p class="曲"><span class="牌">尾声</span>捺香方胜同心记。对星河长久夫妻。从今后岁岁相缠五色丝。</p>
        
        <p class="落诗">香思年年度翠梭。<br />从今无复恨分河。<br />休夸天上灵欢少。<br />自是人间喜事多。</p>
        
    </body> 
</html>