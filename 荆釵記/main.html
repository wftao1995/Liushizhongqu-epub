<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/荊釵記</title>
        <meta name="author" content="明　柯丹邱　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">荊釵記</span></h1>

        <p class="作者">明　柯丹邱　著</p>
        <h2 id=ch1 class="chapter"><span class="齣題">第一齣　家門</span></h2>

        <p class="曲"><span class="牌">臨江僊</span><span class="科">末上</span>一段新奇真故事。須教兩極馳名。三千今古腹中存。開言驚四座。打動五靈神。六府齊才并七步。八方豪氣凌雲。歌聲遏住九霄雲。十分全會者。少不得仁義禮先行。<span class="科">問答照常</span></p>
        
        <p class="曲"><span class="牌">沁園春</span>才子王生。佳人錢氏。賢孝溫良。以荊釵為聘。配為夫婦。春闈催試。拆散鸞凰。獨步蟾宮。高攀仙桂。一舉鰲頭姓字香。因參相。不從招贅。改調潮陽。　　修書遠報萱堂。中道奸謀變禍殃。岳母生嗔。逼凌改嫁。山妻守節。潛地去投江。幸神道匡扶撈救。同赴瓜期往異鄉。吉安會。義夫節婦。千古永傳揚。</p>
        
        <p class="落詩">王狀元不就東牀婿。<br />万俟相改調潮陽地。<br />孫汝權套寫假書歸。<br />錢玉蓮守節荊釵記。</p>
        
        <h2 id=ch2 class="chapter"><span class="齣題">第二齣　會講</span></h2>
        
        <p class="曲"><span class="牌">滿庭芳</span><span class="科">生上</span>樂守清貧。恭承嚴訓。十年燈火相親。胸藏星斗。筆陣掃千軍。如遇桃花浪煖。定還我一躍龍門。親年邁。且自溫衾扇枕。隨分度朝昏。</p>
        
        <p class="詩"><span class="牌">古風</span>越中古郡誇永嘉。城池闤闠人奢華。<br />思遠樓前景無限。畫船歌妓顏如花。<br />詩禮傳家忝儒裔。先君不幸早傾逝。<br />奈何家業漸凋零。報效劬勞未如意。<br />儘交彈鋏歎無魚。甘守齏鹽樂有餘。<br />萱堂淑賢齊孟母。諄諄教子讀詩書。<br />刺股懸頭曾努力。引光夜鑿匡衡壁。<br />胸中拍塞書五車。舌底瀾翻浪千尺。<br />嗟吁歲月不我留。親年老邁喜復憂。<br />甘旨奈何缺奉養。功名況且志未酬。<br />一躍龍門從所欲。麻衣換卻荷衣綠。<br />丹墀拜舞受皇恩。管取全家食天祿。</p>
        
        <p class="白">小生姓王名十朋。表字龜齡。溫州在城居住。不幸椿庭早逝。惟賴母親訓育成人。家無囊橐。忝列庠生之數。學有淵源。慚無驛宰之榮。明日府尊堂試。他時大比。未知若何。此乃天命所賦。亦非人意所期也。日昨已曾相約朋友們講學。以明經史。在此等候。</p>
        
        <p class="曲"><span class="牌">水底魚</span><span class="科">末上</span>白屋書生。胸中醉六經。蛟騰鳳起。管登科。為上卿。</p>
        
        <p class="白">自家府學生員王士宏。明日府尊堂試。已約朋友會講。不免到梅溪家去。迤邐行來。此間就是。梅溪有麼。<span class="科">生</span>四明請了。<span class="科">末</span>請了。<span class="科">生</span>半州為何不至。<span class="科">末</span>隨後來了。</p>
        
        <p class="曲"><span class="牌">前腔</span><span class="科">淨上</span>白面兒郎。學疎才不廣。粗豪狂放。指銀瓶。索酒嘗。</p>
        
        <p class="白">自家孫汝權。府尊堂試。來到梅溪家會講。迤邐行來。梅溪有麼。<span class="科">生見介</span>明日本府堂試。我等各把本經講習一篇。<span class="科">淨末</span>君子講學。以文會友。有何不可。<span class="科">生</span>如此。先把四書講一講。<span class="科">淨</span>講甚麼書。<span class="科">末</span>若講四書。先講論語。梅溪學而時習之。不亦悅乎。半州有朋自遠方來。<span class="科">生</span>學生亂道了。<span class="科">淨</span>願聞。<span class="科">生</span>學之為言效也。人性皆善。而覺有先後。後覺者必效先覺之所為。乃可以明善而復其初也。習鳥數飛也。學之不已。如鳥飛也。管見如此。望二位改教。<span class="科">末</span>講得有理。<span class="科">生</span>四明。不亦悅乎。怎麼講。<span class="科">末</span>學生亂道。<span class="科">生</span>願聞。<span class="科">末</span>既學矣。而又時習之。則所學者熟而中心喜悅。其進自不能已矣。請二位改教。<span class="科">生</span>講得有理。<span class="科">末</span>半州。有朋自遠方來。不亦樂乎。怎麼講。<span class="科">淨</span>我也要講。免了罷。<span class="科">末</span>這個如何免得。<span class="科">淨</span>鵬大鳥也。一飛九萬里。果是遠方之外落者。是調也。那大鵬在遠方之外飛來。不想飛得羽垂翅折。在半空中停翅而想。說道。我有些乞力了。莫不要調下去。說言未盡。蹼蹬。此乃不亦樂乎。<span class="科">末</span>半州差了。你我同心為友。合志為朋。怎麼到說了飛禽。<span class="科">淨</span>二位滿腹文章。無忝同類。我學生不通古今。一味粗俗。誠所謂馬牛而襟裾。飛禽與走獸。正是同類。<span class="科">末</span>休要取笑。</p>
        
        <p class="曲"><span class="牌">玉芙蓉</span><span class="科">生</span>書堂隱相儒。朝野開賢路。喜明年春闈已招科舉。窗前歲月莫虛度。燈下簡篇可卷舒。<span class="科">合</span>時不遇。且藏諸韞匵。際會風雲。那時求價待沽諸。</p>
        
        <p class="曲"><span class="牌">前腔</span><span class="科">末</span>懸頭及刺股。掛角并投斧。歎先賢曾受許多勤苦。六經三史靡溫故。諸子四書可誦讀。<span class="科">合前</span></p>
        
        <p class="曲"><span class="牌">前腔</span><span class="科">淨</span>家私雖富足。心性忒愚魯。向書齋剛學得者也之乎。無才學休想學干祿。有才的便能身掛綠。<span class="科">合前</span></p>
        
        <p class="落詩"><span class="科">生</span>聖朝天子重英豪。<br /><span class="科">末</span>常把文章教爾曹。<br /><span class="科">淨</span>世上萬般皆下品。<br /><span class="科">合</span>思量惟有讀書高。</p>
        
        <h2 id=ch3 class="chapter"><span class="齣題">第三齣　慶誕</span></h2>
        
        <p class="曲"><span class="牌">高陽臺</span><span class="科">外上</span>兔走烏飛。星移物換。看看鬢髮皤然。嗣息無緣。幸生一女芳年。溫衣飽食堪過遣。賴祖宗遺下田園。喜一家老幼平安。謝天週全。</p>
        
        <p class="誦"><span class="牌">鷓鴣天</span>華髮蕭蕭鬢若霜。老來無子實堪傷。箕裘事業誰承繼。詩禮傳家孰紹芳。　　閒議論。細思量。欲將一女贅賢良。流行坎坷皆前定。只把丹心托上蒼。</p>
        
        <p class="白">老夫姓錢名流行。溫城人也。昔在鴻門。忝考貢元。衣冠世裔。時乖難顯於宗風。閥閱名家。學淺粗知乎禮義。不幸先妻早逝。只存一女。年方二八。欲招王十朋為婿。以繼百年。自愧再婚姚氏。幸喜此女能侍父母。正是子孝雙親樂。家和萬事成。今日是老夫賤誕。聊備蔬酒。少展良辰。李成那裡。<span class="科">末上</span>一點祥光現紫薇。匆匆瑞氣藹庭幃。齊簪翠竹生春意。共飲瑤卮介壽眉。老員外有何鈞旨。<span class="科">外</span>請老安人出來。<span class="科">末</span>老安人有請。</p>
        
        <p class="曲"><span class="牌">臘梅花</span><span class="科">淨上</span>年華老大雙鬢皤。胭脂膩粉幸丟抹。市人都道我。道奴相像夜叉婆。</p>
        
        <p class="白"><span class="科">末</span>牛頭獄卒做渾家。此不是夜叉婆。<span class="科">淨</span>老員外萬福。</p>
        
        <p class="曲"><span class="牌">前腔</span><span class="科">丑上</span>奴奴體兒多嫋娜。嫦娥也賽奴不過。市人都道我。道奴相像緊那羅。</p>
        
        <p class="白"><span class="科">末</span>小心金鼓手。此不是緊拿鑼。<span class="科">丑見介</span>願嫂嫂千年朱頂鶴。願哥哥萬代綠毛龜。<span class="科">外</span>甚麼說話。<span class="科">淨</span>姑娘。今日是你哥哥誕日。為何來得能遲。<span class="科">丑</span>在家整備些薄禮。因此來遲。<span class="科">外</span>妹子自家。如何送許多禮。<span class="科">丑</span>沒有什麼。牽得一隻黃狗。與哥哥慶壽。<span class="科">外</span>狗慶得壽的。<span class="科">丑</span>黃耉無疆。願哥哥受天之慶。<span class="科">淨</span>每年間是你把盞。今年你姪女長成了。該他把盞。學些禮體。待我去叫他出來。孩兒那裡。</p>
        
        <p class="曲"><span class="牌">珍珠簾</span><span class="科">旦上</span>南極耿耿祥光燦。明星爛。慶老圃黃花娛晚。<span class="科">眾</span>去了青春不再返。且暫把身心遊翫。<span class="科">旦</span>疎散。喜團圓歡會。慶生華誕。</p>
        
        <p class="白"><span class="科">外</span>紛紛紅紫競芳塵。日永風和已暮春。<span class="科">旦</span>但願年年當此日。一杯壽酒慶生辰。<span class="科">外</span>雖然如此。一則以喜。一則以憂。<span class="科">淨</span>所喜者何也。<span class="科">外</span>所喜者家庭溫厚。骨肉團圓。<span class="科">丑</span>所憂者。<span class="科">外</span>所憂者奈我女兒姻親未遂。若得了汝終身。永無掛念。<span class="科">旦</span>告爹爹知道。念玉蓮溫凊之禮尚缺。蘋蘩之事未諳。且自開懷暢飲。不必掛念。<span class="科">淨</span>我兒說得有理。今日是壽日。說什麼招女婿。有了這等如花似玉的女兒。怕無門當戶對的女婿。<span class="科">丑</span>自古道腰間有貨不愁窮。取酒來。該你把盞。</p>
        
        <p class="曲"><span class="牌">錦堂月</span><span class="科">旦</span>華髮斑斑。韶光荏苒。雙親幸喜平安。慶此良辰。人人對景歡顏。畫堂中寶篆香銷。玉盞內流霞光泛。<span class="科">合</span>齊祝贊。願福如東海。壽比南山。</p>
        
        <p class="曲"><span class="牌">前腔</span><span class="科">丑</span>筵間。繡幕圍環。奇珍擺列。渾如洞府仙寰。美食嘉殽。堪並鳳髓龍肝。簪翠竹同樂同歡。飲綠醑齊歌齊唱。<span class="科">合前</span></p>
        
        <p class="曲"><span class="牌">前腔</span><span class="科">淨</span>堪歎。雪染雲鬟。霞綃杏臉。朱顏去不回還。椿老萱衰。只恐雨僽風僝。但只願無損無傷。咱共你何憂何患。<span class="科">合前</span></p>
        
        <p class="曲"><span class="牌">前腔</span><span class="科">外</span>幽閒。食可加餐。官無事擾。情懷並沒愁煩。人老花殘。於心尚有相關。待招贅百歲姻親。承繼我一脈根蔓。<span class="科">合前淨</span></p>
        
        <p class="白">李成收了罷。<span class="科">外</span>媽媽。正不曾喫得酒。就收拾了。你這等慳吝。<span class="科">淨</span>老兒。</p>
        
        <p class="曲"><span class="牌">醉翁子</span>非慳。論治家千難萬難。休只管喫得瓮盡杯乾。<span class="科">丑</span>今番慶生席面。難做尋常一例看。<span class="科">合</span>重換盞。直飲到月轉花梢。影上闌杆。</p>
        
        <p class="曲"><span class="牌">前腔</span><span class="科">外</span>神僊。滿座間人閒事減。慶眉壽。樽前席上。正宜疎散。<span class="科">眾</span>歡宴。樂人秪應。品竹彈絲敲象板。<span class="科">合前</span></p>
        
        <p class="曲"><span class="牌">僥僥令</span><span class="科">眾</span>銀臺燒絳蠟。寶鼎噴沈檀。望乞蒼穹從人願。<span class="科">合</span>骨肉永團圓。保歲寒。</p>
        
        <p class="曲"><span class="牌">前腔</span>炎涼多反覆。日月易循環。但願歲歲年年人康健。<span class="科">合前</span></p>
        
        <p class="曲"><span class="牌">尾</span>玉人彈唱聲聲謾。露春纖把錦箏低按。曲罷酒闌人散。</p>
        
        <p class="落詩">四時光景疾如梭。<br />堪嘆人生能幾何。<br />遇飲酒時須飲酒。<br />得高歌處且高歌。</p>
        
        <h2 id=ch4 class="chapter"><span class="齣題">第四齣　堂試</span></h2>
        
        <p class="曲"><span class="牌">謁金門</span><span class="科">小外雜從上</span>簡命分專邦甸。報國存心文獻。蒲鞭枉昭公椽。三載民無怨。</p>
        
        <p class="白">千里承恩秉郡旄。矢心曾不染秋毫。公門既許清如水。吏筆何須利似刀。無德政。起童謠。聿修文事讚皇朝。願將廉范龔黃意。布政歐城教爾曹。自家溫州府太守吉天祥是也。即今賓興之秋。又當堂試之日。下官今日考試諸生。左右。喚秀才進來。</p>
        
        <p class="曲"><span class="牌">轉山子</span><span class="科">末扮學官上</span>六經慚負管窺天。可信燈氈恁有緣。士子作章編。爭望登高選。</p>
        
        <p class="白">送生員手本。<span class="科">外</span>趲生員進來。教官出去罷。<span class="科">末應下</span></p>
        
        <p class="曲"><span class="牌">水底魚</span><span class="科">生上</span>仰之彌高。鑽之彌堅。忽焉在後。瞻之忽在前。</p>
        
        <p class="曲"><span class="牌">前腔</span><span class="科">末上</span>學問無邊。如人臨廣淵。意深趣遠。玄玄復又玄。</p>
        
        <p class="曲"><span class="牌">前腔</span><span class="科">淨上</span>身似神僊。金銀積萬千。無心向學。終朝只愛眠。</p>
        
        <p class="白"><span class="科">眾見介外</span>眾生員起來作揖。<span class="科">眾應介淨</span>學生皆膚見之學。望大人賜淺些題目。<span class="科">外</span>眾秀才。今日考試汝等。不意分巡大人報到。將就考一道策罷。起來聽題。</p>
        
        <p class="曲"><span class="牌">紅衲襖</span><span class="科">外</span>問古人君所以賢。古人臣所可言。聖王汲汲思為善。為善還當何者先。子輩燈窗已有年。所得經書學問淵。悉心為我敷陳也。毋視庸常泛泛然。</p>
        
        <p class="白"><span class="科">眾遞卷介外</span>叫左右。拿那生員背起來打。<span class="科">淨</span>老大夫何以賜責。<span class="科">外</span>我什麼衙門。令人代作文字。<span class="科">淨</span>怎麼代作文字。<span class="科">外</span>這卷與這卷明明是一個人寫的字。若肺腑流出。必然成誦。眾生員始初送卷的。各背爾所作上來。</p>
        
        <p class="曲"><span class="牌">前腔</span><span class="科">生</span>對古明君在重賢。古良臣貢舉先。巫咸傅說初皆賤。伊尹曾耕莘上田。皋陶既舉不仁遠。四皓出而漢祚安。恭承執事詢愚見。敢不諄諄露膽肝。</p>
        
        <p class="白"><span class="科">外</span>此篇以薦賢立論。是知國家之首務者。宜取以冠首。</p>
        
        <p class="曲"><span class="牌">前腔</span><span class="科">末</span>對古賢王在獵畋。古賢臣開墾先。孟軻十一言猶善。八口同耕井字田。庸言民乃國之本。故曰食為民所天。躬承執事詢愚見。敢不精心進數言。</p>
        
        <p class="白"><span class="科">外</span>此篇以井田十一立意。足見其有憂國憂民之意。可喜。可喜。</p>
        
        <p class="曲"><span class="牌">前腔</span><span class="科">淨</span>對古剛明須積錢。臣奉行須聚斂。治財理賦稱劉晏。功數蕭何餽餉先。徵糧要他加二三。糧完時賞他一個錢。若今府庫充盈也。大敵聞之不敢言。</p>
        
        <p class="白"><span class="科">外</span>此篇陳辭未純。立論不正。宜加刻苦之功。須革富貴之相。方免馬牛襟裾之誚。庸勉庸勉。諸生過來。先遞卷的甚麼名字。<span class="科">生</span>生員王十朋。</p>
        
        <p class="落詩"><span class="科">外</span>今朝堂試汝魁名。<br />他日須知作上卿。<br /><span class="科">眾</span>大惠及民誇德政。<br />又將文字數書生。</p>
        
        <h2 id=ch5 class="chapter"><span class="齣題">第五齣　啟媒</span></h2>
        
        <p class="曲"><span class="牌">荷葉魚兒</span><span class="科">外上</span>春雨新收。喜見山明水秀。萬花深處有鳴鳩。軟紅泥踏青時候。試躡青鞋。慢拖斑竹。去尋良友。</p>
        
        <p class="白">自分老林丘。詩酒朋儔。昔年璧水壯遨遊。學冠同流。嗟吁獨負鄧攸憂。一子難留。且求佳婿續箕裘。是亦良謀。老夫昔在太學曾試貢元。人故以貢元呼之。至親三口。繼室小女而已。田園足以供衣食。廬舍足以蔽風雨。中郎有女傳書業。伯道無兒嗣世家。老夫聞得王景春之子王十朋。近日堂試魁名。欲浼將仕郎南陽郡許文通為媒。求作小女之婿。故此扶筇而來。不免到他門首。且咳嗽一聲。老將仕在家麼。</p>
        
        <p class="曲"><span class="牌">前腔</span><span class="科">末上</span>靜把詩書閒究。竹扉上是誰頻扣。</p>
        
        <p class="白">呀。原來是老貢元。請了。<span class="科">外</span>過竹方通徑。穿雲始見山。<span class="科">末</span>家因貧故靜。人為老而閒。連日少會。今日下顧。必有佳教。<span class="科">外</span>只因小女未有佳配。昨聞故人王景春之子。堂試魁名。去後必有好處。敢煩將仕作伐。往彼一說。成此姻緣。但恐輕凟。有屈神勞。<span class="科">末</span>鄙夫即當往議此親。諒此富彼貧。必無辭。且請一茶。<span class="科">外</span>不勞賜茶。但得早為玉成。多幸。</p>
        
        <p class="曲"><span class="牌">三學士</span>弱息及笄姻未偶。故來拜屈同遊。書生已露魁人手。山老因營繼嗣謀。<span class="科">合</span>若得良媒開笑口。這求親願必酬。</p>
        
        <p class="曲"><span class="牌">前腔</span><span class="科">末</span>解綬歸來為至友。果然同氣相求。爾玉人窈窕鍾閨秀。那君子慇懃須好求。<span class="科">合</span>管取兩門開笑口。這求婚願必酬。</p>
        
        <p class="曲"><span class="牌">前腔</span><span class="科">外</span>人世姻緣天所授。惟媒妁得預其謀。𫂟<a epub:type="noteref" href="#char01"><sup>註</sup></a>瓢兀自浮仙澗。紅葉猶能上泝流。<span class="科">合前</span>若得</p><aside epub:type="footnote" id="char01"><p>「⿱⺮麻」</p></aside>
        
        <p class="曲"><span class="牌">前腔</span><span class="科">末</span>謹領尊言求鳳偶。管教配合鸞儔。雲英志不存田玉。織女期嘗訂斗牛。<span class="科">合前</span>管取</p>
        
        <p class="落詩"><span class="科">外</span>釐降篇成事豈虛。<br /><span class="科">末</span>詩言夫婦首關雎。<br /><span class="科">外</span>人間未結前生契。<br /><span class="科">合</span>天上先成月下書。</p>
        
        <h2 id=ch6 class="chapter"><span class="齣題">第六齣　議親</span></h2>
        
        <p class="曲"><span class="牌">遶地遊</span><span class="科">老旦上</span>桑楡暮景。將往事空思省。家貧窘。悶懷耿耿。共姜誓盟。慕貞潔甘守孤零。喜一子學問有成。</p>
        
        <p class="白">老身柏舟誓守。自甘半世居孀。楡景身安。惟愛一經教子。錐有破茅之地。儘可容身。囊無挑藥之資。旋謀糊口。翦髮常思侃母。斷機每念軻親。正是不求金玉貴。惟願子孫賢。老身張氏。少適王門。自從丈夫亡後。不幸祖業凋零。止生一子。名十朋。雖喜聰慧。才學有成。奈緣時乖運蹇。功名未遂。今乃大比之年。且訓誨一番。十朋那裡。</p>
        
        <p class="曲"><span class="牌">風入松</span><span class="科">生上</span>青霄萬里未鵬摶。淹我儒冠。布袍雖擬藍袍換。榮枯事皆由天斷。且自存心奉母。何須着意求官。</p>
        
        <p class="白">母親。拜揖。<span class="科">老旦</span>春榜動。選場開。收拾行李。上京科舉。<span class="科">生</span>母親。事業要當窮萬卷。人生須是惜分陰。正是學成文武藝。貨與帝王家。孩兒只為家貧親老。不敢遠離。<span class="科">老旦</span>孩兒。豈不聞孝經云。始于事親。終于事君。君親一體。若得你一官半職回來。也顯做娘的訓子之功。<span class="科">生</span>敢不遵命。<span class="科">老旦</span>兒。還有一件事。前日雙門巷錢貢元央許將仕議親。無物為聘。以此不敢應承。只恐今日又來如何是好。<span class="科">生</span>母親。豈不聞古人云。娶妻莫恨無良媒。書中有女顏如玉。孩兒只慮功名未遂。何慮無妻。<span class="科">老旦</span>兒。你也說得有理。自從你父親亡後。做娘的呵。</p>
        
        <p class="曲"><span class="牌">黃鶯兒</span>半世守孤燈。鎮朝昏幾淚零。到今猶在淒涼景。寒門似冰。衰鬢似星。<span class="夾白"><span class="科">生</span>母親為何調淚。<span class="科">老旦</span></span>為只為早年不幸鸞分影。<span class="科">合</span>細評論。黃金滿籯。不如教子一經。</p>
        
        <p class="曲"><span class="牌">前腔</span><span class="科">生</span>父喪母勞形。論孩兒當報恩。奈何人事不相稱。<span class="夾白"><span class="科">老旦</span>只怕你學未成。<span class="科">生</span></span>非學未成。<span class="夾白"><span class="科">老旦</span>只怕你己未能。<span class="科">生</span></span>非己未能。為只為五行不順男兒命。<span class="科">合前</span></p>
        
        <p class="曲"><span class="牌">簇御林</span><span class="科">老旦</span>親師範。近友朋。把詩書勤講明。聚螢鑿壁真堪敬。他們都顯父母。揚名姓。<span class="科">合</span>奮鵬程。名題雁塔。白屋顯公卿。</p>
        
        <p class="曲"><span class="牌">前腔</span><span class="科">生</span>親年邁。家勢傾。恨腴甘。缺奉承。臥冰泣竹真堪並。他們都感天地。登臺省。<span class="科">合前末上</span></p>
        
        <p class="白">受人之託。必當終人之事。錢貢元央老夫到王宅議親。此間有人麼。<span class="科">老旦</span>兒。有人在外。你去看。<span class="科">生</span>待孩兒去看。呀。老將仕。失迎了。<span class="科">末</span>令堂有麼。<span class="科">生</span>家母有。<span class="科">末</span>老夫求見。<span class="科">生</span>少待。母親。許將仕在外。<span class="科">老旦</span>請進來。<span class="科">見介</span>許大人請。重蒙貴步到寒家。有何見諭。<span class="科">末</span>老夫非為別事。只因錢貢元前番央老夫來說令郎親事。老安人不允。近聞得賢郎堂試魁名。貢元不勝之喜。今着老夫送吉帖到宅。望乞安人允就。不必推辭。<span class="科">老旦</span>多蒙貢元見愛。又蒙將仕週全。只是家窘。不敢應承。<span class="科">末</span>貢元說道。不問人家貧富。只要女婿賢良。聘禮不拘輕重。隨意下些。便可成親。<span class="科">老旦</span>貢元乃豐衣足食之家。老身乃裙布荊釵之婦。惟恐見誚。<span class="科">末</span>安人何必太謙。</p>
        
        <p class="曲"><span class="牌">桂枝香</span><span class="科">老旦</span>年華衰邁。家私窮敗。要成就小兒姻親。全賴高賢擔帶。論才難佈擺。錢難揭債。物無借貸。<span class="夾白"><span class="科">拔釵介</span>兒。自你父親去後之時。再無所遺。</span>止有這荊釵。權把他為財禮。只愁事不諧。</p>
        
        <p class="曲"><span class="牌">前腔</span><span class="科">生</span>萱親寧耐。冰人休怪。<span class="夾白">小生呵。</span>貧居陋室多年。惟苦志寒窗十載。倘時運到來。功名可待。姻親還在。<span class="夾白">母親。</span>這荊釵又不是金銀造。如何做聘財。</p>
        
        <p class="曲"><span class="牌">前腔</span><span class="科">末</span>安人容拜。秀才聽解。<span class="夾白">那貢元呵。</span>不嫌你禮物輕微。偏喜愛熟油苦菜。但心無忌猜。物無妨礙。人無雜壞。<span class="夾白">方纔聘禮取過來一觀。<span class="科">生</span>請觀。<span class="科">末</span>昔日漢梁鴻聘孟光。荊釵遺下。豈不是達古之家。</span>這荊釵雖不是金銀造。<span class="夾白">非是老夫面奉。</span>管取門闌喜事諧。</p>
        
        <p class="白"><span class="科">老旦</span>將仕回見貢元。只說禮物輕微。表情而已。<span class="科">末</span>謹領。謹領。</p>
        
        <p class="落詩"><span class="科">生</span>寒家乏聘自傷情。<br /><span class="科">老</span>權把荊釵表寸心。<br /><span class="科">末</span>着意種花花不發。<br /><span class="科">合</span>等閒插柳柳成陰。</p>
        
        <h2 id=ch7 class="chapter"><span class="齣題">第七齣　遐契</span></h2>
        
        <p class="曲"><span class="牌">秋夜月</span><span class="科">淨上</span>家富豪。少甚財和寶。未畢姻親。縈牽懷抱。思量命犯孤星照。沒一個老瓢。</p>
        
        <p class="白">自家號做孫汝權。牛羊無數廣田園。無瑕美玉白似雪。沒孔珍珠大似拳。白銀積下如土塊。黃金堆垛似方磚。溫州城裡第一個財主。件件稱心。樣樣如意。說也惶恐。夜夜縮腳眠。前日學中回來。偶見一家門徑裡面。四個大字。為善最樂。正看之際。閃出二八佳人。生得描不成畫不就。十分美貌。若得此女為妻。不枉了今生一世。</p>
        
        <p class="曲"><span class="牌">駐雲飛</span>思憶多嬌。想他十指纖纖一捻腰。兩瓣金蓮小。賽過西施貌。<span class="夾白">妖。</span>其實是俊多嬌。想他身材小巧。教我日夜相思。時刻縈懷抱。若得成親。我也不枉了。</p>
        
        <p class="白">呸。想他也沒用。我家裡有個才六才七。只好管些家事。有個朱吉能言語。我未曾說起。他就曉得我心事。叫他出來商議。朱吉那裡。<span class="科">末上</span>聽得叫朱吉。慌忙走來立。大膽寸難行。小心儘去得。官人有何分付。<span class="科">淨</span>朱吉。前日我在學中回來。打從雙門巷裡經過。一家門前寫着為善最樂。你曉得是那一家。<span class="科">末</span>是錢貢元家裡。<span class="科">淨</span>你怎麼認得。<span class="科">末</span>小人常在他門首經過。認得。<span class="科">淨</span>他家好個女兒。<span class="科">末</span>官人怎麼曉得。<span class="科">淨</span>我在學中回來。偶見此女。生得十分美貌。我要取他為妻。沒個人去說合。<span class="科">末</span>他家對門賣燒餅的張媽媽。是錢貢元的妹子。姑娘說姪女。有何不可。<span class="科">淨</span>我兒好聰明。姑娘說姪女。有何不依。小廝。取文房四寶過來。<span class="科">末</span>要文房四寶何用。<span class="科">淨</span>寫個票兒拿他來。<span class="科">末</span>這就不是。求親猶如告債。須是登門相請纔可。<span class="科">淨</span>你不知道。這媽媽聞得他嘴頭子極快。他問道官人多少年紀。方纔娶親。教我怎麼回他。<span class="科">末</span>只說高來不成。低來不就。蹉跎了歲月。少說些年紀便了。<span class="科">淨</span>你分付家裡。只說我學中去了。<span class="科">末叫後科淨</span>出得家門口。此間已是大街坊。<span class="科">末</span>待我去請他。<span class="科">淨</span>有理。<span class="科">末叫</span>張媽在家麼。<span class="科">丑上</span>來了。</p>
        
        <p class="曲"><span class="牌">秋夜月</span>蒙見招。打扮十分俏。走到門前人都道。道奴奴臉上胭脂少。搽些又好。抹些又俏。</p>
        
        <p class="白"><span class="科">末</span>搽多了。好與關大王作對。<span class="科">丑</span>你來我家何幹。<span class="科">末</span>孫官人要見。<span class="科">丑</span>呀。相公請了。<span class="科">淨</span>媽媽請了。<span class="科">丑</span>看茶。<span class="科">淨</span>媽媽請。<span class="科">丑</span>相公。接待不周。春牛上宅。並無災厄。<span class="科">淨</span>我今閒走。特來看你這母狗。<span class="科">末</span>出言太毒。將人比畜。<span class="科">淨</span>怎麼屎口傷人。<span class="科">丑</span>慣有這毛病。<span class="科">淨</span>茶來。<span class="科">丑</span>免茶。<span class="科">淨</span>免茶不是你說的。<span class="科">丑</span>討茶也不是你說的。<span class="科">淨</span>我在家裡討慣了。<span class="科">丑</span>相公。今日到此貴幹。<span class="科">淨</span>他問我貴幹。我怎麼回他。<span class="科">末</span>便說煩媽媽為媒。<span class="科">淨</span>特煩媽媽為媒。<span class="科">丑</span>不知取與第幾位令郎。<span class="科">淨</span>小兒尚未有母。就是這小花男子。<span class="科">丑</span>相公今年高壽了。<span class="科">淨</span>一百八十歲。<span class="科">末</span>一十八歲。<span class="科">淨</span>看一十八歲。<span class="科">丑</span>好少年老成。要取那家女兒。<span class="科">淨</span>朱吉。怎麼回他。<span class="科">末</span>便說令兄宅上有個令愛。要娶他做娘子。<span class="科">淨</span>媽媽。聞知令愛宅上。有個令兄。取他做個掌家娘子。<span class="科">丑</span>我哥哥六十歲了。還饒他不過。<span class="科">淨</span>都是你只管令令令。都令差了。巧言不如直道。便說你哥哥家裡有個丫頭。我要討他做老婆便了。<span class="科">末</span>是令兄宅上有個令愛。財主取他做掌家娘子。<span class="科">丑</span>若說我姪女兒。只教你雪獅子向火。酥了一半。看我姪女兒。長不料料窕窕。短不跼跼促促。他眉灣新月。髻挽烏雲。臉襯朝霞。肌凝瑞雪。有沈魚落雁之容。閉月羞花之貌。秋波滴瀝。雲鬟輕盈。淡掃蛾眉。薄施脂粉。舒翠袖。露玉指。春筍纖纖。下香階。顯弓鞋。金蓮窄窄。這雙小腳。剛剛三寸三分。<span class="科">淨</span>好。連夜就成。朱吉。這媽媽說小姐的腳剛剛三寸三分。這是賣弄金蓮。就値一千兩。請問媽媽要多少價錢。<span class="科">末</span>這就差了。買牛馬便說價錢。親事只說財禮。<span class="科">淨</span>你曉得我的。我若過一兩遭。便曉得苦惱。小花男子那裡曉得。你教我便好。<span class="科">末</span>請問媽媽要多少財禮。<span class="科">丑</span>相公。我哥哥是詩禮之家。出得你的門。進得我哥戶。樣樣成雙。件件成百。<span class="科">淨</span>有。大人家幹事不小。小人家幹事不大。只管出得我家門。進得你令兄家戶。媽媽。成親之後。自有禮物登門謝媒。花紅羊酒錦段贈之。朱吉。今日是個好日。你連忙回去。取金釵一對。壓釵銀四十兩。相煩媽媽就去。</p>
        
        <p class="曲"><span class="牌">豹子令</span>聞說佳人多嫋娜。多嫋娜。端的容貌賽嫦娥。賽嫦娥。此親若得週全我。酬勞財禮敢虛過。<span class="科">合</span>花紅羊酒謝媒婆。<span class="夾白"><span class="科">丑</span>成親之後。就是姑婆。<span class="科">淨</span>朱吉。你</span>牽羊擔酒謝姑婆。</p>
        
        <p class="曲"><span class="牌">前腔</span><span class="科">丑</span>非是冰人說強呵。說強呵。成敗都是女蕭何。女蕭何。若是才郎拚財禮。管教織女渡銀河。<span class="科">合前</span></p>
        
        <p class="落詩"><span class="科">淨</span>為媒作伐莫因循。<br /><span class="科">丑</span>管取教君成此親。<br /><span class="科">末</span>匹配姻緣憑月老。<br /><span class="科">合</span>調和風月仗冰人。</p>
        
        <h2 id=ch8 class="chapter"><span class="齣題">第八齣　受釵</span></h2>
        
        <p class="曲"><span class="牌">似娘兒</span><span class="科">外上</span>一女貌天然。緣分淺。親事遷延。願天早與人方便。絲蘿共結。蒹葭可倚。桑梓相聯。</p>
        
        <p class="白">男子生而願為之有室。女子生而願為之有家。老夫昨央將仕王宅議親。回來便知端的。<span class="科">末上</span>仗托荊釵成好事。何須紅葉作良媒。昨蒙貢元央我王宅議親。不免回覆。有人麼。<span class="科">外</span>將仕。有勞動問。親事如何。<span class="科">末</span>老夫初到王宅。說起親事。王老安人再三推辭。已後將尊言說明。纔得允從。<span class="科">外</span>將何物為聘。<span class="科">末</span>聘物雖有。只是輕微。將不出。<span class="科">外</span>老夫有言在先。不拘輕重。只要成其姻事。<span class="科">末</span>聘物在此。請收。<span class="科">外</span>好罕物。昔日漢梁鴻聘孟光荊釵。至今遺下。豈不是達古之家。老安人那裡。<span class="科">淨上</span>姻緣本是前生定。曾向蟠桃會裡來。那個在此。<span class="科">外</span>是將仕。<span class="科">淨</span>不是來說我兒親事麼。<span class="科">外</span>正是。<span class="科">淨</span>李成看茶來。將仕公。外日多蒙厚禮。我說李成去請將仕公來喫些壽麵。說你不在家。一缽頭麵。放了三日。把與狗喫了。<span class="科">外末</span>這什麼說話。<span class="科">淨</span>敢問將仕。說我女兒親事怎麼了。<span class="科">末外</span>親事已成了。<span class="科">淨</span>既成了。幾時下盒子。<span class="科">末外</span>就是今日。<span class="科">淨</span>今日教我怎麼安排得酒與來人喫。<span class="科">末</span>都是乾折。袖裡來。袖裡去。<span class="科">淨</span>看雞鵝污屎。壞了衣服。<span class="科">末</span>不是這個乾折。<span class="科">淨</span>小廝討天平來。<span class="科">外</span>要天平做什麼。<span class="科">淨</span>要他兌銀子。<span class="科">外</span>銀子希什麼罕。<span class="科">淨</span>銀子不希罕。什麼希罕。<span class="科">外</span>一股荊釵。只怕你不曉得。<span class="科">淨</span>你拿來我看。多少年紀。不曉得這是什麼東西。聞又不香。拿在手又不重。待我磨一磨。<span class="科">外</span>這是寶貝。擦不得的。<span class="科">淨</span>人到禁擦。他到不禁擦。<span class="科">外末</span>什麼說話。<span class="科">淨</span>這木頭簪子。一分銀子買了十根。討得十個媳婦。<span class="科">外</span>不要多說。<span class="科">淨</span>我曉得。當初漢梁鴻。仗他討了個娘子。如今又將來討我女兒。是二婚人了。<span class="科">末</span>休得取笑。<span class="科">淨</span>你便說何人置造。甚人遺下的。</p>
        
        <p class="曲"><span class="牌">奈子花</span><span class="科">末</span>論荊釵名本輕微。漢梁鴻已仗得妻。芳名至今留傳於世。<span class="夾白">老安人。</span>休將他恁般輕視。聽啟。明說道表情而已。</p>
        
        <p class="曲"><span class="牌">前腔</span><span class="科">淨</span>雖然是我女低微。他將我恁般輕覷。一城中豈無風流佳婿。<span class="夾白">老員外。</span>偏只要嫁着窮鬼。<span class="夾白">老許。</span>你做媒氏。疾忙與我送還他的財禮。</p>
        
        <p class="曲"><span class="牌">前腔</span><span class="科">外</span>這財禮雖是輕微。你為何講是說非。<span class="夾白">婆子。你不曉得。那王秀才是個讀書人。</span>一朝顯達。名登高第。那其間夫榮妻貴。<span class="夾白">這財禮呵。</span>縱輕微。既來之且宜安之。</p>
        
        <p class="曲"><span class="牌">前腔</span><span class="科">丑上</span>富家郎央我為媒。要娶我姪女為妻。說開說合非通容易。也全憑虛心冷氣。匹配。端的是老娘為最。</p>
        
        <p class="白"><span class="科">淨</span>姑娘那裡來。<span class="科">丑</span>我在家裡來。特來與女兒說親。<span class="科">淨</span>不要說這親事。我老員外憑了那老許。把女兒許與王什麼朋。<span class="科">丑</span>不是王景春的兒子王十朋。娘兒兩個過活的。<span class="科">淨</span>正是他家。不知富貴發積何如。<span class="科">丑</span>就是孤老院裡趕出跎子來。窮斷了他的脊觔。風掃地。月點燈。<span class="科">淨</span>你說的是誰家。<span class="科">丑</span>我說的是孫半州孫官人。名頭也有十七八個。金銀使秤稱。珠子使斗量。先將金釵一對。壓釵銀四十兩。交了年庚吉帖。就有禮物登門。<span class="科">淨</span>如此只許他家罷。姑娘。只說我不曾見你進來。你就說退了王家。我就說嫁了孫家。<span class="科">丑</span>正是。<span class="科">淨</span>只是老許在裡面。不好說得。<span class="科">丑</span>自古道男不作媒。女不保債。若是老許搶我這媒做了。汗都弄他的出來。嫂嫂你先進去。<span class="科">淨</span>老許還不去。<span class="科">丑</span>哥哥嫂嫂。此是那個。狗也不養出我來。我到人一般敬他。他到驢了眼看我。我到深深拜一拜。他到直了腰哈人。<span class="科">末</span>老人家曲不倒腰。只是這等。<span class="科">丑淨</span>老人家曲不倒腰。彭祖公公不唱喏的。男有男行。女有女伴。請出去。待我們說幾句家常話。哥哥。特來與我姪女說頭親事。<span class="科">外</span>妹子來遲了。女兒許了王秀才。聘禮受了。就是王景春之子王十朋。<span class="科">丑</span>那個做媒的。千百擔柴煮不爛的老狗。這是女人家勾當。那王家朝無呼雞之食。夜無引鼠之糧。若是嫁了他。餓斷了絲腸。若餓死我家女兒。要與老許討命。<span class="科">外</span>什麼說話。<span class="科">淨</span>姑娘。你說的是那家。<span class="科">丑</span>我說的是孫半州。前門進去一百條水牛。有老許大。<span class="科">淨</span>就嫁這水牛。<span class="科">丑</span>後門進去一百條黃牛。不要說他珍珠財寶。只這象牙屏風底下。冰乾也有一千擔。<span class="科">淨外</span>冰見了日頭就洋了。怎麼曬得冰乾。<span class="科">丑</span>各天一方。有這等天曬得這冰乾。嫂嫂。生藥鋪裡賣的是什麼。<span class="科">淨</span>這是冰片。<span class="科">丑</span>正是。正是。退了王家。嫁那孫家。<span class="科">外</span>你不曉得。就是那孫汝權極奸詐。我也配他不來。還了他聘禮。<span class="科">淨</span>這等人家不與他。如今退了王家。許了孫家。<span class="科">外</span>你那婆子。曉得什麼。一家女子百家求。求了一家便罷休。<span class="科">淨</span>唊了嘴。一家女子百家求。九十九家不罷休。<span class="科">丑</span>只有一家不求得。扒在屋上打磚頭。一失了打了老許的頭。</p>
        
        <p class="曲"><span class="牌">駐馬聽</span><span class="科">外</span>巧語花言。竟不顧男女婚姻當遴選。此子才堪梁棟。貌比璠璵。學有淵源。我孩兒非比孟光賢。那書生亦遂梁鴻願。<span class="夾白">這親事也由我不得。也由你不得。<span class="科">合</span></span>萬事由天。一朝契合。做了百年姻眷。</p>
        
        <p class="曲"><span class="牌">前腔</span><span class="科">淨</span>才貌兼全。親老家貧囊又艱。羞殺荊釵裙布。繡褥金屏。綺席華筵。好姻緣番做惡姻緣。富親眷強似窮親眷。<span class="科">合前</span></p>
        
        <p class="曲"><span class="牌">前腔</span><span class="科">丑</span>四遠名傳。那個不識孫汝權。他貌如潘岳。富比石崇。德並顏淵。輕裘肥馬錦雕鞍。重裀列鼎珍羞饌。<span class="科">合前</span></p>
        
        <p class="曲"><span class="牌">前腔</span><span class="科">末</span>五百年前。月老曾將足繫纏。不用詩題紅葉。書附青鸞。玉種藍田。瑤池曾結並頭蓮。畫堂中已配豪家眷。<span class="科">合前</span></p>
        
        <p class="落詩"><span class="科">外</span>今日未可便相從。<br /><span class="科">淨</span>須信豪家意頗濃。<br /><span class="科">末</span>有緣千里能相會。<br /><span class="科">丑</span>無緣對面不相逢。</p>
        
        <p class="白"><span class="科">外</span>怎成得人家。一個客在此。也沒茶水。到有許多不賢之處。<span class="科">淨</span>還不跪。<span class="科">丑</span>跪了嫂嫂。<span class="科">外</span>妹子。一家好人家。是你攪壞了。我也做不得主。我兒在繡房中。你將兩家聘禮問女兒。願嫁金釵。就是孫家。願嫁荊釵。就是王家。<span class="科">淨丑</span>正是。<span class="科">外</span>只說王家是詩禮之家。那孫家一味村濁。<span class="科">淨</span>再說一個大巴掌。<span class="科">外</span>罷罷。我再不管了。<span class="科">先下丑</span>世間無難事。只怕歪絲纏。一個老官人。被你一纏就纏壞了。玉蓮就比我小時節。只要有得喫有得着。這等人家不嫁。倒去嫁窮鬼。好計。計就月中擒玉兔。謀成日裡捉金烏。<span class="科">下</span></p>
        
        <h2 id=ch9 class="chapter"><span class="齣題">第九齣　繡房</span></h2>
        
        <p class="曲"><span class="牌">戀芳春</span><span class="科">旦上</span>寶篆香消。繡窗日永。又還節近朱明。暗裡時更換。月老逼椿庭。惟願雙親福壽康寧。</p>
        
        <p class="白">鏡中常自歎嬋娟。生長閨門二八年。惟喜椿庭身在室。何堪萱室魄歸天。工德悉兼全。玉質無瑕賽月圓。春去秋來多世事。金蓮那肯出房前。奴家侍奉早膳已畢。且向繡房做些針指。</p>
        
        <p class="曲"><span class="牌">一江風</span>繡房中。嫋嫋香煙噴。翦翦輕風送。但晨昏問寢高堂。須把椿萱奉。忙梳早整容。忙梳早整容。惟勤針指功。怕窗外花影日移動。</p>
        
        <p class="曲"><span class="牌">前腔</span>聽鵲鴉。噪得我心驚怕。有甚吉凶話。念奴家不出閨門。莫把情懷掛。依然繡幾朵花。依然繡幾朵花。天生怎比他。再繡出薔薇架。</p>
        
        <p class="曲"><span class="牌">青哥兒</span><span class="科">丑上</span>豪門議親。哥哥嫂嫂已許諧秦晉。未審玉蓮肯從順。且向繡房詢問。</p>
        
        <p class="白">開門。<span class="科">旦</span>是誰。<span class="科">丑</span>是你姑娘。<span class="科">旦</span>姑娘那裡來。<span class="科">丑</span>我兒。這就不是了。怎麼攔門拜。詩禮人家。只象小家子出身。好歹等姑娘坐定了拜纔是。<span class="科">旦</span>多謝姑娘指教。<span class="科">丑</span>這纔是。我兒坐了。<span class="科">旦</span>姑娘。告坐了。<span class="科">丑</span>你在這裡做什麼。<span class="科">旦</span>這是枕方。<span class="科">丑</span>這是什麼花。<span class="科">旦</span>並頭蓮。<span class="科">丑</span>這是做親的意思了。<span class="科">旦</span>姑娘休要取笑。<span class="科">丑</span>下面是鴨是鵝哺雞。<span class="科">旦</span>鴛鴦。<span class="科">丑</span>鴛鴦嘴長了七八針。這是什麼書。<span class="科">旦</span>是烈女傳。<span class="科">丑</span>我兒。這書且放過一邊。我要說正經。我兒。特來與你說一頭親事。<span class="科">旦</span>不是爹爹許那王。<span class="科">丑</span>虧你不羞。不出閨門的女兒。曉什麼王白。好歹等姑娘說出來。你爹爹許了王家。母親見他艱難。將你許了孫半州。他是溫州城裡第一個財主。我兒若嫁了他。一生受用不盡。這是王家的聘禮。這是孫家的聘禮。<span class="科">旦</span>姑娘。他乃豪家富貴。玉蓮乃家寒貌醜。不敢應承孫家。<span class="科">丑</span>嫁孫家是。聽我說他富貴。</p>
        
        <p class="曲"><span class="牌">梁州序</span>他家私迭等。良田千頃。富豪聲振歐城。他又不曾婚聘。專浼我來求親。<span class="科">旦</span>他恁的錢物昌盛。愧我家寒貌醜難廝稱。<span class="科">丑</span>這段姻緣料想是前定。入境緣何不順情。休得要恁執性。</p>
        
        <p class="曲"><span class="牌">前腔</span><span class="科">旦</span>他有雕鞍金凳。重裀列鼎。肯娶我裙布荊釵。我須房匳不整。反被那人相輕。<span class="科">丑</span>雖是你房匳不整。他見你恭容自然相欽敬。<span class="科">旦</span>嚴父將奴先已許書生。君子一言怎變更。實不敢奉尊命。</p>
        
        <p class="曲"><span class="牌">前腔</span><span class="科">丑</span>你爹娘俱已應承。問姪女緣何不肯。恁推三阻四。莫不是行濁言清。<span class="科">旦</span>枉了將人凌併。便刎下頭來。斷然不依允。<span class="科">丑</span>論我作伐。宅第盡聞名。十處說親九處成。誰學你假惺惺。</p>
        
        <p class="曲"><span class="牌">前腔</span><span class="科">旦</span>做媒的。<span class="夾白"><span class="科">丑</span>做媒的不是做賊的。<span class="科">旦</span></span>做媒的個個誇能。也多有言不相應。信着你都被誤了終身。<span class="科">丑</span>合窮合苦沒福分。丫頭強廝挺。令人怒憎。<span class="科">旦</span>出語傷人。你好不三省。榮枯事總由命。</p>
        
        <p class="曲"><span class="牌">尾</span><span class="科">丑</span>這段姻緣非廝逞。少什麼花紅送迎。<span class="科">旦</span>誰想番成作畫餅。</p>
        
        <p class="落詩"><span class="科">旦</span>姻緣自是不和同。<br /><span class="科">丑</span>無分榮華合受窮。<br /><span class="科">旦</span>雪裡紅梅甘冷淡。<br /><span class="科">合</span>羞隨紅葉嫁東風。</p>
        
        <h2 id=ch10 class="chapter"><span class="齣題">第十齣　逼嫁</span></h2>
        
        <p class="曲"><span class="牌">福青歌</span><span class="科">淨上</span>只因我女嬌媚。富家郎要結姻契。姑娘在此作良媒。尋思道理。強如嫁着窮鬼。</p>
        
        <p class="白">常言道。會嫁嫁田莊。不會嫁。嫁才郎。好笑我老兒將女兒許嫁王十朋。姑娘來說的溫州城內第一個財主孫汝權。如今姑娘繡房中與女兒議親。待姑娘來便知端的。</p>
        
        <p class="曲"><span class="牌">前腔</span><span class="科">丑上</span>玉蓮賤人無理。激得我怒從心起。腌臢蠢物太無知。千推萬阻。教我受了這場嘔氣。</p>
        
        <p class="白"><span class="科">淨</span>姑娘。為何這般氣。<span class="科">丑</span>嫂嫂。只說人家養女兒。你當初把他如金寶。如今把你當蒿草。我便領你的命。到繡房中去。他便閉着門兒。我便叫開門。他便不該就是攔門拜。我該奉承他一分便好。我不合教道他。他便怪我搶白了。心裡有些不自在我。我便說特來與你做媒。他到嗞了這張嘴。說道姑娘莫不是爹爹說王。我就說不出閨門的女兒。曉得什麼王白好歹。等姑娘說出來。又說爹是親的。娘是繼母。不知是那一個養漢老淫婦。不知他是那裡來的。便是這等跟我爹的。還要拿他到稅課司去稅他一稅。羞也羞殺了他。<span class="科">淨</span>他是這等無理。七歲無了母。是我扶養長成。說我做主不得。我且喚他出來。肯嫁孫家。我有一處。要嫁王家。也有一處。<span class="科">丑</span>嫂嫂不要說我說的。<span class="科">淨</span>玉蓮那裡。</p>
        
        <p class="曲"><span class="牌">七娘子</span><span class="科">旦上</span>芳心未許春搬弄。傍紗窗繡鸞刺鳳。<span class="夾白"><span class="科">淨</span>玉蓮。<span class="科">旦</span></span>母命傳呼。奴當趨奉。金蓮輕舉湘裙動。</p>
        
        <p class="白"><span class="科">旦</span>母親。<span class="科">淨</span>撒開。不是你娘。<span class="科">旦</span>姑娘。<span class="科">丑</span>不是你姑娘。<span class="科">淨</span>你好欺心。雖無十月懷胎。且有三年乳哺。怎麼得你長大嫁老公。姑娘與你說親。肯不肯好好回他。怎麼說爹是親的。娘是繼母。做主不得。罵我許多。<span class="科">旦</span>是那個來說的。<span class="科">淨</span>姑娘說的。<span class="科">旦</span>姑娘曾在那裡罵。<span class="科">丑</span>你罵來。<span class="科">淨</span>賤人罵得好。</p>
        
        <p class="曲"><span class="牌">鎖南枝</span><span class="科">旦</span>休發怒。免性焦。一言望乞聽奴告。這聘禮荊釵。休恁看得小。<span class="夾白"><span class="科">淨</span>是金的。<span class="科">旦</span></span>非是金。<span class="夾白"><span class="科">丑</span>敢是寶。<span class="科">旦</span></span>非是寶。<span class="夾白"><span class="科">淨</span>非金非寶。要他何用。<span class="科">旦</span></span>將來聘奴家。一似孟德耀。</p>
        
        <p class="曲"><span class="牌">前腔</span><span class="科">淨丑</span>聽他道。越氣惱。無知賤人不聽教。因甚苦死執迷。惹得娘焦燥。他禮物有甚好。比着玉鏡臺。羞殺晉溫嶠。</p>
        
        <p class="白"><span class="科">旦</span>母親。豈不聞商相埋名。版築巖前曾。避世。阿衡遯跡。躬耕莘野未逢時。買臣見棄於其妻。季子不禮於其嫂。先朝蒙正運未通。破窰困苦。昔日韓信時不遇。當道餓寒。王秀才雖窘。乃才學之士。孫汝權縱富。乃奸詐之徒。才學之士。不難于富貴。奸詐之徒。必易于貧窮。王秀才一朝風雲際會。發跡何難。<span class="科">淨</span>姑娘。丫頭雖小。且是識人多矣。不知那裡尋許多苦堆一處。</p>
        
        <p class="曲"><span class="牌">四換頭</span>賊潑賤閉嘴。數黑論黃講甚的。<span class="夾白">我是你什麼人。<span class="科">旦</span>是娘。<span class="科">淨</span>恰又來。</span>娘言語怎違。那裡是順父母顏情卻是你。<span class="科">旦</span>順父母顏情。人之大禮。話不投機。教人怎隨。富豪戀貪。貧窮見棄。惹得傍人講是非。</p>
        
        <p class="曲"><span class="牌">前腔</span><span class="科">丑</span>呆蠢丫頭。出語污人耳。恁推三阻四。話不投機。豪家求汝效于飛。他有甚相虧。出言抵撞。你好沒尊卑。</p>
        
        <p class="曲"><span class="牌">前腔</span><span class="科">旦</span>非奴失禮儀。望停嗔。聽拜啟。婚姻事有之。恐誤了終身難改移。<span class="夾白"><span class="科">淨</span>嫁去好。多住幾日。不好。回來再嫁。<span class="科">旦</span></span>怕一時貪富侈。恐船到江心補漏遲。</p>
        
        <p class="曲"><span class="牌">前腔</span><span class="科">淨丑</span>好言勸你。再三阻推。娘是何人你是誰。<span class="科">旦</span>母親暫息雷電威。休恁自差池。今日裡緣何將我苦禁持。<span class="科">淨</span>自今和你做頭敵。<span class="科">旦</span>謾威逼。斷然不與孫氏做夫妻。</p>
        
        <p class="白"><span class="科">旦下外上</span>自不整衣毛。何須夜夜嚎。為何在此喧嚷。<span class="科">淨</span>老賊養得好女兒。把我一頓打。若無姑娘勸。幾乎打死。<span class="科">外</span>媽媽。玉蓮最孝順。敢不是他。<span class="科">淨</span>且住。待我思想。我扯住他衣服。他洒調跑了去。方纔打。姑娘。是你打的。<span class="科">外</span>妹子回來一次。惹得他母子鬧炒。今後再不要你回來。<span class="科">丑</span>我為你女兒親事。今後再不回來了。<span class="科">淨哭</span>我的姑娘。<span class="科">丑哭</span>我的嫂嫂。<span class="科">外</span>呸。好人好家。哭怎麼的。<span class="科">丑</span>耍戲有哭有笑。<span class="科">淨</span>依我嫁孫家。多與他房匳首飾。若不肯嫁孫家。剝得赤條條。揀個十惡大敗日。一乘破轎子。送到王家。房匳首飾。一些沒有。再不管他。<span class="科">外</span>將機就機。明日乃是一好日。只說不好。媽媽。十惡大敗之日。就是明日送去。<span class="科">淨</span>也罷。就是明日。<span class="科">外</span>媽媽。你送去。<span class="科">淨</span>我不去。<span class="科">外</span>妹子。你送去。<span class="科">丑</span>嫂嫂。一個泥人。送到廟裡去。看個下落。就是我去。</p>
        
        <p class="落詩"><span class="科">外</span>不貪富貴自甘貧。<br /><span class="科">淨</span>叵耐無知小賤人。<br /><span class="科">丑</span>惟有感恩并積恨。<br /><span class="科">合</span>萬年千載不成塵。</p>
        
        <h2 id=ch11 class="chapter"><span class="齣題">第十一齣　辭靈</span></h2>
        
        <p class="曲"><span class="牌">破陣子</span><span class="科">旦上</span>翠黛深籠寶鏡。蛾眉懶畫春山。絲蘿雖喜依喬木。椿樹還憐老歲寒。偷將珠淚彈。</p>
        
        <p class="白">我生胡不辰。襁褓失慈母。鞠育賴椿庭。成立多艱楚。此日遣于歸。父命曷敢阻。進退心恐傷。有淚出肺腑。奴家被繼母逼嫁孫郎。我爹爹不允。將機就計。只說今日是十惡大敗之日。匆遽之間。將奴出配王家。首飾衣服。並無一件。苦呵。若是親娘在日。豈忍如此骯髒。不免到祠堂中拜別親娘神主。此間已是祠堂中了。這一位是我親娘呵。一入祠堂心慘悽。百年香火嘆無兒。涓埃未報母恩德。返哺忍聞烏夜啼。</p>
        
        <p class="曲"><span class="牌">玉交枝</span><span class="科">旦</span>音容不見。望冥中聽奴訴言。甫離懷抱娘恩斷。目應怎瞑黃泉。誰知繼母心太偏。逼奴改嫁相凌賤。<span class="夾白">我那親娘。孩兒今日出嫁。本待做一碗羹飯與你。料他決不相容。苦莫說羹飯。我要痛哭一場。<span class="科">合</span></span>怕他們聞之見嫌。只得且吞聲。淚痕如線。</p>
        
        <p class="白">我的親娘在日。豈是今日。</p>
        
        <p class="曲"><span class="牌">前腔</span>不能光顯。嘆資裝十無一完。<span class="夾白">爹爹母親。</span>荊釵裙布奴情願。<span class="夾白">只是我爹爹年老在堂。奴家去後。</span>嘆無人膝下承顏。<span class="夾白">我的親娘。七歲拋離了你。</span>受他折磨難盡言。<span class="夾白">孩兒倘有一些差處。非打即罵。</span>他全無骨肉親相眷。<span class="科">合前外上</span></p>
        
        <p class="白">荊釵與裙布。隨時逼婚嫁。<span class="科">丑上</span>三夜不息燭。相思何日罷。<span class="科">外</span>我兒哭得這等模樣。你在此怎麼。<span class="科">旦</span>我在此別母親神主。<span class="科">外</span>我的兒。</p>
        
        <p class="曲"><span class="牌">憶多嬌</span>你且開鏡匳。整翠鈿。休得界破殘裝玉筋懸。<span class="夾白">今日我做爹爹的骯髒了你。</span>首飾全無真可憐。<span class="科">合</span>休得愁煩。喜嫁個讀書大賢。</p>
        
        <p class="曲"><span class="牌">前腔</span><span class="科">旦</span>愁只愁你子嗣慳。爹老年。何忍教兒離膝前。<span class="夾白">爹爹。你與母親不諧。孩兒去了。凡事忍耐些罷。</span>莫惹閒非免掛牽。<span class="科">合前丑</span></p>
        
        <p class="白">我兒。你若依了我。嫁了孫家。大樣粧匳。十分富貴。今日什麼來由。到嫁這個窮鬼。<span class="科">外</span>你好胡說。</p>
        
        <p class="曲"><span class="牌">鬭黑麻</span>自古姻緣事非偶然。五百年來赤繩繫牽。兒今去。聽教言。<span class="夾白">我的兒。你到王門做媳婦。勿慢勿驕。必欽必敬。</span>孝順姑嫜。數問寒喧。<span class="科">合</span>燈前淚漣。生離各一天。它有日歸寧。吾心始安。</p>
        
        <p class="白">我兒。上轎去罷。<span class="科">旦</span>待孩兒請母親出來拜辭。<span class="科">外</span>孩兒。那老潑賤。你去拜別他怎麼。<span class="科">旦</span>爹爹。天下無有不是的父母。孩兒何忍不辭而去。<span class="科">丑</span>姪女言之有禮。待我去請他來。嫂嫂。女兒請你出來拜別。<span class="科">淨在內說</span>不出來。一似張果老倒騎驢。永遠不要見這畜生的而。<span class="科">丑</span>姪女兒。你母親不肯出來受你的拜別。<span class="科">旦</span>既不肯出來。待奴自去請。母親。開門。開門。<span class="科">淨內說</span>不開。不開。<span class="科">旦</span>母親既不開門。不免就此房門前拜別。我的娘。孩兒呵。</p>
        
        <p class="曲"><span class="牌">前腔</span>蒙教養成人。恩同昊天。<span class="夾白"><span class="科">淨內應</span>我又不是你親娘。說什麼昊天。<span class="科">旦</span>我的娘。</span>雖不是你親生。多蒙保全。兒別去。免憂煎。<span class="夾白">娘。你是個年老之人。休惹閒氣。倘爹爹有些不是處。忍耐些罷。</span>努力加餐。望把愁顏變笑顏。<span class="科">合</span>燈前淚漣。生離真可憐。<span class="夾白"><span class="科">外</span>我兒。他衣飾也無一件與你。哭他怎麼。<span class="科">旦</span></span>裙布荊釵。奴身自便。</p>
        
        <p class="白"><span class="科">丑</span>姪女兒。拜了爹爹。上轎去罷。<span class="科">外</span>不要拜了。</p>
        
        <p class="曲"><span class="牌">臨江僊</span><span class="科">旦</span>百拜哀哀辭膝下。及門無母施鞶。未知何日返家園。出門銀燭闇。白日照魚軒。<span class="科">旦丑吹打下外弔場</span></p>
        
        <p class="曲"><span class="牌">前腔</span>半壁孤燈相弔影。蕭蕭白髮盈顛。那堪弱息離身邊。叮嚀辭別去。情痛不成乾。</p>
        
        <h2 id=ch12 class="chapter"><span class="齣題">第十二齣　合巹</span></h2>
        
        <p class="曲"><span class="牌">風馬兒</span><span class="科">老旦上</span>株守窩居事桑麻。形憔悴。鬢藍參。<span class="科">生上</span>家寒世薄精神減。淒涼一擔。母憂愁。子羞慚。</p>
        
        <p class="白"><span class="科">老旦</span>孩兒。姻緣之事非偶然。前番許將仕來說親事。我因將荊釵為定。此人一去許久。不見回報。敢是不成了。<span class="科">生</span>母親。姻緣前生分定。苦苦掛懷則甚。</p>
        
        <p class="曲"><span class="牌">瑣寒窗</span><span class="科">老旦</span>這門親非是我貪婪。無奈人來說再三。送荊釵只愁富室褒談。良媒竟沒一言回俺。反教娘掛腸懸膽。<span class="科">合</span>早間只聞得鵲噪窗南。有何親舊相探。</p>
        
        <p class="曲"><span class="牌">前腔</span><span class="科">生</span>嘆連年貧苦多諳。尤在淒涼一擔擔。事萱親朝夕愧缺腴甘。劬勞未答。常懷悽慘。議姻親斷然不敢。<span class="科">合前</span></p>
        
        <p class="曲"><span class="牌">前腔</span><span class="科">末淨上</span>論人生嫁女婚男。不是姻緣怎妄貪。謾誇他豪門首飾衣衫。嬌娥志潔。甘居清淡。那聽他巧言啜賺。這姑姑因此臉羞慚。此來必定喃喃。</p>
        
        <p class="白">此間已是。有人麼。<span class="科">老旦</span>有人在外。出去看來。<span class="科">生</span>待孩兒去看。<span class="科">末</span>老夫要見令堂。<span class="科">生</span>請將仕少待。<span class="科">老旦</span>請見。<span class="科">末</span>老安人賀喜。<span class="科">老旦</span>寒門似水。喜從何來。<span class="科">末</span>錢老員外送小姐過門。以此賀喜。<span class="科">老旦</span>倉卒之間。諸事不曾整備。怎生是好。<span class="科">末</span>不費老安人的心。錢宅也沒有人來。止有張姑媽送親。他恰有些絮刮。不要聽他。<span class="科">淨</span>只要對了新官人。諸事不要管。張老安人出轎。華堂今夜喜筵開。拂拂香風次第來。畫鼓頻敲龍笛響。新人挪步出庭階。</p>
        
        <p class="曲"><span class="牌">寶鼎兒</span><span class="科">丑上</span>親送姪女臨門。管取今朝沈醉。</p>
        
        <p class="白"><span class="科">淨</span>請老安人迎接姑婆。<span class="科">老旦</span>姑婆請。<span class="科">丑</span>親家請。<span class="科">淨</span>請行禮。再行禮。<span class="科">老旦丑行禮丑</span>此間是那個。<span class="科">末</span>就是新官人。<span class="科">丑</span>你不曉得。這是瓊林之瓊。親家面上為何能黃。<span class="科">老旦</span>生成的。<span class="科">丑</span>這房子為何都是曲的。<span class="科">老旦</span>這是舊房。<span class="科">丑</span>不是舊房。正是喬木之家。<span class="科">末淨</span>這話纔說得好。<span class="科">丑</span>親家裡面有什麼冰窨。<span class="科">老旦</span>沒有什麼冰窨。<span class="科">丑</span>為何冷氣直冲。親家。夜來我哥哥嫂嫂分顏。如今送姪女臨門。首飾房匳。諸事不曾完備。望親家包荒。<span class="科">老旦</span>家下倉卒之間。諸事不曾整備。望姑婆包荒。<span class="科">丑</span>實不相瞞親家說。沒有喜娘。還要我一身充兩役。扶我姪女出轎。酒是好歹兩桌。都是我的了。<span class="科">末</span>且不要多說。扶持新人出轎。<span class="科">淨</span>伏以身騎白馬搖金凳。曾向歌樓列管絃。醉後不知明月上。笙歌引入畫堂前。</p>
        
        <p class="曲"><span class="牌">花心動</span><span class="科">旦上</span>適遣匆匆。奈眉峰慵畫。鬢雲羞籠。</p>
        
        <p class="白"><span class="科">淨</span>一對新人請上花毯。齊眉並立。一派笙歌列綺羅。女郎今夜渡銀河。羞聞織女笑呵呵。今夜斷然饒不過。<span class="科">老旦</span>請受禮。<span class="科">丑</span>同受禮。<span class="科">淨</span>老安人請訓事。<span class="科">老旦</span>姑婆請訓事。<span class="科">丑</span>親家請。<span class="科">老旦</span>占了。夫妻交拜。相敬如賓。務要上和下睦。夫唱婦隨。常如鸞鳳之和鳴。早叶麒麟之應瑞。姑婆請。<span class="科">丑</span>勤事桑麻。織紬做布。莫學自己。嫁了這個窮酸餓醋。喜筵獨桌。擺在那裡。<span class="科">老旦</span>姑婆。倉卒之間。諸事不曾整備。</p>
        
        <p class="曲"><span class="牌">惜奴嬌</span>只為家道貧窮。守荊釵裙布。謹身節用。今為姻眷。惟恐玷辱親家門風。<span class="科">旦</span>空空。愧乏房匳來陪奉。望高堂垂憐寵。<span class="科">合</span>喜氣濃。悄似僊郎僊女會合僊宮。</p>
        
        <p class="曲"><span class="牌">前腔</span><span class="科">丑</span>忻逢。夫婿寬洪。可留心遵守四德三從。<span class="科">末</span>勤攻詩賦。休得要效學飄蓬。<span class="科">生</span>重重。命蹇時乖長如夢。<span class="科">老旦</span>謝良言。開愚懞。<span class="科">合前</span></p>
        
        <p class="曲"><span class="牌">鬭黑麻</span><span class="科">旦</span>家中。雖忝儒宗。論蘋蘩箕帚。尚未諳通。愧無能。豈宜適事英雄。<span class="科">老旦</span>融融。非獨外有容。必然內有功。<span class="科">合前</span></p>
        
        <p class="曲"><span class="牌">前腔</span><span class="科">生</span>愚懞。欲步蟾宮。奈才疎學淺。未得蜚冲。愧無能。豈宜先自乘龍。<span class="科">丑</span>　　雍雍。才郎但顯功。嬌妻擬贈封。<span class="科">合前</span></p>
        
        <p class="曲"><span class="牌">錦衣香</span><span class="科">末</span>夫性聰。才堪重。婦有容。德堪重。天生美質奇才彩鸞鳳。<span class="科">生</span>自慚非是漢梁鴻。何當富室。配着孤窮。<span class="科">旦</span>念妾非孟光。奉親命遣侍明公。今日同歡共。想也曾脩種。夫和婦睦。琴調瑟弄。</p>
        
        <p class="曲"><span class="牌">漿水令</span><span class="科">老旦</span>恕貧無香醪泛鍾。恕貧無美食獻供。<span class="科">丑</span>又無些湯水飲喉嚨。粧甚麼大媒。做什麼親送。<span class="科">末</span>休相笑。莫妄衝。惟恐外人相譏諷。<span class="科">老旦</span>非缺禮。非缺禮。只為窘中。凡百事。凡百事。望乞包籠。</p>
        
        <p class="曲"><span class="牌">尾</span><span class="科">眾</span>佳人才子德堪重。更人才又兼出眾。夫妻到老和同。</p>
        
        <p class="落詩"><span class="科">生</span>合巹交歡喜頗濃。<br /><span class="科">老</span>琴調瑟弄兩和同。<br /><span class="科">丑</span>今宵賸把銀缸照。<br /><span class="科">合</span>猶恐相逢在夢中。</p>
        
        <h2 id=ch13 class="chapter"><span class="齣題">第十三齣　遣僕</span></h2>
        
        <p class="曲"><span class="牌">出隊子</span><span class="科">外上</span>追思前事。追思前事。心下如同理亂絲。雖然頗頗有家私。爭奈年高無後嗣。怎不教人怨咨。</p>
        
        <p class="白">萬般皆是命。半點不由人。當初招王十朋為婿。誰知我那婆子嫌貧愛富。定要嫁孫家。我女不從。因此變作參商。番成仇怨。是我一時將機就機。將孩兒送過王門。如今赴京科舉。思慮他家無人。意欲整西邊書房。去請親家女兒同居住。早晚也好看顧。李成那裡。<span class="科">末上</span>水將杖探知深淺。人聽言詞見腹心。員外有何分付。<span class="科">外</span>李成。王官人往京求取功名。我思量他家無人。欲將西首書房。去請老安人小姐到家居住。早晚也好看顧。<span class="科">末</span>如此甚好。只怕老安人不容。<span class="科">外</span>有我在此。不妨。<span class="科">末</span>小人就去。</p>
        
        <p class="曲"><span class="牌">好姐姐</span><span class="科">外</span>聽吾一言說與。那王秀才欲求科舉。他若去時。必定家空虛。<span class="科">合</span>堪憂慮。形隻影單添悽楚。暮想朝思愈困苦。</p>
        
        <p class="曲"><span class="牌">前腔</span><span class="科">末</span>解元為功名利祿。他應難免分開鴛侶。妻孤母獨。怎不愁滿腹。<span class="科">合前</span></p>
        
        <p class="曲"><span class="牌">前腔</span><span class="科">外</span>我欲把西邊空屋。相請他萱親荊婦。移來並居。早晚堪照顧。<span class="科">合</span>親骨肉。及早取來同居住。彼此心歡意滿足。</p>
        
        <p class="曲"><span class="牌">前腔</span><span class="科">末</span>小僕蒙東人付囑。到彼處傳說衷曲。他聞此語。擬定無間阻。<span class="科">合前</span></p>
        
        <p class="落詩"><span class="科">外</span>不忍他家受慘悽。<br /><span class="科">末</span>恩東惜樹更連枝。<br /><span class="科">外</span>黃河尚有澄清日。<br /><span class="科">末</span>豈可人無得運時。</p>
        
        <h2 id=ch14 class="chapter"><span class="齣題">第十四齣　迎請</span></h2>
        
        <p class="曲"><span class="牌">掛真兒</span><span class="科">老旦上</span>天付姻緣事諧矣。夫和婦如魚似水。<span class="科">生上</span>貧處蝸居。羞婚燕爾。惟恐傍人談恥。<span class="科">旦上</span>菽水承歡勝甘旨。親中饋未能週備。<span class="科">生</span>慈母心歡。賢妻意美。深喜一家和氣。</p>
        
        <p class="白">母親。蘋蘩已喜承宗嗣。功名未遂平生意。黃榜正招賢。囊空無一錢。<span class="科">老旦</span>孩兒。家寒難斡運。謾自心頭悶。<span class="科">旦</span>今舉若蹉跎。光陰能幾何。<span class="科">生</span>母親。孩兒自與娘子成親之後。不覺半載。即日黃榜動。選場開。郡中刻限十五日起程。爭奈缺少盤纏。如何是好。<span class="科">老旦</span>孩兒。自你父親亡後。家私日漸凋零。你今缺少盤費。教娘實難措辦。<span class="科">旦</span>官人。此係是前程之事。況兼官府催行。雖則家道艱難。如何辭免。可容奴家回去。懇及爹娘。或錢或鈔。借些與官人路上盤纏。不知尊意如何。<span class="科">生</span>如此卻好。只恐岳丈不從。<span class="科">旦</span>這個不妨。<span class="科">末上</span>若無漁父引。怎得見波濤。自家蒙老員外着我到王秀才家去請取。這裡便是。有人在此麼。<span class="科">老旦</span>孩兒。是誰在門首。<span class="科">生</span>待孩兒去看。<span class="科">生</span>足下何來。<span class="科">末</span>小人是錢宅來的。<span class="科">生</span>少待。母親。元來岳丈家裡來的人。<span class="科">老旦</span>媳婦。你去看是誰。<span class="科">旦</span>待奴家去看。元來是李成。<span class="科">末</span>是小人。<span class="科">旦</span>一向爹媽好麼。<span class="科">末</span>俱各平安。<span class="科">旦</span>今日着你來。有何話說。<span class="科">末</span>老員外聞知秀才官人上京應舉。思慮宅上無人。着小人打點空房一所。特着小人來請老安人小姐同家另住。<span class="科">旦</span>這是貧人遇寶。有何不可。你進來見了婆婆。須要下禮。<span class="科">末</span>大人家兒女曉得。<span class="科">老旦</span>媳婦。是誰。<span class="科">旦</span>婆婆。是奴家裡使喚的李成。<span class="科">老旦</span>元來是李成舅。請他進來。<span class="科">旦</span>李成進來。<span class="科">末</span>老安人拜揖。<span class="科">老旦</span>李成舅萬福。二位親家安否。<span class="科">末</span>托賴俱各平安。<span class="科">老旦</span>如今親家着你來有何幹。<span class="科">末</span>老安人請坐。待小人說。</p>
        
        <p class="曲"><span class="牌">宜春令</span>恩東命。遣僕來上覆。近聞說官人赴都。解元出路。人去家空。必定添淒楚。意欲把西首房屋。待相邀安人居住。為此特令男女到宅傳語。</p>
        
        <p class="曲"><span class="牌">前腔</span><span class="科">老旦</span>蒙錯愛。為眷屬。這恩德深銘肺腑。奈緣艱苦。迤邐不能勾參岳父。到如今又蒙相呼。頓教娘心中猶豫。試問我孩兒媳婦。怎生區處。</p>
        
        <p class="曲"><span class="牌">前腔</span><span class="科">生</span>因科舉。欲赴都。免不得拋妻棄母。千思百慮。母老妻嬌。卻教誰為主。既岳翁惜寡憐孤。這分明連枝惜樹。且自隨機應變。慎勿推阻。</p>
        
        <p class="曲"><span class="牌">前腔</span><span class="科">旦</span>夫出路。百事無。況家中前空後虛。晨昏朝暮。慮恐他人生疾妒。既相招共處同居。暫幽棲蓽門蓬戶。未審婆婆夫主。意中何如。</p>
        
        <p class="白"><span class="科">末</span>安人。且聽小人告稟。俺老員外說得好。解元赴選。家中惟有女流。外無老僕。內無小僮。俺小姐既受蘋蘩之托。恐缺甘旨之奉。為此將西邊空屋。請安人小姐另處。父子又得相親。婦姑況得其所。安人以為半世尚守孤燈。今而有婦。不肯因人而熱。辭之固當矣。據小人愚見。早晚仰賴無人。倘有不測。何以堪處。我家空屋。固非廣廈高堂。亦有重疊門戶。不使雀穿牖。毋使犬吠室。實為有托。可保無虞。解元衣錦榮歸。不惟壯觀老員外之門楣。抑且增益老安人之福履。休得三思。幸垂一諾。<span class="科">旦</span>婆婆。李成之言有理。請問去否。<span class="科">老旦</span>兒。你道怎麼不去。</p>
        
        <p class="落詩"><span class="科">老</span>家寒羞往見新親。<br /><span class="科">生</span>世務艱難莫認真。<br /><span class="科">旦</span>此去料應無改易。<br /><span class="科">末</span>逕傳消息報東人。</p>
        
        <p class="曲"><span class="牌">繡衣郎</span><span class="科">老旦生旦弔場</span>半生在陋巷幽棲。樂守清貧苟度時。重蒙不棄。大廈千間相週庇。望孩兒異日榮貴。報岳翁今日恩義。<span class="科">合</span>願從今奮前程萬里。願從今奮鵬程萬里。</p>
        
        <p class="曲"><span class="牌">前腔</span><span class="科">生</span>自歷學十載書幃。黃卷青燈不暫離。春闈催試。鏖戰功名在科場內。金鸞殿擬着荷衣。廣寒宮必攀僊桂。<span class="科">合前</span></p>
        
        <p class="曲"><span class="牌">前腔</span><span class="科">旦</span>想蒼天不負男兒。一舉成名天下知。倘登高第。雁塔題名身榮貴。若能勾贈母封妻。也不枉了爭名奪利。<span class="科">合前</span></p>
        
        <p class="曲"><span class="牌">前腔</span><span class="科">老旦</span>黃河尚有澄清日。豈可人無得運時。皇都得意。那時好個風流婿。<span class="科">生</span>我寒儒顯赫門楣。太岳翁傳揚名譽。<span class="科">合前</span></p>
        
        <p class="落詩"><span class="科">生</span>春闈催試迫違期。<br /><span class="科">旦</span>但願皇都得意回。<br /><span class="科">老</span>躍過禹門三級浪。<br /><span class="科">合</span>管教平地一聲雷。</p>
        
        <h2 id=ch15 class="chapter"><span class="齣題">第十五齣　分別</span></h2>
        
        <p class="曲"><span class="牌">卜算子</span><span class="科">外上</span>從別女孩兒。心下常縈繫。昨日令人去請歸。彼此心歡喜。</p>
        
        <p class="白">雪隱鷺鷥飛始見。柳藏鸚鵡語方知。昨日着李成去搬取王親媽秀才與我女孩兒同家另居。待李成回來。便知分曉。</p>
        
        <p class="曲"><span class="牌">疎影</span><span class="科">老旦上</span>韶光荏苒。嘆桑楡暮景。貧困相兼。<span class="科">旦上</span>半載憂愁。一家艱苦。未知何日回甜。<span class="科">生上</span>麄衣糲食心無歉。為親老常懷悽慘。<span class="科">末上</span>安人賢會。秀才儒雅。小姐貞潔。</p>
        
        <p class="白">老安人。這裡正是本宅門首。待小人進去通報。老員外。老安人秀才官人小姐都來了。<span class="科">外</span>在那裡。<span class="科">末</span>都在門首。<span class="科">外</span>看坐來。親家。請裡面相見。<span class="科">老旦</span>老親家先請。<span class="科">外</span>親家。老夫接待不周。勿令見罪。<span class="科">老旦</span>親家。老身貧乏。無一絲為聘。遣荊釵言之可羞。<span class="科">外</span>小女愧無百輛迎門。奉蘋蘩惟恐有失。<span class="科">老旦</span>未遑造謝。反蒙寵招。<span class="科">外</span>重荷輝臨。不勝忻羨。<span class="科">老旦</span>老親家。親母如何不見。<span class="科">外</span>老荊有些小恙。不及侍陪。容日再拜。乞恕。乞恕。<span class="科">老旦</span>孩兒過來。見了老親家。<span class="科">生</span>念十朋一介寒儒。三尺童稚。忝居半子之情。托在萬間之庇。有違參拜。無任戰兢。<span class="科">外</span>好賢婿。<span class="科">旦</span>爹爹。久別尊顏。且喜無恙。<span class="科">外</span>孩兒起來。親家母。我聞知令郎起程。慮恐親家宅上無人。老夫如今打點西邊空房屋一所。請親姆到來。與我孩兒同住。未知尊意如何。<span class="科">老旦</span>老身來此叨擾尊府。<span class="科">外</span>賢婿幾時起程。<span class="科">生</span>小生就是今日起程。<span class="科">外</span>李成看酒來。<span class="科">末</span>酒在此。<span class="科">外</span>此一杯酒。一來與老親家接風。二來與我賢婿餞行。酒三巡。權為餞行之禮。親家。我家中沒有高堂大廈。</p>
        
        <p class="曲"><span class="牌">降黃龍</span>草舍茅簷。蓬蓽塵蒙。網羅風颭。尊親到此。但有無一一望親遮掩。<span class="科">老旦</span>恩沾萬間週庇。悄似寒灰撥焰。使窮親歡生愁腹。喜生愁臉。</p>
        
        <p class="曲"><span class="牌">前腔</span><span class="科">旦</span>安然。同效鶼鶼。為取功名。反成拋閃。君今此行。又恐怕貪富別取房匳。<span class="科">生</span>休言。我守忠信。自古道貧而無諂。肯貪榮忘恩失義。附熱趨炎。</p>
        
        <p class="曲"><span class="牌">前腔</span><span class="科">老旦</span>淹淹。貧守齏鹽。常慮衣單。每憂食缺。今為眷屬。尤恐將宅第門風辱玷。<span class="科">外</span>休謙。既成姻眷。又何故相棄相嫌。敢攀尊親寵臨。老夫過僭。</p>
        
        <p class="曲"><span class="牌">前腔</span><span class="科">生</span>叨忝。母訓師嚴。三史諳通。九經博覽。今承召舉。到試闈定有朱衣頭點。<span class="科">旦</span>春纖。捧觴低勸。好將心事拘拑。到京師閒花野草。慎勿沾染。</p>
        
        <p class="曲"><span class="牌">黃龍袞</span><span class="科">生</span>休將別淚彈。休將別淚彈。且把愁眉展。背井離鄉。誰敢胡沾染。<span class="科">老旦</span>路途迢遞。不無危險。纔日暮。問路程。尋宿店。</p>
        
        <p class="曲"><span class="牌">前腔</span><span class="科">生</span>萱親免愁煩。萱親免愁煩。岳丈休憶念。<span class="科">老旦</span>記取叮嚀。客邸當勤儉。<span class="科">外</span>此行只願鰲頭高占。功名遂。姓字香。門楣顯。</p>
        
        <p class="曲"><span class="牌">尾聲</span><span class="科">生</span>隨身不慮無琴劍。慮只慮行囊缺欠。<span class="科">外</span>些少白金相助添。</p>
        
        <p class="白"><span class="科">生</span>多謝岳父厚意。<span class="科">外</span>你去路上要小心。早去早回。<span class="科">老旦</span>孩兒。你過來。我分付你幾句。<span class="科">生</span>母親有何分付。<span class="科">老旦</span>你未晚先投宿。雞鳴起看天。逢橋須下馬。過渡莫爭先。古來冤枉事。皆在路途間。做娘的就比樹頭上黃葉。荷葉上水珠。朝不保暮了。我的兒呵。</p>
        
        <p class="曲"><span class="牌">臨江僊</span>渡水登山須仔細。<span class="科">外</span>朝行須聽曉雞啼。<span class="科">旦</span>成名先寄好音回。<span class="科">末</span>藍袍將掛體。及第便回歸。<span class="科">生</span>重荷萱親勤訓誨。感蒙岳丈提攜。<span class="夾白">娘子。</span>好生侍奉我親幃。<span class="夾白">李成。</span>在家勤照顧。<span class="科">末</span>及第便回歸。<span class="科">旦扯生介</span>半載夫妻成拆散。婆婆年老怎支持。成名思故里。切莫學王魁。<span class="科">生</span>你不須多囑付。我及第便回歸。</p>
        
        <p class="白"><span class="科">生先下眾弔場</span>正是流淚眼觀流淚眼。斷腸人送斷腸人。<span class="科">外</span>孩兒。你夫婿上京取應。好把婆婆恭敬。<span class="科">旦</span>甘旨一一趨承。謹依爹爹嚴命。<span class="科">老旦</span>多幸多幸。骨肉團圓歡慶。</p>
        
        <p class="曲"><span class="牌">園林好</span>深感得親家見憐。助白銀恩德萬千。更廣廈容留。貧賤得所。賜喜綿綿。蒙所庇。意拳拳。</p>
        
        <p class="曲"><span class="牌">沈醉東風</span><span class="科">外</span>我孩兒三生有緣。與才郎忝為姻眷。今日赴春闈。程途遙遠。助盤費尚憂輕鮮。<span class="科">旦</span>婆當暮年。父當老年。只願我兒夫榮歸故苑。</p>
        
        <p class="曲"><span class="牌">川撥棹</span><span class="科">老旦</span>他憑取才學上京赴選。又恐怕他功名緣分淺。<span class="科">末</span>老安人且莫縈牽。那秀才文章燦然。管登科。作狀元。管登科。作狀元。</p>
        
        <p class="曲"><span class="牌">紅繡鞋</span><span class="科">老旦</span>旦夕祝告蒼天。週全。願他獨占魁選。榮顯。母妻封贈受皇宣。門楣顯。姓名傳。得魚後。怎忘筌。得魚後。怎忘筌。</p>
        
        <p class="曲"><span class="牌">尾</span>從今且把眉舒展。遇良辰自宜消遣。骨肉永遠團圓。</p>
        
        <p class="落詩"><span class="科">外</span>舉子紛紛爭策藝。<br /><span class="科">老</span>此行願取登高第。<br /><span class="科">旦</span>馬前喝道狀元來。<br /><span class="科">合</span>這回好個風流婿。</p>
        
        <h2 id=ch16 class="chapter"><span class="齣題">第十六齣　赴試</span></h2>
        
        <p class="曲"><span class="牌">水底魚</span><span class="科">生上</span>天下賢良。赴選臨帝鄉。白衣卿相。暮登天子堂。</p>
        
        <p class="曲"><span class="牌">前腔</span><span class="科">末上</span>為功名紙半張。引得吾輩忙。人人都想。要登龍虎榜。</p>
        
        <p class="曲"><span class="牌">前腔</span><span class="科">淨上</span>有等魍魎。本是田舍郎。妝模作樣。也來入試場。</p>
        
        <p class="白"><span class="科">生</span>三年大比選場開。滿腹文章特地來。爭看世人增價買。信知吾輩是英才。<span class="科">淨</span>梅溪。我和你一學朋友。不須通名。趲行則個。</p>
        
        <p class="曲"><span class="牌">甘州歌</span><span class="科">生</span>自離故里。謾回首家鄉極目何處。萱親年老。一喜又還一懼。晨昏幸託年少妻。深感岳丈相憐一處居。<span class="科">合</span>蒙囑付。牢記取。教我成名先寄數行書。休悒怏。莫嘆嗟。白衣換卻錦衣歸。</p>
        
        <p class="曲"><span class="牌">前腔</span><span class="科">末</span>芳春景最奇。正可人不暖不寒天氣。千紅萬紫。開遍滿目芳菲。香車寶馬逐隊隨。不見來往遊人渾似蟻。<span class="科">合</span>爭如我折桂枝。十年身到鳳凰池。身榮貴。回故里。人人都道狀元歸。</p>
        
        <p class="曲"><span class="牌">前腔</span><span class="科">淨</span>迤邐松篁逕裡。見野塘溶溶水沒沙嘴。鷗鳧往來。出沒又還驚飛。危橋跨澗人過稀。只見漠漠平沙接遠堤。<span class="科">合</span>途中趣。真是奇。綠楊枝上囀黃鸝。難禁受。聞子規。聲聲叫道不如歸。</p>
        
        <p class="曲"><span class="牌">前腔</span><span class="科">眾</span>聞知皇都近矣。尚還隔幾重煙水。餐風宿水。豈憚路途迢遞。一心指望入試闈。恨不得脅生雙翅飛。<span class="科">合</span>尋宿處。莫待遲。竹籬茅舍掩柴扉。天將暮。日墜西。漁翁江上釣魚歸。</p>
        
        <p class="曲"><span class="牌">尾</span>問牧童。歸村市。香醪同飲典春衣。圖得今宵沈醉歸。</p>
        
        <p class="落詩"><span class="科">生</span>琢磨成器待春闈。<br /><span class="科">末</span>此去前程唾手回。<br /><span class="科">淨</span>青雲有路終須到。<br /><span class="科">丑</span>金榜無名誓不歸。</p>
        
        <h2 id=ch17 class="chapter"><span class="齣題">第十七齣　春科</span></h2>
        
        <p class="白"><span class="科">末上</span>欽奉朝廷命。敷施雨露恩。魚龍皆變化。一躍盡朝天。自家不是別人。禮部伺候的便是。往來聽候。侍奉官員。今乃大比貢舉之年。正當設科取士之際。國朝委請試官。已在貢院之內。府縣郡召舉子。俱列棘闈之前。如今將次考試。只得在此伺候。怎見得設科取士。但見開設着茂才科。賢良科。方正科。齊齊整整。印卷所。彌封所。對讀所。謄錄所。密密嚴嚴。委請有總考官。同考官。易考官。書考官。詩考官。春秋考官。禮記考官。人人飽學。提調官。供給官。巡綽官。受卷官。彌封官。總監臨官。都幹辦官。個個清廉。但是天下才子。先到禮部報名。第一場以四書擬題。內選程文四書三篇。五經四篇。務要文章峻潔。第二場以性理群書擬題。內選程論詔誥一篇。表判一篇。俱用禮義精純。第三場策問五道。無非曉達時務。何必經史辨疑。中式舉人。定為三甲。授官進士。分作九階。第一甲賜進士及第。官授從六品。第二甲賜進士出身。官授正七品。第三甲賜同進士出身。官授從七品。廷策一道。列名狀元榜眼探花。遊街三日。賜宴瓊林。鹿鳴鹵薄。正是一封纔下興賢詔。四海應無遺棄才。道猶未了。試官早到。</p>
        
        <p class="曲"><span class="牌">夜遊朝</span><span class="科">外雜從上</span>錦袍銀綬掌春宮。輔佐承明一統。聖主求賢心重。網羅天下英雄。</p>
        
        <p class="白">烏紗玉帶紫金魚。出入千人擁一車。若問榮華何自至。少年曾讀五車書。下官蒙差考試。為天子之輔臣。係文章之司命。榮身食祿。豈容尸位素餐。報主匡時。敢不矢心殫力。今當會試之春。命主禮闈。天下英才。雲屯蟻聚。左右。舉子入試者。用意搜檢。以防懷挾。着他魚貫而進。</p>
        
        <p class="曲"><span class="牌">水底魚</span><span class="科">生上</span>天降皇恩。詔我眾書生。魚龍變化。直上九霄雲。</p>
        
        <p class="曲"><span class="牌">前腔</span><span class="科">末上</span>慈親衰倦。弟兄無一人。無人奉養。時刻常掛心。</p>
        
        <p class="曲"><span class="牌">前腔</span><span class="科">淨上</span>我是文人。聲名天下聞。若還高中。管取第一名。</p>
        
        <p class="白"><span class="科">眾見外</span>眾舉子。我奉九重之命。掄四海之才。每歲考試。不過經書詩對。盡是俗套虛文。我今奏准裁革。第一場各把本經做一篇。第二場破題。第三場作詩。天地人三號。各歸號房。挨次呈來。無得錯亂。取責不便。<span class="科">雜</span>生員領題。<span class="科">外</span>天字號就把本經做一篇來。</p>
        
        <p class="曲"><span class="牌">黃鶯兒</span><span class="科">生</span>魯史紀周正。<span class="夾白"><span class="科">外</span>正名之實。何者為先。<span class="科">生</span></span>重明倫。先正名。<span class="夾白">先明王霸之分。</span>尊王賤霸功難泯。<span class="夾白"><span class="科">外</span>五霸桓文為盛。事業如何。<span class="科">生</span>齊桓公會諸侯于葵丘。次師召陵以伐楚。晉文公會諸侯踐土。天王狩于河陽。</span>葵丘序盟。召陵誓兵。河陽踐土誠陵分。<span class="夾白"><span class="科">外</span>春秋以賞罰為事。無乃為僭乎。<span class="科">生</span>春秋天子之事也。故仲尼曰。罪我者其惟春秋乎。知我者其惟春秋乎。</span>細推評。刑誅爵賞。誰識素王情。</p>
        
        <p class="白"><span class="科">外</span>此篇深得春秋賞罰之旨。真內聖外王之學也。可喜可喜。地字號把你本經做一篇來。</p>
        
        <p class="曲"><span class="牌">前腔</span><span class="科">末</span>五典與三墳。見重華。思放勳。<span class="夾白"><span class="科">外</span>昔左史倚相能讀墳典丘索之書。子亦能是乎。<span class="科">末</span>不敢。此分內事也。</span>九丘八索吾能省。<span class="夾白"><span class="科">外</span>既然讀上古書。且說欲為君盡君道。欲為臣盡臣道。二者當法何人。<span class="科">末</span>君人之道。至文武而盡。人臣之義。當以伊周為法。</span>文謨克勤。武烈繼明。商衡周鼎輝相映。<span class="夾白"><span class="科">外</span>如或知汝。則何以哉。<span class="科">末</span>有用我者。務引君當道而已。</span>際風雲。鹽梅舟楫。一德務臣君。</p>
        
        <p class="白"><span class="科">外</span>此篇深有宰輔器量。深為朝廷得人賀也。人字號把你本經做一篇來看。</p>
        
        <p class="曲"><span class="牌">前腔</span><span class="科">淨</span>四聖首彌綸。道陰陽。說鬼神。<span class="夾白"><span class="科">外</span>易主卜筮者說。可信麼。<span class="科">淨</span>聖人作易。神以知來。知以藏往。是故知幽明之故。</span>知來藏往昭無朕。天根杳冥。月窟渾淪。<span class="夾白"><span class="科">外</span>何為天根。何為月窟。<span class="科">淨</span>堯夫云。乾遇巽時觀月窟。地逢雷處見天根。<span class="科">外</span>夏商之時。易有何名。<span class="科">淨</span>夏易首艮。是曰連山。商易首坤。是曰歸藏。皆無足傳者。</span>連山雲斷歸藏隱。<span class="夾白"><span class="科">外</span>此子年齒雖逾。學識頗到。<span class="科">淨</span>不敢。我學生八八六十四卦。三百八十四爻。無不精曉。<span class="科">外笑</span>可知你日親筆硯。<span class="科">淨</span>惶恐。</span>且休顰。韋編三絕。觀國利王賓。</p>
        
        <p class="白"><span class="科">外</span>此篇易學頗精。非研窮義理。不能到也。<span class="科">生</span>生員領題。<span class="科">外</span>第二場我出個破題與你做。臣事君以忠。<span class="科">生</span>論輔乎君者。當盡忠于君也。<span class="科">末</span>生員領題。<span class="科">外</span>第二場我出破題與你做。其為人也孝悌。<span class="科">末</span>性稟天地之貴。道尊日月之長。<span class="科">淨</span>生員領題。<span class="科">外</span>第二場我出破題與你做。學而第一。學而時習之。不亦說乎。有朋自遠方來。不亦樂乎。人不知而不慍。不亦君子乎。<span class="科">淨</span>大人。不是這學。乃是鶴兒第一。鶴乃是鶴之子。時乃時時之習也。蓋鶴有千歲。得為有壽之禽。小鳥朔飛。漸漸飛高飛遠。其母豈不說乎。忽一日飛在青田之內。赤壁之間。同類見他飛得高遠。也飛來做了一處。此乃同類相從。豈不樂乎。雄鶴見了雌鶴。就欺心起來。一飛飛起來。站在雌鶴身上。牢牢立定。而不滾也。雌鶴把頭來對了雄鶴。雄鶴。你為何欺心。雄鶴答曰。人不知而不慍。不亦君子乎。<span class="科">外</span>天字號第三場。就把桂花為題。光香郎韻。作詩一首。<span class="科">生</span>花如金粟占秋光。月殿移來萬斛香。試問嫦娥仙子道。一枝留與狀元郎。<span class="科">外</span>地字號第三場。就把梅花為題。光香郎韻。作詩一首。<span class="科">末</span>橫斜疎影透波光。玉骨冰肌分外香。昨夜前村雪初霽。今朝應有探花郎。<span class="科">外</span>人字號第三場。就把橘子為題。光香郎韻。作詩一首。<span class="科">淨</span>橘子生來耀日光。又酸又澀又馨香。後來結成一個大疙瘩。剖開來到有七八囊。<span class="科">外</span>郎字韻怎麼囊。<span class="科">淨</span>大人囊得過就罷了。<span class="科">外</span>學問粗疎。回去用心讀書。留在下科。<span class="科">淨</span>三場文字不得中。六個饅頭落得吞。<span class="科">外</span>這幾篇皆通。獨有天字號為最。天字號那方人氏。姓甚名誰。<span class="科">生</span>溫州府永嘉縣人氏。姓王。名十朋。<span class="科">外</span>去秋解元是你。今科會元又是你。我把你文字封上御前親閱定奪。</p>
        
        <p class="曲"><span class="牌">風檢才</span><span class="科">眾上</span>舉子讀書大賢。錦繡文章可觀。象簡羅袍恁作穿。宮花插帽簷偏。<span class="科">合</span>頭名是王狀元。</p>
        
        <p class="白"><span class="科">小生</span>聖旨下。奉聖旨。策三道詞理平順。條對詳明。宜居第一甲第一名王十朋。第二甲第一名王士宏。第三甲第一名周璧。各賜袍服冠帶。整備鼓樂。迎送狀元及第。遊街畢日。即赴翰林謝恩。<span class="科">眾</span>萬歲。萬歲。萬萬歲。</p>
        
        <p class="落詩"><span class="科">外</span>五百名中第一人。<br /><span class="科">生</span>烏靴紗帽綠袍新。<br /><span class="科">末</span>明朝早赴瓊林宴。<br /><span class="科">眾</span>斜插宮花謁至尊。</p>
        
        <h2 id=ch18 class="chapter"><span class="齣題">第十八齣　閨念</span></h2>
        
        <p class="曲"><span class="牌">破陣子</span><span class="科">旦上</span>燈燦金花無寐。塵生錦瑟消魂。鳳管臺空。鸞箋信杳。孤幃不斷離情。巫山夢斷銀缸雨。繡閣香消玉鏡蒙。<span class="夾白">十朋。</span>休怨懷想人。</p>
        
        <p class="白">妾慚非淑女。父命嫁洪儒。矢心共貧素。布荊樂有餘。旦夕侍巾櫛。齊眉愧不如。兩情正歡洽。一旦赴徵書。折此藍田玉。分我合浦珠。翠鈿空零落。綠鬢漸蕭疎。登樓試晚粧。鏡破意躊躇。羞看舞雙燕。交彩入空虛。況有高堂親。憂懷日倚閭。願言遠遊子。及早賦歸歟。奴家自從才郎別後。每日雞鳴而起。敬奉姑嫜。勤事父母。如今天尚未明。意欲對鏡梳粧。爭奈離愁千種。想起別時。不覺垂淚。</p>
        
        <p class="落詩">春風吹柳拂行旌。<br />憶別河橋萬種情。<br />天上杏花開欲遍。<br />才郎從此步雲程。</p>
        
        <p class="曲"><span class="牌">四朝元</span>雲程思奮。迢迢赴玉京。為策名僊籍。獻賦金門。一旦成孤另。自驪駒唱斷。自驪駒唱斷。空憶草碧河梁。柳綠長亭。一騎天涯。正是百花風景。到此春將盡。<span class="夾白">嗏。</span>寂寞度芳辰。鳳帳鴛衾。翠減蘭香冷。君行萬里程。妾懷萬般恨。別離太急。思思念念。是奴薄命。</p>
        
        <p class="落詩">薄命佳人多苦辛。<br />通宵不寐聽雞鳴。<br />高堂侍奉三親老。<br />要使晨昏婦道行。</p>
        
        <p class="曲"><span class="牌">前腔</span>婦儀當盡。昏問寢興。聽譙樓更漏。紫陌雞聲。忙把衣衫整。要殷勤定省。要殷勤定省。自覷堂上姑嫜。萱草椿庭。白髮三親。也索一般恭敬。不敢辭勞頓。<span class="夾白">嗏。</span>端不為家貧。欲盡奴情。願采蘋蘩進。兒夫事遠征。親年當暮景。孝思力罄。行行步步。是奴常分。</p>
        
        <p class="落詩">事親一一體天心。<br />無暇重調綠綺琴。<br />憔悴容顏愁裡變。<br />粧臺從此懶相臨。</p>
        
        <p class="曲"><span class="牌">前腔</span>慵臨粧鏡。菱花暗鎖塵。自曲江人去。鳳折鸞分。羞睹孤飛影。漸脂憔粉悴。漸脂憔粉悴。說甚眉掃青山。鬢挽烏雲。玉筯痕多。只為荊釵情分。腸斷當年聘。<span class="夾白">嗏。</span>欲照又還停。只見貌減容消。展轉添愁悶。團團寶鑑明。蕭蕭翠環冷。為思結髮。絲絲縷縷萬千愁病。</p>
        
        <p class="落詩">愁病懨懨瘦損神。<br />只因夫婿寓瑤京。<br />那堪雁帛魚書杳。<br />腸斷香閨獨宿人。</p>
        
        <p class="曲"><span class="牌">前腔</span>從離鄉郡。皇都覓利名。想龍門求變。豹文思炳。鳳閣圖衣錦。奈歸期未定。奈歸期未定。便做折桂蟾宮。賜宴瓊林。須念蘭房。有奴孤形獨影。莫向紅樓憑。<span class="夾白">嗏。</span>獨坐暗傷神。雁杳魚沉。教奴望斷衡湘信。長安紅杏深。家山白雲隱。早祈歸省。孜孜翕翕。舉家歡慶。</p>
        
        <p class="曲"><span class="牌">尾聲</span>時光似箭如梭擲。勤把萱親奉侍。專等兒夫返故里。</p>
        
        <p class="落詩">只為求名豈顧親。<br />兒夫必定離京城。<br />真個路遙知馬力。<br />果然日久見人心。</p>
        
        <h2 id=ch19 class="chapter"><span class="齣題">第十九齣　參相</span></h2>
        
        <p class="白"><span class="科">末上</span>碧玉堂前列管絃。珍珠簾捲嫋沈煙。不聞閫外將軍令。只聽朝中天子宣。自家不是別人。乃是万俟丞相府中堂候官的是也。且說我那丞相。真個官高極品。累代名家。身居八座之尊。班列群僚之上。論文呵。對先聖夜讀詩書。論武呵。總元戎時觀韜略。巍巍駕海紫金梁。兀兀擎天碧玉柱。休說官高極品。先誇相府軒昂。泥金樓閣。重簷疊棟。直起上一千層。碾玉欄杆。傍水臨階。斜連着十二曲。窗橫面面碧琉璃。磚砌行行紅瑪瑙。屏開翡翠。獸爐中噴幾陣香風。簾捲蝦鬚。仙仗間會三千朱履。門排畫戟。坐擁金釵。響噹噹的是玉珮聲搖。明晃晃的是珠簾色耀。後堂中安一張影玲瓏光燦爛數十層雕花刻草八柱象牙牀。正廳上閒放着四圍香散漫色鮮妍幾多樣描鸞畫鳳九鼎蓮花帳。金間玉。玉間金。雕鞍寶凳。紅映紫。紫映紅。繡褥花裀。人人道是玉橋邊開着兩扇慷慨孟嘗門。鳳城中蓋着一所異樣神僊窟。道猶未了。丞相早到。</p>
        
        <p class="曲"><span class="牌">賀聖朝</span><span class="科">淨上</span>幾年職掌朝綱。四時燮理陰陽。一人有慶壽無疆。兆民賴之安康。</p>
        
        <p class="白">爵尊一品。為天子之股肱。位總百官。乃朝廷之耳目。廟堂寵任。朝野馳名。正是一片丹心能貫日。四方志氣可凌雲。自家万俟丞相是也。吾有一女。小字多嬌。雖年及笄。爭奈姻緣未遂。今年狀元。乃是溫州人氏。姓王名十朋。此人才貌兼全。俺要招他為婿。不知緣分如何。他今日必來參拜。且叫堂候官分付。堂候官那裡。<span class="科">末</span>珍珠簾下忽傳聲。碧玉堂前聽使令。覆丞相。有何鈞旨。<span class="科">淨</span>堂候官。今年狀元乃是溫州人氏。姓王名十朋。此人才貌雙全。欲要招他為婿。只今便要成親。你怎麼說。<span class="科">末</span>告丞相。小姐是瑤池閬苑神仙。狀元是天祿石渠貴客。若成了姻緣。不枉天生一對。<span class="科">淨</span>正是。他今日必來參拜。你在衙門首。來時節須先露其意。<span class="科">末</span>暫辭恩相去。專等狀元來。</p>
        
        <p class="曲"><span class="牌">菊花新</span><span class="科">生上</span>十年身到鳳凰池。一舉成名天下知。脫白掛荷衣。功名遂少年豪氣。</p>
        
        <p class="白">引領神仙下翠微。雲間相逐步相隨。桃花已透三千丈。月桂高攀第一枝。閬苑應無先去客。杏園惟有後題詩。男兒志氣當如此。金榜題名天下知。小生得了頭名狀元。深蒙聖恩。除授饒州僉判。方已朝回。必須參見万俟丞相。<span class="科">末見介</span>狀元賀喜。<span class="科">生</span>何喜可賀。<span class="科">末</span>丞相有一多嬌小姐。欲招狀元為婿。只今便要成親。<span class="科">生</span>小生自有寒荊在家焉敢望此。煩請通報。<span class="科">末</span>少待。<span class="科">介</span>告丞相。狀元已在門首。<span class="科">淨</span>着他進來見我。<span class="科">末</span>請狀元進去相見。<span class="科">生見拜介</span>小生一介寒儒。久困山澤。郡乏賢才。勉使來試。忝蒙天眷。皆賴丞相提攜之賜。謹造鈞墀參拜。不勝愧感之至。<span class="科">淨</span>狀元且休閒說。休閒講。我有一事與你說。男子生而願為之有室。女子生而願為之有家。我有一女。小字多嬌。欲招你為婿。只今就要成親。你心下如何。<span class="科">生</span>深蒙不棄微賤。感德多矣。奈小生已有寒荊在家。不敢奉命。<span class="科">淨</span>你是讀書之人。何故見疑。自古道。富易交。貴易妻。此乃人情也。<span class="科">生</span>丞相豈不聞宋弘有云。糟糠之妻不下堂。貧賤之交不可忘。小生不敢違例。<span class="科">淨怒</span>我到違例。</p>
        
        <p class="曲"><span class="牌">八聲甘州歌</span>窮酸魍魎。對我行輒敢數黑論黃。粧模作樣。惱得我氣滿胸膛。<span class="科">生</span>平生頗讀書幾行。豈敢紊亂三綱並五常。<span class="科">末</span>斟量。不如且順從何妨。</p>
        
        <p class="曲"><span class="牌">前腔</span><span class="科">淨</span>端詳。這搊搜伎倆。怎做得潭潭相府東牀。出言挺撞。那些個謙讓溫良。<span class="科">生</span>微名忝登龍虎榜。肯做棄舊憐新薄倖郎。望參詳。料烏鴉怎配鸞凰。</p>
        
        <p class="曲"><span class="牌">解三酲</span><span class="科">末</span>狀元你且休閒講。這姻事果是無雙。當朝宰相為岳丈。論門戶。正相當。<span class="科">生</span>寒儒怎敢過望想。自古道糟糠妻不下堂。<span class="科">淨</span>忒無狀。把花言巧語。一赸胡謊。</p>
        
        <p class="曲"><span class="牌">前腔</span><span class="科">末</span>你千推萬阻。靡恃己長。只怕你舌劍唇鎗反受殃。<span class="科">生</span>謾自相勞讓。停妻再娶誰承望。又何苦。恁相當。<span class="科">淨</span>朝綱選法咱把掌。使不得禍到臨頭燒好香。不輕放。定改除遠方。休想還鄉。</p>
        
        <p class="白"><span class="科">淨</span>堂候官。與我趕出去。</p>
        
        <p class="落詩"><span class="科">淨</span>叵耐窮酸太不良。<br /><span class="科">生</span>有妻焉敢贅高堂。<br /><span class="科">末</span>大隹飛上梧桐樹。<br /><span class="科">合</span>自有傍人說短長。</p>
        
        <p class="白"><span class="科">淨弔</span>這畜生無理。我招他為婿。到有許多推故。堂候官。他除授那裡做官。<span class="科">末</span>除授江西饒州僉判。<span class="科">淨</span>第二名王士宏除授那裡。<span class="科">末</span>他在廣東潮陽僉判。<span class="科">淨</span>西江是魚米之地。廣東潮陽是煙瘴地面。有何難處。眉頭一蹙。計上心來。卻將第二名王士宏除授饒州僉判。將王十朋改調潮陽。絕他歸計。明日張榜示眾。<span class="科">末</span>是好計。</p>
        
        <p class="落詩"><span class="科">淨</span>改調潮陽禍必侵。<br /><span class="科">末</span>教他必定喪殘生。<br /><span class="科">淨</span>平生不作皺眉事。<br /><span class="科">末</span>世上應無切齒人。</p>
        
        <h2 id=ch20 class="chapter"><span class="齣題">第二十齣　傳魚</span></h2>
        
        <p class="曲"><span class="牌">醉落魄</span><span class="科">生上</span>鄉關久別應多慮。幸登高第得銓除。修書欲寄報平安。浼承局。帶回歸。</p>
        
        <p class="白">虧心折盡平生福。行短天教一世貧。念小生貧寒之際。以荊釵為聘。遂結姻親。臨行又蒙岳丈接取母親妻子一同居住。仍贈盤纏赴京。得了頭名狀元。深蒙聖恩。除授饒州僉判。本欲回鄉視親。不合參見万俟丞相。反要招我為婿。只因不從。被他拘留聽候。不得回鄉。只得寫封家書回去。通報母親妻子知道。我昨日在省門外。有一承局差往溫州下文書。與他說了。約我今日來取書。待我寫完。在此等他。</p>
        
        <p class="曲"><span class="牌">一封書</span>男百拜拜覆。母親尊前妻父母。離膝下到都。一舉成名身掛綠。蒙除授饒州僉判府。待家眷臨京往任所。寄家書。附承局。草草不恭兒拜覆。</p>
        
        <p class="白">書已寫完。在此等待承局到來。<span class="科">末上</span>傳遞急如火。官差不自由。自家承局的是也。公差到浙江遞送公文。昨日王狀元與我說要寄家書回去。不免到下處取書。<span class="科">生</span>承局起動你來了。<span class="科">末</span>狀元寫完在此未曾。<span class="科">生</span>寫完在此了。<span class="科">末</span>既完了。送在那裡去。<span class="科">生</span>此書煩附與溫州在城雙門巷裡錢貢元家下。<span class="科">末</span>狀元姓王。為何到錢宅。<span class="科">生</span>是我岳丈家中。</p>
        
        <p class="曲"><span class="牌">懶畫眉</span>煩伊傳遞彩雲箋。你到吾家可代言。因參相府被留連。不能勾歸庭院。傳與我萱親莫掛牽。</p>
        
        <p class="曲"><span class="牌">前腔</span><span class="科">末</span>狀元深念北堂萱。料想尊堂憶狀元。泥金先把好音傳。他必定生歡忭。正是一紙家書抵萬錢。</p>
        
        <p class="落詩"><span class="科">生</span>平安一紙喜重重。<br /><span class="科">末</span>闔宅投呈喜信通。<br /><span class="科">生</span>只恐匆匆說不盡。<br /><span class="科">末</span>行人臨發又開封。</p>
        
        <h2 id=ch21 class="chapter"><span class="齣題">第二十一齣　套書</span></h2>
        
        <p class="曲"><span class="牌">雙勸酒</span><span class="科">淨上</span>儒冠誤身。一言難盡。為玉蓮可人。常懷方寸。若得他配合秦晉。那其間燕爾新婚。</p>
        
        <p class="白">凡人不可貌相。海水不可斗量。誰想王十朋得了頭名狀元。除授饒州僉判。見說万俟丞相招他為婿。推阻不從。打聽得承局到溫州公幹。王十朋教他寄書。我不免在門首等承局來。也教他寄一封回去。</p>
        
        <p class="曲"><span class="牌">前腔</span><span class="科">末上</span>官差限緊。心中愁悶。途路上苦辛。怎辭勞頓。只恐怕誤了公文。那其間有口難分。</p>
        
        <p class="白"><span class="科">淨</span>足下莫不是承局哥麼。<span class="科">末</span>小子正是承局。<span class="科">淨</span>你認得我麼。<span class="科">末</span>有些面善。不知官人上姓。<span class="科">淨</span>我是溫州五馬坊大門樓孫半州便是。<span class="科">末</span>孫官人也是溫州。與王狀元同鄉。<span class="科">淨</span>正是。<span class="科">末</span>王狀元有書在此。教我稍回去。我纔在他下處取得書在此。<span class="科">淨</span>元來如此。<span class="科">末</span>官人你在此貴幹。<span class="科">淨</span>說不得。<span class="科">末</span>為什麼說不得。</p>
        
        <p class="曲"><span class="牌">劉潑帽</span><span class="科">淨</span>念我到此求科舉。因不第羞回鄉里。修書欲報娘和父。待浼承局。只怕相推阻。</p>
        
        <p class="曲"><span class="牌">前腔</span><span class="科">末</span>自家雖在京城住。溫台路來往極熟。官人若有家書附。休得要躊躇。咱與你稍回去。</p>
        
        <p class="白"><span class="科">淨</span>承局哥。既蒙允肯。同到下處寫書與你。<span class="科">末</span>如此同行。<span class="科">淨</span>這裡便是下處。請坐。<span class="科">末</span>不敢。<span class="科">淨</span>承局哥。我本待留你喫一杯淡酒。一來沒人在此不便當。送一錢銀子與你。自去酒肆中去喫三杯。待我寫完了書。你來取。<span class="科">末</span>多謝。無功蒙厚祿。不敢受。<span class="科">淨</span>褻凟尊前。請收了。<span class="科">末</span>如此受了。我去喫了酒。官人你寫完了。我就來取。<span class="科">淨</span>我就寫在此。<span class="科">末下淨叫介</span>孫官人。怎麼又叫我。<span class="科">淨</span>我與你說。這個包兒。倘若到酒肆中喫醉了。這包兒放在那裡。不如放在此。喫了酒一發來取。<span class="科">末</span>我曉得。你說道我拿了一錢銀子去了。不來取書。拿我包在此做當頭。<span class="科">介</span>我便放在此。你不要動。裡面有王狀元的書在裡面。<span class="科">淨</span>我生疔瘡也不動。<span class="科">淨末</span>自沽三酌酒。早寫萬金書。<span class="科">末下淨弔場</span>不施心上無窮計。怎得他人一紙書。想承局去遠了。我把包袱開將起來。且喜王狀元書已在。待我讀一遍。</p>
        
        <p class="曲"><span class="牌">一封書</span>男百拜拜覆。母親尊前妻父母。離膝下到都。一舉成名身掛綠。蒙除授饒州僉判府。待家小臨京往任所。寄家書。附承局。草草不恭男拜覆。<span class="夾白">寫得好。我與他同學。況字跡與我相同。他寫家書。我寫休書。一句改一句。專怪錢貢元不肯將女兒嫁我。今改休書一封回去。且待我改起來。<span class="科">改介</span></span>男百拜拜覆。母親尊前妻父母。<span class="夾白">正是才人。一句包了一家門。<span class="科">改</span></span>男八拜拜覆。媽媽萱親想萬福。離膝下到都。一舉成名身掛綠。<span class="科">改</span>孩兒已掛綠。蒙除授饒州僉判府。<span class="科">改</span>僉判饒州為郡牧。待家小同臨往任所。<span class="夾白">若不改傷情。怎得玉蓮到手。<span class="科">改</span></span>我取了万俟丞相女。可使前妻別嫁夫。寄家書。免嗟吁。草草不恭兒拜覆。<span class="科">改</span>我到饒州來取汝。</p>
        
        <p class="白">丈二的和尚。只教摸我的頭不着。且放他在包袱裡。如今寫我的。</p>
        
        <p class="曲"><span class="牌">清江引</span>求名未遂。羞歸鄉里。淹滯在京都地。拜覆我爹娘。休把兒牽繫。指日間到家庭重賀喜。</p>
        
        <p class="白"><span class="科">末上</span>折梅逢驛使。寄與隴頭人。<span class="科">淨</span>我在這裡等你。書已寫完了。你包袱原封不動。這是我的家書。煩老兄帶到五馬坊開典當的才六七開拆。<span class="科">末</span>不須分付。<span class="科">淨</span>聊奉白金一兩。以為路費。<span class="科">末</span>多謝厚賜。</p>
        
        <p class="曲"><span class="牌">朱奴兒</span><span class="科">淨</span>因科舉離鄉半春。從別後斷羽絕鱗。今日天教遇你們。趁良使附歸音信。<span class="科">合</span>還歷盡山郭水村。指日到東甌郡。</p>
        
        <p class="曲"><span class="牌">前腔</span><span class="科">末</span>是則是公文限緊。蒙相委怎敢不允。拚十朝與半旬。到宅上備說元因。<span class="科">合前</span></p>
        
        <p class="落詩"><span class="科">淨</span>休憚山高與路長。<br /><span class="科">末</span>此書管取到華堂。<br /><span class="科">淨</span>不是一番寒徹骨。<br /><span class="科">合</span>爭得梅花撲鼻香。</p>
        
        <h2 id=ch22 class="chapter"><span class="齣題">第二十二齣　獲報</span></h2>
        
        <p class="曲"><span class="牌">臨江僊</span><span class="科">老旦上</span>憑欄極目天涯遠。那人去遠如天。<span class="科">旦上</span>鱗鴻無事竟茫然。今春纔又過。何日是歸年。</p>
        
        <p class="白"><span class="科">老旦</span>春闈催試怕違期。一紙音書絕雁魚。<span class="科">旦</span>此去定應攀月桂。拜恩衣錦聽榮除。<span class="科">老旦</span>自從你丈夫去後。杳無音信回來。<span class="科">旦</span>婆婆。想沒有便人。<span class="科">老旦</span>我與你倚門而望。<span class="科">旦</span>婆婆請先行。奴家隨後。</p>
        
        <p class="曲"><span class="牌">傍粧臺</span><span class="科">老旦</span>意懸懸。倚門終日。望得眼兒穿。自他去京歷鏖戰。杳無一紙信音傳。<span class="科">旦</span>多應他在京得中選。因此上無暇修書寄故園。<span class="科">老旦</span>他既登金榜。怎不錦旋。越教娘心下轉縈牽。</p>
        
        <p class="曲"><span class="牌">前腔</span><span class="科">旦</span>何勞憂慮恁拳拳。且自把愁眉暫展。閒消遣。雖眼下人不見。終有日再團圓。<span class="科">老旦</span>愁只愁他命乖福分淺。又恐怕客邸淹留疾病纏。<span class="科">旦</span>死生有命。富貴在天。不須憂慮淚漣漣。</p>
        
        <p class="曲"><span class="牌">不是路</span><span class="科">末上</span>渡口離船。早來到錢家宅院前。咱不免偷閒先下彩雲箋。<span class="科">老旦</span>甚人言。因何直入咱庭院。<span class="科">末</span>為一舉登科王狀元。<span class="夾白"><span class="科">老旦</span>那個王狀元。<span class="科">末</span>就是王十朋狀元。<span class="科">老旦旦</span>可有書麼。</span>因來便。特令稍帶家書轉。<span class="科">老旦旦</span>喜從人願。喜從人願。</p>
        
        <p class="曲"><span class="牌">前腔</span><span class="夾白"><span class="科">旦</span>先生。他</span>為何不整歸鞭。付與你書時說甚言。<span class="科">末</span>教傳語道因參丞相被留連。<span class="夾白"><span class="科">旦</span>婆婆。留連不得回來了。<span class="科">老旦</span>媳婦。</span>且省憂煎。可備些薄禮酬勞倦。<span class="科">旦</span>就把銀釵當酒錢。<span class="科">老旦</span>物輕鮮。權充支費休辭免。<span class="夾白"><span class="科">末</span>小人公文緊急。不敢久稽。多謝了。</span>去心如箭。去心如箭。<span class="科">下</span></p>
        
        <p class="曲"><span class="牌">皂角兒</span><span class="科">老旦</span>想連年時乖運蹇。喜今日姓揚名顯。步蟾宮高攀桂枝。跳龍門首登金殿。繡宮花斜插戴。帽簷偏瓊林宴。勝似登僊。<span class="科">合</span>早辭帝輦。榮歸故苑。那時節夫妻母子。大家歡忭。</p>
        
        <p class="曲"><span class="牌">前腔</span><span class="科">旦</span>想前生曾結分緣。與才郎共成姻眷。喜得他脫白掛綠。怕嫌奴體微名賤。若得他貧相守。富相連。心不變。死而無怨。<span class="科">合前</span></p>
        
        <p class="曲"><span class="牌">尾</span><span class="科">外淨上</span>鵲聲喧。燈花艷。<span class="夾白"><span class="科">末上</span>老員外。老安人。姐夫中了狀元。有書回來了。<span class="科">外淨</span></span>果然今有信音傳。整備華堂開玳筵。</p>
        
        <p class="白">親家且喜。我兒且喜。<span class="科">老旦</span>小兒有書回來。正欲着令愛來請親家看書。<span class="科">旦</span>正要來請爹爹。<span class="科">淨</span>親家請坐。連日有慢。聞得小官人有家書來。我們兩老口特來看書。<span class="科">老旦</span>送上去令尊看。<span class="科">旦</span>爹爹。書在此。<span class="科">外</span>還送與婆婆開拆。<span class="科">淨</span>老員外。你看封皮上寫那個開拆就是了。<span class="科">外</span>此書煩附岳父大人親手開拆。</p>
        
        <p class="曲"><span class="牌">一封書</span>男八拜上覆。媽媽萱親想萬福。<span class="夾白"><span class="科">旦</span>此書起句就差了。兒子寫書與母親。頓首百拜須是。怎麼只寫八拜。<span class="科">外</span>便是。孩兒。<span class="科">淨</span>不差。正是八拜。親家兩拜。我也是兩拜。夫妻之情。也是兩拜。湊成八拜。<span class="科">旦</span>此書不是有才學人寫的。既稱媽媽。又是萱親。萱親就是媽媽。媽媽就是萱親。一人到有兩樣稱呼。<span class="科">淨</span>正是有才學人寫的。媽媽是我。萱親是你的婆婆。<span class="科">外</span></span>孩兒已掛綠。僉判饒州為郡牧。<span class="夾白"><span class="科">淨</span>怎麼便叫掛綠。<span class="科">外</span>做了官。便是掛綠。親家。且喜賢婿做了官了。<span class="科">淨</span>親家。我這兩隻眼。就是識寶的回回。我說道王官人兩耳垂肩。定做朝官。鼻如截筒。一世不窮。我說也不曾說。<span class="科">外</span>說來說來。<span class="科">淨</span>說我親家𦞘𦞘𦡝𦡝<a epub:type="noteref" href="#char02"><sup>註</sup></a>。定做奶奶。看我女兒嫋娜娉婷。定做夫人。我說也不曾說。<span class="科">外</span>說來說來。<span class="科">旦</span>爹爹。僉判是佐貳官。郡牧是正堂官。如何一人到做兩樣官。<span class="科">淨</span>我兒你不曉得。這是饒的。<span class="科">外</span>官也有得饒。<span class="科">淨</span>你再念。<span class="科">外</span></span>僉判饒。<span class="夾白"><span class="科">淨</span>恰又來。僉判是饒。<span class="科">外</span>饒州是地方。<span class="科">淨</span>你不曾說出州字來。<span class="科">外</span>不要多說。待我再念。</span>我娶了万俟丞相女。可使前妻別嫁夫。<span class="夾白"><span class="科">旦</span>爹爹。這書有頭無尾。不要看了。<span class="科">外</span>這是沒志氣人寫的。不要看了。<span class="科">淨</span>大凡幹事都要幹了。若不了當。你也不快活。我也不快活。<span class="科">外</span>也罷。待我看了。</span>寄休書。免嗟吁。我到饒州來取汝。</p><aside epub:type="footnote" id="char02"><p>「⿰肉建」～「⿰肉愛」～</p></aside>
        
        <p class="白"><span class="科">淨</span>老賊招得好女婿。賤人嫁得好老公。我一了說他娘兒兩個。腦後見腮。定是無義之人。可可的信了我的嘴。<span class="科">外</span>初起說他許多好。如今又說他不好。<span class="科">淨</span>我要他好便好。要他不好便不好。<span class="科">外</span>我這賢婿。決無此情。<span class="科">老旦</span>親家媽。我孩兒不是忘恩負義的人。<span class="科">淨</span>窮了八萬年的王敗落。快走出去。</p>
        
        <p class="曲"><span class="牌">剔銀燈</span><span class="科">老旦</span>親家母不須怒起。容老身一言咨啟。我孩兒頗頗識法理。肯貪榮忘恩失義。須知天不可欺。決不肯停妻娶妻。</p>
        
        <p class="曲"><span class="牌">前腔</span><span class="科">淨</span>忘恩義窮酸餓鬼。纔及第輒敢無理。只因我賤人不度己。教娘受腌臢惡氣。他今日卻元來負你。<span class="夾白">呸。</span>羞殺了丫頭面皮。</p>
        
        <p class="曲"><span class="牌">前腔</span><span class="科">旦</span>書中句全無禮體。竟不審其中詳細。葫蘆提便說他不是。罵得我無言抵對。<span class="夾白">娘。</span>休疑說閒是非。決不肯將奴負虧。</p>
        
        <p class="曲"><span class="牌">前腔</span><span class="科">外</span>媽媽且回嗔做喜。我孩兒不須垂淚。終不然為着家書至。將好意番成惡意。娘兒休辯是非。真和假三日後便知。</p>
        
        <p class="落詩"><span class="科">外</span>一紙家書未必真。<br /><span class="科">淨</span>思量情理轉生嗔。<br /><span class="科">老</span>霸王空有重瞳目。<br /><span class="科">合</span>有眼何曾識好人。</p>
        
        <p class="白"><span class="科">淨弔</span>李成那裡。你來。你來。<span class="科">末上</span>老安人為何嚷亂。<span class="科">淨</span>不好了。你姐夫贅在万俟丞相府中做了女婿了。<span class="科">末</span>敢沒有此事。<span class="科">淨</span>怎麼沒有此事。休書寫了家來了。<span class="科">末</span>老安人不要惱。待我與老員外同到街坊上問個實信。<span class="科">淨</span>你同老員外打聽消息。沒有這樣的事情便好。你若不打聽得真信回來。不要見我的面。</p>
        
        <h2 id=ch23 class="chapter"><span class="齣題">第二十三齣　覓真</span></h2>
        
        <p class="白"><span class="科">末上</span>萬事不由人計較。一生都是命安排。王秀才把荊釵為定。如何便得成親。只因小娘子不從孫宅。老安人忿性。把他嫁了王秀才。結親之後。上京應舉。至今不回來。說道得了頭名狀元。入贅万俟丞相府中。教娘離了媳婦。因此僝僽攪惱。今日老員外出去。體問虛實。未知若何。只得在此等候。</p>
        
        <p class="曲"><span class="牌">普賢歌</span><span class="科">外</span>書中語句有差訛。致使娘兒絮刮多。真偽怎定奪。是非爭奈何。尺水番成一丈波。</p>
        
        <p class="白"><span class="科">末</span>老員外回來了。<span class="科">外</span>李成。我今日出去體問王秀才消息。未知端的。我與你同行到妹子家去走一遭。<span class="科">末</span>小人同去。轉灣抹角。此間便是。<span class="科">叫介</span></p>
        
        <p class="曲"><span class="牌">前腔</span><span class="科">丑上</span>奴奴方始念彌陀。忽聽堂前誰叫我。偷睛把眼睃。卻是我哥哥。<span class="夾白">阿三。</span>快把柴來燒焰火。</p>
        
        <p class="白"><span class="科">末</span>媽媽。燒焰火怎麼。<span class="科">丑</span>你不曉得。客來看火色。沒茶也過得。<span class="科">末</span>這等雖無焰頭。且是熱鬧。<span class="科">丑</span>哥哥。入門不問榮枯事。觀察容顏便得知。哥哥有何緣故。眉頭不展。面帶憂愁。<span class="科">外</span>妹子。說不得。<span class="科">丑</span>哥哥但說不妨。</p>
        
        <p class="曲"><span class="牌">蠻牌令</span><span class="科">外</span>兒婿往京畿。前日附書回。道重婚丞相女。使母棄前妻。我兒道非夫寫的。你嫂嫂怒從心起。真和假俱未知。為此特來詢問詳細。</p>
        
        <p class="曲"><span class="牌">前腔</span><span class="科">丑</span>哥哥聽咨啟。不必恁憂慮。我鄰居孫官人。赴選近回歸。他在京必知事體。問他音信。便知端的。<span class="科">外</span>無由去他宅裡。你可令人請來問個詳細。<span class="夾白"><span class="科">淨上</span>日裡莫說人。夜裡莫說鬼。方纔說小子。小子便來至。<span class="科">末</span></span>未相請。誰來報你。<span class="夾白"><span class="科">淨</span>我在戲房中聽得。<span class="科">末</span></span>這科諢休要提。且與東人相見施禮。</p>
        
        <p class="白"><span class="科">淨見介</span>媽媽。此位是誰。<span class="科">丑</span>這是我的哥哥。<span class="科">淨</span>元來是你令兄。正是有眼不識泰山。小子前番求親。不蒙允肯。<span class="科">外</span>非是不從。乃是姻緣不到。<span class="科">淨</span>令婿得了頭名狀元。除授饒州僉判。曾有書回麼。<span class="科">外背云</span>且住。我只說道沒有書回。<span class="科">介</span>不曾有書回來。<span class="科">淨背云</span>怎麼沒有書回來。且將錯就錯。且說與他知道。<span class="科">介</span>可知道沒有書回來。他在万俟丞相府中做了女婿了。<span class="科">外</span>足下如何知道。<span class="科">淨</span>我與他赴試。如何不知。<span class="科">丑</span>此事實麼。<span class="科">淨</span>小子親眼見他。如何不實。<span class="科">丑</span>實不相瞞。前日有一個承局遞書回來。<span class="科">淨</span>怎麼說的。<span class="科">丑</span>哥哥正在狐疑之間。足下親見。此事實了。<span class="科">淨</span>可知道小子最老實的。不敢說謊。<span class="科">丑</span>王十朋負義的賊。<span class="科">淨</span>我說道被他負了。</p>
        
        <p class="曲"><span class="牌">川撥棹</span>我當初問親。你們不聽允。到今日被他負恩。<span class="科">外</span>當初是我忒好意。誰想他們忘了本。</p>
        
        <p class="曲"><span class="牌">前腔</span><span class="科">淨</span>咱心裡願續此親。<span class="科">外</span>貧窮老漢。沒福分攀豪俊。<span class="科">淨</span>休恁言辭謙遜。我先拜了尊丈人。</p>
        
        <p class="白"><span class="科">末插科</span>正是不來親者強來親。<span class="科">丑</span>若不嫌棄。仍舊妙員作媒。<span class="科">淨</span>如蒙允肯。事不宜遲。小子今日送財禮。明日就要成親。<span class="科">丑</span>孫官人。你送什麼財禮。<span class="科">淨</span>我送黃金一百兩。段子一百疋。胡羊寶鈔好酒都是一般送。<span class="科">丑</span>既停當了。便回去安排禮物送來。<span class="科">淨</span>如此。小人告退。貌兒光光。好做新郎。分付鄰舍。與我暖房。<span class="科">末</span>便見熱鬧。<span class="科">淨</span>正是人心金石堅相似。花有重開月有圓。<span class="科">先下外弔</span>妹子。雖然如此。不知我的婆婆意下如何。<span class="科">丑</span>不妨。待我去與嫂嫂說。</p>
        
        <p class="曲"><span class="牌">生姜芽</span><span class="科">外</span>從他往京畿。兩月餘。一心指望登科第。回鄉里。忍捨得輕辜負。相門重贅多嬌女。不思量撇下荊釵婦。<span class="科">合</span>棄舊憐新小人儒。虧心折盡平生福。</p>
        
        <p class="曲"><span class="牌">前腔</span><span class="科">丑</span>畜生反面目。太心毒。辜恩負義難容恕。真堪惡。且放懷。休疑慮。他既貪圖榮貴重婚娶。咱這裡別選收花主。<span class="科">合前</span></p>
        
        <p class="曲"><span class="牌">前腔</span><span class="科">末</span>恩東免嗟吁。且聽覆。言清行濁心貪污。違法度。恩和義。都不顧。半載夫妻曾廝聚。一時間卻把嬋娟誤。<span class="科">合前</span></p>
        
        <p class="落詩"><span class="科">外</span>骨肉參商淚滿襟。<br /><span class="科">丑</span>哥哥不必再沈吟。<br /><span class="科">末</span>人情若比初相識。<br /><span class="科">合</span>到老終無怨恨心。</p>
        
        <h2 id=ch24 class="chapter"><span class="齣題">第二十四齣　大逼</span></h2>
        
        <p class="曲"><span class="牌">字字雙</span><span class="科">淨上</span>試官沒眼他及第。得志。戀着相府多榮貴。入贅。不思貧窘棄前妻。忘義。叵耐窮酸太無知。嘔氣。</p>
        
        <p class="白">黃柏肚皮甘草口。才人相貌畜生心。叵耐辜恩負義賊。棄舊憐新。入贅万俟丞相府中了。前日寄書回來。教母親離了媳婦。這氣如何忍得。我家老賊兒今早出去。體問消息。未知若何。待他回來。便知分曉。</p>
        
        <p class="曲"><span class="牌">玉胞肚</span><span class="科">外上</span>讀書豪俊。忍撇下歐城故人。<span class="科">丑上</span>負心賊有才實無信。纔及第。棄舊憐新。<span class="科">合</span>他貪奢戀侈。實丕丕使不仁。行短天教一世貧。</p>
        
        <p class="白"><span class="科">外</span>只因差一着。滿盤都是空。<span class="科">淨</span>老兒。體問消息如何了。<span class="科">外</span>一言難盡。<span class="科">淨</span>怎麼說。<span class="科">丑</span>好教嫂嫂知道。恰纔哥哥到我家中。說那王秀才的情節未盡。恰好孫官人近日在京回來。正好到我家中探望。我將此事問他。真個贅在万俟丞相府中了。言語並不差池。<span class="科">淨</span>實也不實。<span class="科">丑</span>怎麼不實。<span class="科">淨</span>我說道老賊不聽我說。你做得好事。</p>
        
        <p class="曲"><span class="牌">漿水令</span>你當初不由我們。卻元來被他負恩。<span class="科">外</span>世間誰是預知人。何須鬭口與我相爭。<span class="科">丑</span>都忍耐。莫解分。家必自毀令人哂。<span class="科">合</span>尋思起。尋思起。教人氣忿。誰知道。誰知道。恁般不仁。</p>
        
        <p class="曲"><span class="牌">前腔</span><span class="科">丑</span>那孫官人來說事因。他依然要願續此親。<span class="科">淨</span>那人果不棄寒門。教他選日下定成親。<span class="科">外</span>聽伊言。心自忖。只恐我兒不從順。<span class="科">合前淨</span></p>
        
        <p class="白">姑娘。既然孫小官人果有此心。事不宜遲。<span class="科">丑</span>便是。他今日送財禮。明日就成親。<span class="科">淨</span>若如此甚好。<span class="科">丑</span>我便去報與他知道。教哥哥便去對玉蓮說。教他整備成親。<span class="科">外</span>我難對他說。你們自去與他說。<span class="科">淨</span>姑娘。待我自與玉蓮說。你二人自回去。<span class="科">介</span>情到不堪回首處。一齊分付與東風。<span class="科">外丑先下淨</span>且叫玉蓮與他說。肯嫁孫家。房匳首飾。件件與他。若不肯時。頭上剝到腳下。打他半死。不怕不從。玉蓮。</p>
        
        <p class="曲"><span class="牌">金蕉葉</span><span class="科">旦上</span>奈何奈何信讒言。母親怪我。尺水番成一丈波。<span class="夾白">天那。</span>是何人暗地裡調唆。</p>
        
        <p class="白"><span class="科">見介淨</span>孩兒。早知今日。悔不當初。早依我說。不見如此。你爹爹出去體問你丈夫消息。委實贅在万俟丞相府中了。你爹爹說道。他那裡重婚。我這裡改嫁。因此將你許了孫家了。你可梳粧整備。<span class="科">旦</span>母親差矣。王秀才是賢良儒士。未必辜恩負義。玉蓮是貞潔婦人。焉敢再嫁。他果然重婚相府。奴家情願在家守節。<span class="科">淨</span>什麼守節。要知山下路。須問過來人。我當時若守得定時。為何又嫁你老子。守節二字。只好口說。一個時辰也熬不得的。<span class="科">旦</span>母親。此乃傷風化之言。不須提起。<span class="科">淨</span>我兒。今番斷不由你了。依了娘說。我與你母子相親。再若不從。朝一頓。暮一頓。打得你黃腫成病。教你湯不得喫。水不得進。嫁不嫁。今日還我個明白。</p>
        
        <p class="曲"><span class="牌">孝順歌</span>孫員外家富足。他們有的是金共玉。你一心嫁寒儒。緣何棄撇汝。<span class="科">旦</span>容奴稟覆。未必兒夫將奴辜負。那一個橫死賊徒。忒兀自生疾妒。<span class="科">淨</span>這紙書你重看取。明寫着贅相府。</p>
        
        <p class="曲"><span class="牌">前腔</span><span class="科">旦</span>書中句都是虛。沒來由認真閒氣蠱。他曾讀聖賢書。如何損名譽。<span class="科">淨</span>你這腌臢蠢物。他棄舊聯新。情如朝露。你原自不改前非。又敢來胡推　　阻。<span class="科">旦</span>富與貴人所欲。論人倫焉敢把名污。</p>
        
        <p class="曲"><span class="牌">前腔</span><span class="科">淨</span>他登高第身掛綠。侯門贅居諧鳳侶。<span class="科">旦</span>他為官理民庶。必然守法度。豈肯停妻再娶。<span class="科">淨</span>他負義辜恩。一籌不數。你因甚苦死執迷。不聽娘言語。<span class="科">旦</span>空自說要改嫁奴。寧可翦下髮做尼姑。<span class="科">淨打旦介</span></p>
        
        <p class="曲"><span class="牌">前腔</span>賊潑賤敢抵觸。告官司拷打你不孝婦。<span class="科">旦</span>官司要厚風俗。終不然勒奴再嫁夫。<span class="夾白"><span class="科">淨</span>抵觸得我好。<span class="科">旦</span></span>非奴抵觸。<span class="科">淨</span>惱得娘心頭騰騰發怒。便打死你這丫頭。罪不及重婚母。<span class="科">旦</span>打死了奴。做個節孝婦。若要奴再招夫。直待石爛與江枯。</p>
        
        <p class="白"><span class="科">淨</span>賤人。石頭怎得爛。江水怎得枯。你敢說三個不嫁麼。<span class="科">旦</span>不嫁。不嫁。只是不嫁。<span class="科">淨</span>好回得停當。我要你嫁孫家。一片好心。你到反為不美。罷罷。自從今日。脫下衣服首飾還我。與你三條門路。刀上死也得。水裡死也得。繩上死也得。只憑你。肯嫁孫家。進我門來。不肯嫁。好好走出去。</p>
        
        <p class="落詩"><span class="科">旦</span>萱親息怒且相容。<br /><span class="科">淨</span>母命如何不聽從。<br /><span class="科">旦</span>休想門闌多喜慶。<br /><span class="科">淨</span>管教女婿近乘龍。</p>
        
        <p class="白"><span class="科">旦弔</span>自古道忠臣不事二君。烈女不更二夫。焉肯再事他人。母親逼奴改嫁。不容推阻。如之奈何。千休萬休。不如死休。倘若落在他圈套。不如將身喪于江中。免得玷辱此身。以表貞潔。</p>
        
        <p class="曲"><span class="牌">五更轉</span>心痛苦。難分訴。<span class="夾白">丈夫。</span>一從往帝都。終朝望你諧夫婦。誰想今朝。拆散中途。我母親信讒言。將奴誤。<span class="夾白">娘呵。</span>你一心貪戀。貪戀他豪富。把禮義綱常全然不顧。</p>
        
        <p class="白">母親。你今日聽信假書。逼奴改嫁。此事決然不可。</p>
        
        <p class="曲"><span class="牌">前腔</span>奴哽咽。難移步。不想堂前有老姑。<span class="夾白">婆婆。奴家今日撇了你去。</span>千愁萬怨。休怨兒媳婦。也不是你孩兒將奴辜負。<span class="夾白">婆婆。奴家若不改嫁。又不投江。</span>恐母親逼勒奴生嗔怒。<span class="夾白">罷罷。</span>賢愚壽夭天之數。拚死黃泉。<span class="夾白">丈夫。</span>不把你清名辱污。</p>
        
        <p class="曲"><span class="牌">滿江紅</span>拚此身來。早去跳江心。撈明月。<span class="科">下</span></p>
        
        <h2 id=ch25 class="chapter"><span class="齣題">第二十五齣　發水</span></h2>
        
        <p class="白"><span class="科">末上</span>溫州棠樹綠陰濃。今佐閒優鎮國東。海甸圻牆千里外。蓬萊官賜五雲中。春回畫省苗陰合。雨過青林荔子紅。莫倚凡情宮內重。回來方岳拜三公。吾乃錢安撫衙裡親隨。我本官前任是溫州府太守。今蒙聖恩除授福建安撫。欲去之任。今日就在此江心渡口上船。明日侵早開港出洋。行李俱已完備。夫人與家眷都上舟了。惟我相公府裡辭官便來。恐有分付。男女只得在此等候。</p>
        
        <p class="曲"><span class="牌">粉蝶兒</span><span class="科">外上</span>一片襟期。清似五湖秋水。喜聲名上達丹墀。感皇恩。蒙聖寵。遷除福地。秉忠心肅清奸弊。</p>
        
        <p class="白">下官遠離北地。來任東歐。紫綬金章。官閒五馬。擢居太守之尊。朱旛皂蓋。守鎮三山。陞為安撫之職。才兼文武雙全。德化軍民兩益。行李未曾離浙左。聲名先已到閩南。<span class="科">淨上</span>永嘉縣縣丞遞人夫手本。<span class="科">外</span>取上來。多了。<span class="科">淨</span>不多。兩隻船。一百七十人夫。不多。<span class="科">外</span>起去伺候。左右何在。<span class="科">末</span>頻聽指揮黃閣下。忽聞呼喚畫堂前。覆相公。有何使令。<span class="科">外</span>與我喚船家來分付他。<span class="科">末叫介</span></p>
        
        <p class="曲"><span class="牌">山歌</span><span class="科">丑上</span>做稍公。做稍公。起樁開船便拔篷。相公要往福州去。願天起陣好順風。</p>
        
        <p class="白"><span class="科">末</span>好好。說得利市。<span class="科">外</span>稍子。明早開船。<span class="科">丑</span>明早賽神好開船。<span class="科">外</span>合用物件說將來。<span class="科">丑道介外</span>你且聽我說。夜來寢睡之間。忽有神人囑付言語。說有節婦投江。使吾撈救。又道此婦人與吾有義女之分。汝等駕幾隻小船。沿江巡哨。不拘男婦。撈救得時。重重賞你。<span class="科">眾</span>領鈞旨。</p>
        
        <p class="曲"><span class="牌">鏵鍬兒</span><span class="科">外</span>乘桴浮海非吾願。算來人被利名牽。登舟過福建。須要防危慮險。<span class="科">合</span>明早動船。開洋過淺。願陣好風。吉去善轉。</p>
        
        <p class="曲"><span class="牌">前腔</span><span class="科">丑</span>撑船道業雖微賤。水晶宮裡活神仙。鋪蓋且柔軟。蓑衣簟眠。<span class="科">合前</span></p>
        
        <p class="落詩"><span class="科">外</span>今朝船上且淹宵。<br /><span class="科">末</span>來早江頭看落潮。<br /><span class="科">丑</span>撑駕小舟歸大海。<br /><span class="科">合</span>這回不怕浪頭高。</p>
        
        <h2 id=ch26 class="chapter"><span class="齣題">第二十六齣　投江</span></h2>
        
        <p class="曲"><span class="牌">梧葉兒</span><span class="科">旦上</span>遭折挫。受禁持。不由人不淚垂。無由洗恨。無由遠恥。事臨危。拚死在黃泉作怨鬼。</p>
        
        <p class="白">自古道河狹水緊。人急計生。來到江頭了也。天那。夫承寵渥。九重仙闕拜龍顏。妾受淒涼。一紙詐書分鳳侶。富室強謀娶婦。惑亂人倫。萱堂怒逼成親。毀傷風化。妾豈肯從新而棄舊。焉能反正以從邪。爭如就死忘生。不可辜恩負義。一怕損夫之行。二恐誤妾之名。三慮玷辱宗風。四恐乖違婦道。惟存節志。不為邀名。拴原聘之荊釵。永隨身伴。脫所穿之繡履。遺棄江邊。妾雖不能效引刀斷鼻朱妙英。卻慕取抱石投江浣紗女。</p>
        
        <p class="曲"><span class="牌">香羅帶</span>一從別了夫。朝思暮苦。寄來書道贅居丞相府。母親和姑媽逼勒奴也改嫁孫郎婦。奴豈肯再招夫。萱堂苦苦責打奴。只得拚死在黃泉路。免得把清名來辱污。</p>
        
        <p class="曲"><span class="牌">胡搗練</span>傷風化。亂綱常。萱親逼嫁富家郎。若把身名辱污了。不如一命喪長江。<span class="科">投江介丑上救旦下</span></p>
        
        <p class="曲"><span class="牌">五供養</span><span class="科">外上</span>餐風宿水。海舟中多少憂危。終宵魂夢裡。似神迷。披衣強起。玉宇清高如洗。江風緊。海潮回。側聽鄰岸曉雞啼。</p>
        
        <p class="白">人平不語。水平不流。叫稍水。什麼人。</p>
        
        <p class="曲"><span class="牌">山歌</span><span class="科">丑上</span>夜行船裡撈救一枝花。五更轉說天淨紗。脫布衫跳下江兒水。一隻紅繡鞋。失落在浣溪沙。</p>
        
        <p class="白">稟老爹。夜至五更前後。有一婦人投水。小的撈救在船。<span class="科">外</span>果有一婦人。寧可信其有。不可信其無。快請夫人出來。一壁廂把投水婦人換了衣服。帶過來。</p>
        
        <p class="曲"><span class="牌">菊花新</span><span class="科">貼旦上</span>日上三竿猶未起。聞呼未審何因。</p>
        
        <p class="白"><span class="科">外</span>夜來有一婦人投江。稍手救得在小船上。夫人。你把些乾衣服與他換了濕的。來見我。</p>
        
        <p class="曲"><span class="牌">糖多令</span><span class="科">旦上</span>無奈禍臨頭。今朝拚死休。如癡似醉任飄流。不想舟人撈救。我身出醜。臉慚羞。</p>
        
        <p class="白"><span class="科">見介外</span>婦人。我且問你。你是何等人家兒女。因何短見投水。必有緣故。</p>
        
        <p class="曲"><span class="牌">玉交枝</span><span class="科">旦</span>容奴伸訴。<span class="夾白"><span class="科">外</span>你那裡住居。<span class="科">旦</span></span>念妾在雙門住居。<span class="夾白"><span class="科">外</span>姓甚名誰。<span class="科">旦</span></span>玉蓮姓錢儒家女。<span class="夾白"><span class="科">外</span>元來與我同姓。你曾嫁人麼。<span class="科">旦</span></span>年時獲配鴛侶。<span class="夾白"><span class="科">外</span>既有丈夫。丈夫姓甚名誰。在家出外。<span class="科">旦</span></span>王十朋是夫出應舉。<span class="夾白"><span class="科">外</span>且住。王十朋是你丈夫。他得中了頭名狀元。有書回來麼。<span class="科">旦</span></span>數日前有傳尺素。<span class="夾白"><span class="科">外</span>既有書來。為何投水。<span class="科">旦</span></span>因此書骨肉間阻。因此書銜冤負屈。</p>
        
        <p class="白"><span class="科">外</span>書中必有緣故。</p>
        
        <p class="曲"><span class="牌">前腔</span><span class="科">旦</span>書中緣故。道休妻重婚在相府。<span class="科">外</span>他是讀書人。豈肯違法度。<span class="夾白">我曉得了。</span>莫不是朋黨嫉妒。<span class="科">旦</span>萱親信聽讒詐書逼奴改嫁孫郎婦。<span class="夾白"><span class="科">外</span>怎麼不從母命。<span class="科">旦</span></span>論貞潔不更二夫。奴焉敢傷風敗俗。</p>
        
        <p class="白"><span class="科">外</span>元來是王狀元的貞烈夫人。快請起來。</p>
        
        <p class="曲"><span class="牌">前腔</span>聽他言語。論貞潔他人怎比。思量我也難留你。<span class="夾白">左右叫舟子。</span>不如送還伊父。<span class="科">旦</span>若還送奴歸故里。不如早喪黃泉路。到顯得名傳萬古。儘教他前婚後娶。</p>
        
        <p class="曲"><span class="牌">前腔</span><span class="科">外</span>不須憂慮。且帶你同臨任所。修書遣人饒州去。管教你夫婦重會。<span class="科">旦</span>若還這般週濟奴。猶如久旱逢甘雨。便是妾重生父母。望公相與奴做主。</p>
        
        <p class="白"><span class="科">外</span>既然如此。不肯回去。我不是別人。乃是前任本府太守。今蒙聖恩除授福建安撫。即日將帶家小之任。你丈夫既為饒州僉判。與福建相隔不遠。你如今不肯回去。就在我船上。與我老夫人同臨任所。我想起來。一路上怎麼稱呼。他也姓錢。我也姓錢。你拜我為義父。到任所修一封書。差人到饒州報與你丈夫知道。教他取你去。夫婦重會。缺月再圓。心下如何。<span class="科">旦背云</span>若無鈞眷在船。事有可疑。既有鈞眷在船。去也無妨。只是撇了婆婆。於理不當。<span class="科">介</span>若得老相公如此周全。重生父母。再養爹娘。<span class="科">外</span>將酒來。遞了我的酒。<span class="科">介</span>梅香。左右。都要稱小姐。</p>
        
        <p class="曲"><span class="牌">黃鶯兒</span><span class="科">旦</span>公相望垂憐。感夫人意非淺。又蒙結拜為姻眷。恩德萬千。何日報全。願公相早登八位三台顯。<span class="科">合</span>淚漣漣。雙親遠別。重得遇椿萱。</p>
        
        <p class="曲"><span class="牌">前腔</span><span class="科">外</span>不必淚漣漣。這相逢非偶然。同臨任所為姻眷。聊附寸箋。饒州報傳。管教你夫婦重相見。<span class="科">合</span>免憂煎。夫妻有日。重得遇椿萱。</p>
        
        <p class="曲"><span class="牌">前腔</span><span class="科">貼</span>天賜這姻緣。喜他們也姓錢。同臨任所作宛轉。明日動船。開洋過淺。願一陣好風。急去登福建。<span class="科">合前</span></p>
        
        <p class="曲"><span class="牌">前腔</span><span class="科">旦</span>溺水自心酸。我婆婆苦萬千。堂前繼母心不善。兒夫去遠。家尊老年。何日得見王僉判。<span class="科">合前</span></p>
        
        <p class="落詩"><span class="科">外</span>夫妻憂慮各西東。<br /><span class="科">老</span>會合今朝喜氣濃。<br /><span class="科">旦</span>一葉浮萍歸大海。<br /><span class="科">合</span>人生何處不相逢。</p>
        
        <h2 id=ch27 class="chapter"><span class="齣題">第二十七齣　憶母</span></h2>
        
        <p class="曲"><span class="牌">喜遷鶯</span><span class="科">生上</span>從別家鄉。期逼春闈。催赴科場。鵬程展翅。蟾宮折桂。幸喜名標金榜。旅邸憶念。孤鸞幽室。萱花高堂。魚雁杳。信音稀。使人日夜思想。</p>
        
        <p class="白">人在東歐。身淹上苑。望中山色空迷眼。終朝旅思嘆蕭條。高堂親鬢愁衰短。秦嶺雲橫。藍關雪漫。潮陽未到魂先斷。春歸花落久棲遲。愁深那覺時光換。</p>
        
        <p class="曲"><span class="牌">雁魚錦</span>長安四月花正飛。見殘紅萬片皆愁淚。何苦被利祿成拋棄。如今把孤身旅泊天涯。意懸懸止不住思維。音書曾有回。只怕他望帝都欲赴愁迢遞。望目斷故園。知他知也未。</p>
        
        <p class="曲"><span class="牌">前腔</span>當時。痛別慈幃。論奉親行孝也縈懷不寐。年華有幾。總然是百歲如奔騎。論早晚須問起居。論寒暑須當護持。論供養。要甘肥。因赴舉。把蘋蘩饋託與我妻。知他看承處怎的。俺這裡對青山。望白雲。鎮日瞻親舍。他那裡翹白首。看紅日。終朝憶帝畿。</p>
        
        <p class="曲"><span class="牌">前腔</span>嗟吁。鳳別鸞離。怎如得儔鶯偶燕時相聚。悽楚寒窗。寂寞旅況。閃殺當時。甘效于飛。孤燈夜雨。溜聲不斷。卻把寸心滴碎。只為那釵荊裙布妻難棄。總有紫閣香閨人怎迷。</p>
        
        <p class="曲"><span class="牌">前腔</span>猛思。那日臨行際。蒙岳丈惜伊玉樹。兼愛我寒枝。念行囊空虛。欣然便週全助路資。召共居。感此義山恩海深難棄。細躊躇。甚日酬取。教我怎生忘渠。但願得一家到此沾祿養。也顯得半子從今展孝私。</p>
        
        <p class="曲"><span class="牌">前腔</span>論科舉。本圖看春風杏枝。玉馬驟香衢。豈知他陷我在瘴嶺煙區。愁只愁身歸鳳池。恨只恨釁生鴛侶。人不見。氣長吁。只為蠅頭蝸角微名利。致使地北天南怨別離。</p>
        
        <p class="白">左右過來。<span class="科">丑上</span>廳上一呼。階下百諾。相公有何指揮。<span class="科">生</span>前月寄書回去。接取老夫人并家眷來此同赴任所。經今日久。將次來到。你可到十里長亭伺候迎接。不得有違。<span class="科">丑</span>如此便去。<span class="科">下</span></p>
        
        <p class="落詩"><span class="科">生</span>家鄉千里隔相思。<br />目斷歐城人到遲。<br />旅邸難禁長日靜。<br />魂消幾度夕陽時。</p>
        
        <h2 id=ch28 class="chapter"><span class="齣題">第二十八齣　哭鞋</span></h2>
        
        <p class="曲"><span class="牌">梧葉兒</span><span class="科">老旦上</span>兒媳婦。哭啼啼。昨夜三更出繡幃。今早起來沒尋處。使我無把臂。一重愁番做兩重悲。使我淚偷垂。</p>
        
        <p class="白">天有不測風雲。人有旦夕禍福。我媳婦被逼嫁不從。哭了一夜。今早不知那裡去了。<span class="科">末上</span>莫取非常樂。須防不測憂。老安人。不好了。小人到江邊去訪問。見許多人說我小姐投江死了。拾得繡鞋在此。<span class="科">老旦</span>呀。果是我媳婦的。痛殺我也。<span class="科">倒地介</span></p>
        
        <p class="曲"><span class="牌">山坡羊</span>撇得我不尷不尬。閃得我無聊無賴。<span class="夾白">親家。</span>你一霎時認真逼他去投江海。怎佈擺禍從天上來。你嫡親父母尚且不遮蓋。反將他諧老夫妻生打開<span class="科">合</span>哀哉。撲簌簌。淚滿腮。傷懷。生擦擦。痛怎捱。</p>
        
        <p class="白"><span class="科">外淨上</span>隔牆須有耳。窗外豈無人。親家為何啼哭。<span class="科">老旦</span>親家。不好了。我的媳婦投江死了。<span class="科">外</span>怎麼曉得。<span class="科">老旦</span>見有繡鞋在此。<span class="科">外哭倒介</span></p>
        
        <p class="曲"><span class="牌">山坡羊</span><span class="夾白">兒。你</span>不念我年華高邁。不念我形衰力敗。不念我無人養老。不念我絕宗派。<span class="夾白">我想這樁事。不是別人。</span>都是你老禍胎。受了孫家婚聘財。逼得他銜冤負屈投江海。<span class="夾白">親家。我有一搭地。指望令郎與小女把我兩塊老骨頭埋葬。不想令郎又贅在相府。不得回來。小女又投江死了。我好命苦。</span>閃得我有地無人築墓臺。<span class="科">合</span>哀哉。撲簌簌。淚滿腮。傷懷。生擦擦。痛怎捱。</p>
        
        <p class="白"><span class="科">淨</span>親家。你令郎贅在相府做了女婿。我女投江死了。如今與你沒相干了。寺裡觀音請出。<span class="科">外</span>我的女兒肉尚未冷。你就趕他出去。<span class="科">淨</span>你兩個做了一家。我出去了罷。<span class="科">外</span>親家。你聽那老不賢。在這裡與他難相處。莫若到京見令郎。不知意下如何。<span class="科">老旦</span>老身正欲如此。耐我身伴無人。怎生去得。<span class="科">外</span>我着李成送親家前去。<span class="科">淨</span>我自要他去不得。<span class="科">外</span>誰要你多言。<span class="科">老旦</span>親家。老身不識進退。有一言相懇。<span class="科">外</span>親家但說不妨。<span class="科">老旦</span>欲往江邊祭奠。以表婦姑之情。<span class="科">外</span>可憐。不勞親家費心。李成今晚整備祭品。等候王老安人祭奠。<span class="科">老旦</span>親家。老身就此拜別。</p>
        
        <p class="曲"><span class="牌">勝如花</span>辭親去。別淚零。豈料登山驀嶺。只因人遞簡傳書。教娘離鄉背井。未知道何日歡慶。<span class="科">合</span>愁只愁一程兩程。況未聞長亭短亭。暮止朝行趲長途曲徑。休辭憚跋踄奔兢。願身安早到京城。願身安早到京城。</p>
        
        <p class="曲"><span class="牌">前腔</span><span class="科">外</span>我為絕宗派。結婚姻。指望一牢永定。誰知他又贅在侯門。今日番成畫餅。辜負了田園荒徑。<span class="科">合前</span></p>
        
        <p class="曲"><span class="牌">前腔</span><span class="科">淨</span>他家鍋中米沒半升。去戀着豪門。不思舊親。到如今一旦身榮。撇卻糟糠布荊。短行處教人怒沖。<span class="科">合前外</span></p>
        
        <p class="白">李成。你送王老安人到京。面會王狀元。即便回來。<span class="科">末</span>男女理會得。</p>
        
        <p class="曲"><span class="牌">前腔</span>蒙員外分付情。對狀元一訴明。幸喜得日暖風恬相送起程。傷目兮桑楡暮景。<span class="科">合前</span></p>
        
        <p class="落詩">生離死別痛無加。<br />路上行人莫嘆嗟。<br />花正開時遭雨打。<br />月當明處被雲遮。</p>
        
        <h2 id=ch29 class="chapter"><span class="齣題">第二十九齣　搶親</span></h2>
        
        <p class="白"><span class="科">淨</span>莫信直中直。須防仁不仁。我本等是一段美意。不想這丫頭行此拙路。老員外止生這女兒。今被他日夜啼哭。教我怎麼過得日子。如今送親家去了。這一回來。教我躲在那裡。躲在這裡罷。<span class="科">外</span>有這等事。一家好人家。都被那老不賢弄壞了。雖是王十朋贅在相府。未審虛實。今日也逼孩兒改嫁。明日也逼孩兒改嫁。受不過凌辱忿氣。投江身死。你那裡去。老潑婦。如今走在天上去。<span class="科">淨</span>老員外不要惱。要打便打。要罵便罵。我跪在這裡了。<span class="科">外</span>老潑婦。誰教你逼死了我兒。我也不要你了。<span class="科">淨</span>我也只要他做好人。後邊靠他。誰想女兒認真苦惱。你若趕我出去。那個要我。<span class="科">外</span>鄰舍人家去。<span class="科">淨</span>十家鄰舍九家斷。那裡去得。<span class="科">外</span>親友人家去。<span class="科">淨</span>平昔沒有盤盒來往。做人不好。也去不得。<span class="科">外</span>和尚寺裡去。<span class="科">淨</span>屈嫁和尚是好惹的。我去也罷。怕被人笑話你。<span class="科">外</span>原來沒處去。</p>
        
        <p class="曲"><span class="牌">憶虎序</span>當初娶汝。<span class="夾白"><span class="科">淨</span>正是大盤大盒娶的。<span class="科">外</span></span>指望生男育女。<span class="夾白"><span class="科">淨</span>你到說我沒用。你頭未上牀腳先睡了。那個沒用。依了我。十個還養得出哩。<span class="科">外</span>老潑婦。今日也與我孩兒嚷亂。明日也與我孩兒嚷亂。</span>逼勒我孩兒投江身死。<span class="夾白"><span class="科">淨</span>他自壽命短促。自家死的。與我甚麼相干。<span class="科">外</span></span>我寫狀經官。經官呈告你。<span class="夾白"><span class="科">淨</span>告我得何罪。<span class="科">外</span></span>告你是不賢婦薄倖妻。若到官司。打你皮綻肉飛。</p>
        
        <p class="白"><span class="科">淨</span>當初是我不合討了他的便宜。如今我就下他一個禮。也沒人笑我。</p>
        
        <p class="曲"><span class="牌">前腔</span>我當初嫁你。也是明媒正娶。又不是暗地裡偷情。強來隨你。相隨百步。尚有徘徊之意。免告官司。免告官司。和你團圓到底。</p>
        
        <p class="白"><span class="科">外</span>起去。<span class="科">淨</span>嗄。他被我一哭。心就軟了。<span class="科">外</span>我趕他出去。被人笑話。過來。<span class="科">淨</span>嗄。<span class="科">外</span>留你在家。要依我三件事。<span class="科">淨</span>勿要說三件。十件也依你。<span class="科">外</span>第一件事。我與人講話。不要你多嘴。<span class="科">淨</span>若有我的說話。添這等一句兒。<span class="科">外</span>第二件。不要與我同喫飯。<span class="科">淨</span>我自有王帝喫。那個要與你同喫。<span class="科">外</span>那個王帝。<span class="科">淨</span>竈君王帝。你也要依我三件事。<span class="科">外</span>那三件。<span class="科">淨</span>魚乾酸湯白米飯。喫飽了。朝也喀。暮也喀。養還你班稍抉。<span class="科">下外弔場</span>禍福無門。唯人自召。我那老不賢聽信讒書。接了孫家財禮。逼令女兒改嫁。只因受逼不過。已自投江死了。況孫家是個無籍之徒。必來我家打鬧。我更年老力弱。難以抵對。如何是好。</p>
        
        <p class="曲"><span class="牌">梨花兒</span><span class="科">丑上</span>姪女許了孫汝權。受他財禮千千貫。今日成親多喜歡。<span class="夾白">嗏。</span>姑娘只要長長段。</p>
        
        <p class="白">呀。哥哥。今日嫁女吉日。因何在此愁悶。<span class="科">外哭介</span>都是你害我女兒投江死了。還要說。<span class="科">丑</span>真個好苦。<span class="科">外</span>你且不要哭。這孫家事怎生回他。<span class="科">丑</span>人既死了。終不然捻一個與他。若沒有人。拚得還他財禮便了。若說不來。財禮也不要還他。更又賴他。<span class="科">外</span>賴他什麼。<span class="科">丑</span>賴他倚恃豪富。威逼成親。以致我女身死。<span class="科">外</span>這都是你生出來許多事端。我不管。你自去回他。<span class="科">丑</span>哥哥。孫汝權不是好人。怎肯罷休。我有一計在此。將幾件衣服與我穿了。哄上轎去。我到他家裡。與他說話便了。<span class="科">外</span>既如此。我自進去。正是野花不種年年有。煩惱無根日日生。<span class="科">下</span></p>
        
        <p class="曲"><span class="牌">前腔</span><span class="科">淨眾上</span>今日娶親諧鳳鸞。不知何故來遲緩。莫非他人生異端。<span class="夾白">嗏。</span>須知人亂法不亂。</p>
        
        <p class="白"><span class="科">丑</span>孫相公。來了麼。<span class="科">淨</span>張姑媽。快請新人上轎。我在此親迎。<span class="科">丑</span>曉得了。分付眾人在青龍頭轉一轉。<span class="科">淨分付眾轉介</span>禮人與我快請新人。<span class="科">請介丑帶兜頭哭上介轉介淨</span>禮人拜了家廟就結親。<span class="科">喝禮介拜介淨揭蓋</span>好也。好也。你受了我財禮。藏了姪女。賴我親事。<span class="科">丑</span>我不是騙你。我姪女已投江死。拚得還你財禮。大家罷休。<span class="科">淨</span>一倍還我十倍。我也只要老婆。<span class="科">丑</span>呸。小鬼頭兒。你倚恃豪富。威逼我姪女投水已身死。你要怎的。<span class="科">淨</span>這潑皮到來誣賴我。</p>
        
        <p class="曲"><span class="牌">恁麻郎</span>我告你局騙人財禮。<span class="科">丑</span>我告你威逼人投水。<span class="科">淨</span>怎誤我白羅帕見喜。<span class="科">丑</span>悶得他黃泉做鬼。<span class="科">末</span>息怒威。寧耐取。<span class="科">淨</span>休想我輕輕放過你。<span class="科">丑</span>我怕你強橫小賊驢。<span class="科">淨</span>我那怕你腌臢臭𩩨<a epub:type="noteref" href="#char03"><sup>註</sup></a>。<span class="科">末</span>算從來男不和女敵。自古道窮不共富理。<span class="科">丑</span>打你嘴。<span class="科">淨</span>踢你的腿。<span class="科">末</span>須虧了中間相勸的。<span class="科">丑</span>這事情天知地知。<span class="科">淨</span>這見識心黑又意黑。<span class="科">末</span>怎辨別他虛你實。也難明他非你是。<span class="科">淨</span>不放你。<span class="科">丑</span>不放你。<span class="科">末</span>自古饒人不是癡。</p><aside epub:type="footnote" id="char03"><p>「⿰骨「⿱皮川」」</p></aside>
        
        <p class="白"><span class="科">淨</span>你藏了女兒。誣賴人命。若見了尸首。萬事俱休。不見尸首。教你粉碎。</p>
        
        <p class="落詩"><span class="科">淨</span>窩藏姪女忒無知。<br /><span class="科">丑</span>威逼成親事豈宜。<br /><span class="科">淨</span>好手中間逞好手。<br /><span class="科">丑</span>喫拳須記打拳時。</p>
        
        <h2 id=ch30 class="chapter"><span class="齣題">第三十齣　祭江</span></h2>
        
        <p class="曲"><span class="牌">風馬兒</span><span class="科">老旦上</span>柳拂征衣露未央。可憐年邁往他鄉。<span class="科">末</span>謾自殷勤設奠。血淚洒長江。</p>
        
        <p class="白"><span class="科">老旦</span>渺渺茫茫浪潑天。可憐辜負你青年。<span class="科">末</span>小姐。你清名須並浣紗女。白髮親姑誰可憐。老安人。正在此處拾的繡鞋。<span class="科">老旦</span>就此擺下祭禮。</p>
        
        <p class="曲"><span class="牌">綿搭絮</span>尋縱覓跡到江邊。<span class="夾白">李成舅。可曾帶得香來。<span class="科">末</span>小人不曾帶得。<span class="科">老旦</span>我那兒。只一塊香沒福受用。<span class="科">苦</span></span>只得撮土為香。禮雖微表姑情意堅。望靈魂暫且聽言。指望松蘿相倚。誰想你抱石含冤。<span class="夾白">這也不要埋怨你丈夫。</span>都是你的親娘把乘龍女婿嫌。</p>
        
        <p class="曲"><span class="牌">憶多嬌</span><span class="科">末</span>愁哽咽。情慘切。萱堂苦逼中道絕。暮憶朝思難訴說。<span class="科">合</span>喪溺江心。喪溺江心。永遠傳揚孝烈。</p>
        
        <p class="白"><span class="科">老旦</span>我那媳婦的兒。我有半年糧食。也不見得到你家來。</p>
        
        <p class="曲"><span class="牌">綿搭絮</span>只為家貧無倚。在他閭閻。是你的兒夫去經年。杳沒音信傳。<span class="夾白">是你的繼母呵。</span>信讒言。鎮日熬煎。熬煎得你抱屈含冤。<span class="夾白">我那兒。</span>撇得我無倚無依。<span class="夾白">你帶我的孝。纔是順理。今日呵。</span>反披麻哭少年。</p>
        
        <p class="曲"><span class="牌">憶多嬌</span><span class="科">末</span>心痛惜。情慘戚。將身赴江學抱石。可憐夫婦鸞鳳拆。<span class="科">合</span>即日登程。渺渺音容遠隔。</p>
        
        <p class="白"><span class="科">末</span>老安人。不須啼哭。趲行前去。</p>
        
        <p class="曲"><span class="牌">風入松</span><span class="科">老旦</span>嘆連年貧苦未逢時。誰想一旦分離。我孩兒自別求科舉。怎知道妻房溺水。但說來又恐驚駭我兒。決不可與他知。<span class="科">末</span>安人不必恁憂慮。且聽男女咨啟。只說狀元催逼起。先令我送安人來至。那其間方說就裡。決不要使驚疑。</p>
        
        <p class="曲"><span class="牌">急三鎗</span><span class="科">老旦</span>痛易情難訴。痛易情難訴。常思憶。常憂慮。心戚戚。淚如珠。<span class="科">末</span>且自登程去。且自登程去。休思憶。休憂慮。途路上。免嗟吁。</p>
        
        <p class="曲"><span class="牌">風入松</span><span class="科">老旦</span>如何教我免嗟吁。我這老景憑誰。年華老邁難移步。旦夕間有誰來溫顧。恨只恨他們繼母逼他嫁。死得最無辜。<span class="科">末</span>果然死得最無辜。論貞潔真無。姻緣契合從今古。拆散了夫妻皆天數。漫騰騰洛陽近也。今且喜到京都。</p>
        
        <p class="落詩">萬里關山去路長。<br />可憐年邁往他鄉。<br />江邊不敢高聲哭。<br />恐怕猿聞也斷腸。</p>
        
        <h2 id=ch31 class="chapter"><span class="齣題">第三十一齣　見母</span></h2>
        
        <p class="曲"><span class="牌">夜行船</span><span class="科">生上</span>一幅鸞箋飛報喜。垂白母料已知之。日漸過期。人何不至。心下轉添縈繫。</p>
        
        <p class="白">雁塔題名感聖恩。便鴻昨已寄佳音。思親目斷雲山外。縹緲鄉關多白雲。下官前日修書附承局帶回。請取家小。同臨任所。一去許久。不見到來。使我常懷憂念。正是雖無千丈線。萬里繫人心。</p>
        
        <p class="曲"><span class="牌">前引</span><span class="科">老旦</span>死別生離辭故里。經歷盡萬種孤悽。<span class="科">末上</span>昨過村莊。今入城市。深感老天垂庇。</p>
        
        <p class="白"><span class="科">老旦</span>這裡是那裡了。<span class="科">末</span>京師地面了。<span class="科">老旦</span>聞說京師錦繡邦。果然風景異他鄉。<span class="科">末</span>紅樓翠館笙歌沸。柳陌花街蘭麝香。<span class="科">老旦</span>李成舅。你曉得狀元行寓在何處。<span class="科">末</span>小人一路打聽。行館就在四牌坊。老安人把孝頭梳藏了。謾謾說也未遲。<span class="科">老旦</span>這也說得有理。<span class="科">末</span>牌子。這裡可是王狀元行館麼。<span class="科">淨上</span>這裡就是。<span class="科">末</span>通報家裡有人在此。<span class="科">淨</span>稟老爺。家裡有人在外。<span class="科">生</span>着他進來。<span class="科">末</span>老爺。李成磕頭。<span class="科">生</span>起來。老安人小姐來了。<span class="科">末</span>來了。<span class="科">生接背問末介</span>小姐為何不見。<span class="科">末</span>後面來了。<span class="科">生</span>母親請坐。孩兒拜見。一路風霜。久缺甘旨。恕孩兒不孝之罪。<span class="科">老旦</span>兒。你在此一向好麼。<span class="科">生</span>母親聽稟。</p>
        
        <p class="曲"><span class="牌">刮鼓令</span>從別後到京。慮萱親當暮景。幸喜得今朝重會。<span class="夾白">娘。</span>又緣何愁悶縈。<span class="夾白">李成舅。</span>莫不是我家荊。看承母親不志誠。<span class="夾白"><span class="科">末</span>小姐且是盡心侍奉。<span class="科">生</span>我的娘。</span>分明說與恁兒聽。<span class="夾白">你媳婦呵。</span>怎生不與共登程。</p>
        
        <p class="曲"><span class="牌">前腔</span><span class="科">老旦</span>心中自三省。轉教人愁悶增。你媳婦多災多病。況親家兩鬢星。家務事要支撑。教他怎生離鄉背井。為你饒州之任恐留停。<span class="夾白">兒。</span>你岳丈先令人送我到京城。</p>
        
        <p class="白"><span class="科">生</span>母親言語不明。李成舅。你備細說與我知道。</p>
        
        <p class="曲"><span class="牌">前腔</span><span class="科">末</span>當初待起程。<span class="夾白"><span class="科">生</span>正要問你起程。小姐怎麼不來。<span class="科">末</span></span>到臨期成畫餅。<span class="夾白"><span class="科">生</span>母親。李成舅說甚麼畫餅。<span class="科">末背</span></span>若說起投江一事。恐唬得恩官心戰驚。<span class="夾白"><span class="科">生</span>李成舅。說甚麼驚字。<span class="科">末</span>是有個經字。小姐呵。</span>途路上少曾經。當不得許多高山峻嶺。餐風宿水怕勞形。<span class="夾白"><span class="科">生</span>老安人也來了。他到來不得。<span class="科">末</span>便是。小姐有些病體。老員外呵。</span>因此上留住在家庭。</p>
        
        <p class="曲"><span class="牌">前腔</span><span class="科">生</span>端詳那李成。語言中猶未明。<span class="夾白">娘。</span>把就兒裡分明說破。免孩兒疑慮生。<span class="夾白"><span class="科">老旦背生</span>呀。母親。</span>因甚的變顏情。長吁短嘆珠淚零。<span class="科">老旦袖出孝頭髻介生</span>袖兒裡脫下孝頭繩。莫不是恁兒媳婦喪幽冥。</p>
        
        <p class="白"><span class="科">生</span>我的娘。孝頭繩那裡來的。<span class="科">老旦</span>兒。千不是萬不是。都是你不是。<span class="科">生</span>娘。怎麼到是兒不是。<span class="科">老旦</span>唗。還說你的是。當初承局書親附。拆開仔細從頭睹。道你狀元僉判任饒州。兒。這下一句不該寫。<span class="科">生</span>那一句。<span class="科">老旦</span>休妻再贅万俟府。<span class="科">生</span>母親。語句都差了。<span class="科">老旦</span>語句雖差字跡同。岳翁見了心生怒。<span class="科">生</span>岳母沒有話說。<span class="科">老旦</span>岳母即時起毒心。逼妻改嫁孫郎婦。<span class="科">生</span>我妻從麼。<span class="科">老旦</span>汝妻守節不相從。苦這句難說了。<span class="科">生悲介</span>娘一發說了罷。<span class="科">老旦</span>將身跳入江心渡。<span class="科">生</span>呀。渾家為我守節而亡。兀的不是痛殺我也。<span class="科">跌倒介</span></p>
        
        <p class="曲"><span class="牌">江兒水</span><span class="科">老旦</span>嚇得我心驚怖。身戰簌虛飄飄一似風中絮。爭知你先赴黃泉路。我孤身流落知何處。不念我年華衰暮。風燭不定。死也不着一所墳墓。</p>
        
        <p class="曲"><span class="牌">前腔</span><span class="科">生</span>一紙書親附。<span class="夾白">我那妻。</span>指望同臨任所。是何人寫套書中句。改調潮陽應知去。迎頭先做河泊婦。指望百年完聚。半載夫妻。也算做春風一度。</p>
        
        <p class="曲"><span class="牌">前腔</span><span class="科">末</span>狀元休憂慮。且把情懷暫舒。夫妻聚散前生注。這離別只說離別苦。想姻緣不入姻緣簿。聽取一言伸覆。須信人生萬事莫逃天數。</p>
        
        <p class="白"><span class="科">老旦</span>孩兒。你且省愁煩。<span class="科">生</span>孩兒只為不就万俟丞相親事。卻將我改調潮陽。害我身命。我肯辜負他。<span class="科">老旦</span>孩兒。他既死了。無可奈何。且到任所。做些功果追薦他。<span class="科">生</span>這個少不得如此。<span class="科">末</span>小人告狀元。老安人起程之時。老員外曾分付小人。送老安人面會狀元。你就趕回來。如今稟狀元。小人告回。<span class="科">生</span>李成舅。我身伴無人。同到了任所。那時我修書與你去。<span class="科">末</span>既如此。小人願隨狀元去。</p>
        
        <p class="落詩"><span class="科">老</span>追想儀容轉痛悲。<br /><span class="科">生</span>豈期中道兩分離。<br /><span class="科">末</span>夫妻本是同林鳥。<br /><span class="科">合</span>大限來時各自飛。</p>
        
        <h2 id=ch32 class="chapter"><span class="齣題">第三十二齣　遣音</span></h2>
        
        <p class="曲"><span class="牌">破陣子</span><span class="科">外上</span>野外江山幽雅。城中景物繁華。<span class="科">貼旦旦丑上</span>六街三市堪描畫。萬紫千紅實可誇。<span class="科">合</span>閩城景最佳。</p>
        
        <p class="白"><span class="科">外</span>夫妻幸喜到閩城。跋踄程途為利名。<span class="科">貼</span>大布仁風寬政令。廣施德化慰黎民。<span class="科">外</span>夫人。我自到任三月。且喜詞清訟簡。盜息民安。<span class="科">貼</span>乃相公治政所致。相公曾許孩兒書去報他丈夫知道。兒。管教你夫妻重會。<span class="科">旦</span>爹爹。這裡到饒州。多少路程。<span class="科">外</span>約有一月之程。<span class="科">旦</span>爹爹多與他些盤纏。<span class="科">外</span>教我多與他些盤纏。我在此呵。</p>
        
        <p class="曲"><span class="牌">榴花泣</span>守官如水。胸次瑩無瑕。薄稅斂。省刑罰。撫安民庶禁行猾。幸喜詞清訟簡。無事早休衙。<span class="科">旦</span>依條按法。想繩一戒百誰不怕。待三年任滿期瓜。詔書來早晚遷加。</p>
        
        <p class="曲"><span class="牌">前腔</span><span class="科">貼</span>覷着他花容月貌勝仙娃。忍將身命掩黃沙。天教公相救伊家。好似撥雲見日。枯樹再開花。<span class="科">外</span>貞潔可誇。恁捐生就死令人訝。恁萱親怎不詳察。全不道有傷風化。</p>
        
        <p class="曲"><span class="牌">漁家傲</span><span class="科">旦</span>若提起舊日根芽。不由人不兩淚如麻。恨只恨一紙讒書。搬得我母親叱咤。<span class="科">外</span>他見差。逼汝身重嫁。那些個一鞍一馬。這書劍令人遣發。管成就鸞孤鳳寡。</p>
        
        <p class="白"><span class="科">外</span>夫人。我到堂上去來。開門。<span class="科">眾</span>各官免揖。<span class="科">外</span>叫一個打差舍人進來。<span class="科">淨上</span>該小人輪班。<span class="科">外</span>你叫什麼名字。<span class="科">淨</span>小人叫苗良。<span class="科">外</span>苗良。我有一封書。着你到饒州王三府處投下。要回書。限你二十個日子。與你二兩銀子盤纏。星夜趕去。</p>
        
        <p class="曲"><span class="牌">前腔</span><span class="科">淨</span>今日裡拜辭都爺。明日裡到海角天涯。一心要傳遞佳音。不憚路途波查。<span class="夾白"><span class="科">外</span>關門。<span class="科">旦</span>爹爹。下書人去也不曾。<span class="科">外</span>去了。<span class="科">旦</span>我還有一句話。<span class="科">外</span>有什麼話。<span class="科">旦</span></span>見他只說三分話。<span class="夾白"><span class="科">丑</span>姐姐。便多說幾句怎麼。<span class="科">旦</span></span>又恐他別娶渾家。<span class="科">外</span>你把閒言一筆都勾罷。回來便知真共假。</p>
        
        <p class="曲"><span class="牌">尾</span>月再圓。花重發。那其間歡生喜洽。重整華筵泛紫霞。</p>
        
        <p class="落詩"><span class="科">外</span>饒福相看數日程。<br /><span class="科">旦</span>修書備細說緣因。<br /><span class="科">丑</span>分明好事從天降。<br /><span class="科">末</span>重整前盟合舊盟。</p>
        
        <h2 id=ch33 class="chapter"><span class="齣題">第三十三齣　赴任</span></h2>
        
        <p class="曲"><span class="牌">臨江仙</span><span class="科">老旦上</span>客夢悠悠雞喚醒。窗前尚有殘燈。<span class="科">生末上</span>攬衣披枕自評論。今日飄零。何日安寧。</p>
        
        <p class="白"><span class="科">老旦</span>孩兒。促整衣裝及早行。區區只為利和名。<span class="科">生</span>拚卻餐風並宿水。<span class="科">末</span>不愁帶月與披星。<span class="科">老旦</span>孩兒。就此趲行前去。</p>
        
        <p class="曲"><span class="牌">朝元歌</span>騰騰曉行。露濕衣襟冷。徐徐晚行。月照遙天暝。秪為功名遠離鄉背井。渡水登山驀嶺。帶月披星。車塵馬足不暫停。晴嵐障人形。西風吹鬢雲。<span class="科">合</span>潮陽海城。到得後那時歡慶。</p>
        
        <p class="白"><span class="科">淨上</span>三山巡檢接老爺。人夫手本在此。<span class="科">生</span>拿上來。你那官兒回去。弓手送我過梅嶺。<span class="科">淨</span>梅嶺上猢猻太多。<span class="科">生</span>怎麼有許多猢猻。<span class="科">淨</span>老爺此去指日封侯。<span class="科">生</span>生受你。去罷。<span class="科">淨下</span></p>
        
        <p class="曲"><span class="牌">前腔</span>幾處幽林曲徑。松杉列翠屏。回首亂雲凝。禪關掩映。聽遠鐘三四聲。欽奉綸音。命遊宦。宿郵亭。遠離京城。盼陽關把往事空思省。水程共山程。長亭復短亭。<span class="科">合前丑上</span></p>
        
        <p class="白">潮陽府陰陽生接老爺。<span class="科">生</span>這裡到府。還有多少路。<span class="科">丑</span>還有五十里之程。<span class="科">生</span>那個差來的。<span class="科">丑</span>本府太老爺差來的。<span class="科">生</span>選在幾時上任。<span class="科">丑</span>太老爺分付三月十五日請老爺城隍廟宿山。十六日午時上任。<span class="科">生</span>多拜上老爺。<span class="科">丑下</span></p>
        
        <p class="曲"><span class="牌">前腔</span>危巔絕頂。飛流直下傾。嘆微名奔兢。身似浮萍。鷓鴣啼。不忍聽。野花開又馨。消遣羈旅情。到處草茵。題詠眼前無限景。牧笛隴頭鳴。漁舟江上橫。<span class="科">合前</span></p>
        
        <p class="曲"><span class="牌">前腔</span><span class="科">老旦</span>八九處人家寂靜。柴門半掩扃。谿洞水泠泠。路遠離別興。自來不慣經。遙望酒旗新。買三杯。消渴吻。哀猿晚風輕。歸鴉夕照明。<span class="科">合前淨上</span></p>
        
        <p class="白">城隍廟道士接爺爺宿山。</p>
        
        <p class="落詩"><span class="科">老</span>長亭渺渺恨綿綿。<br /><span class="科">生</span>遠望潮陽路八千。<br /><span class="科">末</span>正是雁飛不到處。<br /><span class="科">合</span>果然人被利名牽。</p>
        
        <h2 id=ch34 class="chapter"><span class="齣題">第三十四齣　誤訃</span></h2>
        
        <p class="曲"><span class="牌">探春令</span><span class="科">外上</span>人生最苦是別離。論貞潔他人怎如。</p>
        
        <p class="白">窗外日光彈指過。庭前花影坐間移。我前日差苗良去到饒州。怎麼不見回來。<span class="科">淨上</span>轉眼垂楊綠。回頭麥子黃。萬事分已定。浮生空自忙。苗良進。<span class="科">外</span>苗良回來了。<span class="科">淨</span>小人回來了。<span class="科">外</span>可有回書。<span class="科">淨</span>回書在此。<span class="科">外</span>這是我的。<span class="科">淨</span>因此老爺的書不曾投下。故此回書。<span class="科">外</span>怎麼不曾投下。<span class="科">淨</span>小人到饒州。逕進東門。正遇行喪。銘旌上寫僉判王公之柩。小人又到私衙去問。都說到任三月。不伏水土。全家而亡。<span class="科">外</span>可惜。人無百歲期。枉作千年計。請夫人小姐出來。</p>
        
        <p class="曲"><span class="牌">一枝花</span><span class="科">貼上</span>書緘情慘切。煙水多重疊。<span class="科">旦丑上</span>報道有書回。故人如見也。</p>
        
        <p class="白"><span class="科">見介外</span>孩兒遞書人回來了。<span class="科">貼</span>遞書人回來。必有好音。<span class="科">外</span>原書也不曾投下。有什麼好音。</p>
        
        <p class="曲"><span class="牌">漁家傲</span><span class="科">旦</span>莫不是明月蘆花沒處尋。<span class="夾白"><span class="科">外</span>明月蘆花一片白。那裡去尋。<span class="科">旦</span></span>莫不是舊日王魁。嫌遞萬金。<span class="夾白"><span class="科">外</span>他也不是王魁。你也不是桂英。<span class="科">旦</span></span>莫不是忘了半載同衾枕。<span class="夾白"><span class="科">外</span>也不是。<span class="科">旦</span></span>莫不是不曾之任。<span class="夾白"><span class="科">外</span>怎麼不曾之任。<span class="科">旦</span>爹爹。</span>欲言不語情難審。那裡是全拋一片心。<span class="科">外</span>咱語言說到舌尖聲還噤。若提起始末緣因。教你愁悶怎禁。<span class="夾白">兒。</span>此生休想同衾枕。要相逢除非是東海撈針。如今兀自不思省。不投下佳音回訃音。</p>
        
        <p class="白"><span class="科">旦</span>爹爹。佳音便怎麼。訃音便怎麼。<span class="科">外</span>喜信是佳音。死信是訃音。你丈夫到任三月。不服水土。全家而亡了。<span class="科">旦</span>丈夫死了。兀的不是痛殺我也。</p>
        
        <p class="曲"><span class="牌">梧桐樹</span>我為你受跋踄。我為你遭磨折。<span class="夾白">丈夫。</span>我為你投江。我為你把殘生捨。今日怎知先傾逝。這樣淒涼。剗地裡和誰說。<span class="夾白">稟爹爹。可容奴家帶孝。<span class="科">外</span>兒。在任穿些素縞罷。<span class="科">旦</span></span>與我除下釵梳。盡把羅衣卸。持喪素服存貞潔。</p>
        
        <p class="曲"><span class="牌">東甌令</span><span class="科">外</span>休嗟怨。免攧屑。分定恩情中道絕。夫妻本是同林鳥。限到各分別。生同衾枕死同穴。誰肯早拋撇。<span class="科">旦</span>念妾得蒙提挈。只指望同諧歡悅。誰知道全家病滅。不由人不撲簌簌淚珠流血。</p>
        
        <p class="曲"><span class="牌">金蓮子</span><span class="科">貼</span>休憂此生鸞鏡缺。常言道救人須救徹。<span class="科">丑</span>聽覆取休得要哽咽。<span class="夾白">姐姐。</span>待等三年孝滿。別贅豪傑。</p>
        
        <p class="曲"><span class="牌">尾</span><span class="科">旦</span>再醮徒然費唇舌。共姜誓盟甘自悅。守寡從教髻似雪。</p>
        
        <p class="落詩"><span class="科">旦</span>甘守共姜誓柏舟。<br /><span class="科">外</span>分明塵世若浮鷗。<br /><span class="科">淨</span>三寸氣在千般用。<br /><span class="科">合</span>一日無常萬事休。</p>
        
        <h2 id=ch35 class="chapter"><span class="齣題">第三十五齣　時祀</span></h2>
        
        <p class="曲"><span class="牌">一枝花</span><span class="科">老旦上</span>細雨霏霏時候。柳眉煙鎖常愁。<span class="科">生末上</span>昨夜東風驀吹透。報道桃花逐水流。<span class="科">合</span>新愁惹舊愁。</p>
        
        <p class="白"><span class="科">老旦</span>極目家鄉遠。白雲天際頭。<span class="科">生</span>五年離故里。洒淚濕征裘。告母親知道。孩兒夜來夢見渾家扯住兒衣袂。說十朋只與你同憂。不與你同樂。覺來卻是一夢。<span class="科">老旦</span>敢是與你討祭。<span class="科">末</span>祭禮俱已完備。請老夫人主祭。<span class="科">老旦</span>非是兒夫負你情。只因奸相妒良姻。生前淑性甘貞潔死后英魂脫世塵。餐玉饌。飲瑤樽。水晶宮裡伴仙人。你兒夫任滿朝金闕。與汝伸冤奏紫宸。</p>
        
        <p class="曲"><span class="牌">新水令</span><span class="科">生</span>一從科第鳳鸞飛。被奸謀有書空寄。幸萱堂無禍危。痛蘭房受岑寂。捱不過凌逼。身沈在浪濤裡。</p>
        
        <p class="曲"><span class="牌">步步嬌</span><span class="科">老旦</span>將往事今朝重提起。越惱得肝腸碎。清明祭掃時。省卻愁煩。且自酬禮。須記得聖賢書。<span class="夾白">看酒。<span class="科">生</span>兒女何勞母親遞酒。<span class="科">老旦</span></span>道不與祭如不祭。</p>
        
        <p class="白"><span class="科">生</span>看香來。</p>
        
        <p class="曲"><span class="牌">折桂令</span>爇沈檀香噴金猊。昭告靈魂聽剖因伊。自從俺宴罷瑤池。宮袍寵賜。相府勒贅。俺只為撇不下糟糠舊妻。苦推辭桃杏新室。致受磨折。改調俺在潮陽。<span class="夾白">妻。</span>因此上躭誤了恁的歸期。</p>
        
        <p class="曲"><span class="牌">江兒水</span><span class="科">老旦</span>聽說罷衷腸事只為伊。卻元來不從招贅生奸計。懊恨娘行忒薄倖。凌逼你好沒存濟。母子虔誠遙祭。望鑑微忱。早賜靈魂來至。</p>
        
        <p class="曲"><span class="牌">雁兒落</span><span class="科">生</span>徒捧着淚盈盈一酒卮。空列着香馥馥八珍味。慕音容。不見你。訴衷曲。無回對。俺這裡再拜自追思。重相會。是何時。搵不住雙垂淚。舒不開咱兩道眉。先室。俺只為套書信的賊施計。賢妻。俺若是昧誠心。自有天鑑知。</p>
        
        <p class="曲"><span class="牌">僥僥令</span><span class="科">老旦</span>這話分明訴與伊。須記得看書時。懊恨娘行忒薄劣。拋閃得兩分離在中路裡。兩分離在中路裡。</p>
        
        <p class="曲"><span class="牌">收江南</span><span class="夾白"><span class="科">生</span>呀。</span>早知道這般樣拆散呵。誰待要赴春闈。便做到腰金衣紫待何如。說來又恐外人知。端的是不如布衣。端的是不如布衣。俺只索要低聲啼哭自傷悲。</p>
        
        <p class="曲"><span class="牌">園林好</span><span class="科">老旦</span>免愁煩回辭奠儀。拜馮夷多加護持。早早向波心中脫離。惟願取免沈溺。惟願取免沈溺。</p>
        
        <p class="白"><span class="科">生讀祝文介</span>維大宋熙寧七年吉月辛卯朔日己酉。賜進士及第任潮陽浙江溫州府永嘉縣孝夫王十朋。謹以清酌素饌之奠。致祭於亡過妻玉蓮錢氏夫人前而言曰。惟靈之生。抱義而歸。惟靈之死。抱節而歸。義也。嗚呼噫嘻。昔受荊釵為聘。同甘苦於茅廬。春闈一赴。鸞鳳分飛。詐書一到。骨肉分離。姑娘為奪婚之媒。繼母為逼嫁之威。捱不過連朝折挫。抵不過晝夜禁持。拜辭睡昏昏之老姑。哭出冷清清之繡幃。江津渡口。月淡星稀。脫鞋遺跡于岸邊。抱石投江於海底。江流哽咽。風木慘悽。波滾滾而洪濤逐魄。浪層層而水泛香肌。哭一聲妻。寒壑應猿啼。叫一聲妻。雲愁雨怨天地悲。妻魂不寐。默而鑑之。於戲哀哉。尚饗。</p>
        
        <p class="曲"><span class="牌">沽美酒</span><span class="科">生</span>紙錢飄。蝴蝶飛。紙錢飄。蝴蝶飛。血淚染。杜鵑啼。睹物傷情越慘悽。靈魂恁自知。靈魂恁自知。俺不是負心的。負心的隨着燈滅。花謝有芳菲時節。月缺有團圓之夜。我呵。徒然間早起晚寐。想伊念伊。<span class="夾白">妻。</span>要相逢除非是夢兒裡再成姻契。</p>
        
        <p class="曲"><span class="牌">尾</span>昏昏默默歸何處。哽哽咽咽思念你。直上姮娥宮殿裡。</p>
        
        <p class="落詩"><span class="科">生</span>年年此日須當祭。<br />歲歲今朝不可違。<br />天長地久有時盡。<br />此恨綿綿無絕期。</p>
        
        <h2 id=ch36 class="chapter"><span class="齣題">第三十六齣　夜香</span></h2>
        
        <p class="曲"><span class="牌">一枝花</span><span class="科">旦上</span>花落黃昏門半掩。明月滿空階砌。嗟命薄。嘆時乖。華月在。人不見。好傷懷。</p>
        
        <p class="白">昔恨時乖赴碧流。重蒙恩相得相留。深處閨門重閉戶。花落花開春復秋。奴家自那日投江。不期遇着錢安撫撈救。留為義女。勝如親生。只是無以報他。今宵明月之夜。不免燒炷清香。以求廕庇。</p>
        
        <p class="曲"><span class="牌">園林好</span>想那日身投大江。蒙安撫恩德怎忘。勝似嫡親襁褓。如重遇父和娘。<span class="夾白">奴家燒此夜香呵。</span>願他增福壽。永安康。</p>
        
        <p class="白">想我母親亡過之後。又虧繼母呵。</p>
        
        <p class="曲"><span class="牌">川撥棹</span>親鞠養。<span class="夾白">我爹爹呵。</span>擇良人求配鴛行。誰知道命合遭殃。命合遭殃。遞讒書逼奴險亡。蒙天眷。遇賢良。<span class="夾白">奴家燒此夜香呵。</span>保祐他永安康。保祐他永安康。</p>
        
        <p class="白">想我婆婆取奴家呵。</p>
        
        <p class="曲"><span class="牌">好姐姐</span>指望終身奉養。誰知道中途骯髒。存亡未審。使奴愁斷腸。心悽慘。<span class="夾白">奴家燒此夜香呵。</span>願得親姑早會無災障。骨肉團圓樂最長。</p>
        
        <p class="白">想我丈夫有了奴家呵。</p>
        
        <p class="曲"><span class="牌">香柳娘</span>又重在洞房。重在洞房。將奴撇漾。<span class="夾白">奴家一身猶可。</span>你不思父母恩德廣。<span class="夾白">奴家指望你還有相見之日。誰想你到先亡了。</span>痛兒夫夭亡。痛兒夫夭亡。不得耀門牆。拋棄萱花堂上。<span class="夾白">奴家燒此夜香呵。</span>願他魂歸故鄉。遣他魂歸故鄉。免得此身渺茫。早賜瑤池宴賞。</p>
        
        <p class="曲"><span class="牌">尾</span>終宵魂夢空勞攘。若得相逢免悒怏。再爇明香答上蒼。</p>
        
        <p class="落詩">香煙緲緲浮清碧。<br />衷曲哀哀訴聖祗。<br />致使更深與人靜。<br />非干愛月夜眠遲。</p>
        
        <h2 id=ch37 class="chapter"><span class="齣題">第三十七齣　民戴</span></h2>
        
        <p class="白"><span class="科">末上</span>一喝千人諾。單行百吏隨。恁般多富貴。端的是男兒。自家乃是本府親隨隸兵。你看時光好疾。日月相催。自從本官到任潮陽勾當。不覺又是五年。真個清廉如水。上下相安。前日忽有上司文書到府。將俺相公陞除吉安太守。卻是因禍致福。元先我相公原除饒州僉判。只因不就丞相親事。卻將改調潮陽。如此更遷。意欲陷害在潮陽。如今朝廷別立丞相。廉知相公治事清廉。持心公正。因此陞除吉安太守。今日促裝行李。那來的鼓樂彩旗。敢是與相公送行的。</p>
        
        <p class="曲"><span class="牌">賞宮花</span><span class="科">淨丑上</span>耆宿社長。聽榮除。特舉觴。五年民沾惠。盡安康。臥轍攀鞍無計策。離歌別酒眾難忘。</p>
        
        <p class="白"><span class="科">末</span>許多什麼人嚷。<span class="科">淨丑</span>郎中。我們聞知相公高陞。眾鄉民特來送行。<span class="科">末</span>難得你們厚意。問你高姓。<span class="科">淨</span>老漢叫做李違玉。年紀方纔五十六。在城開張雜賣鋪。家中財貨頗豐足。年年差我做方正。因此營充做耆宿。聖節賀正預公宴。簪花飲酒與喫肉。有時迎接上司官。見我必先問風俗。一句話也不曾回。五十六棒不罰贖。那時無計可施為。依舊歸家賣蠟燭。<span class="科">末</span>免教人在暗中行。這個老人高姓。<span class="科">丑</span>老漢積祖姓丁。並無手藝營生。圖小利討充社長。誰知也不安寧。又要報寫粉壁。又要催討常行課程。又要報淘砌河勘。又要辦水桶麻繩。又要勸農栽種。又要督造坊城。只有催關鹽票。是我覓鈔門庭。有錢與我的。便把他口數減。無錢與我的。便把他口數增。若還官司賑濟。這場買賣非輕。若有人告投社長。一件件並不容情。被告詐他十貫五貫。原告喫他三瓶五瓶。有錢與我的。私下和允。無錢與我的。便打他腳筋。我怕事如探湯老狗。我愛錢如見血蒼蠅。這人戶家家作念。<span class="科">末</span>想必說你好。<span class="科">丑</span>那裡是。都罵我沒分曉老鴨精。<span class="科">末</span>這一下打得你嘴匾。<span class="科">淨</span>我們百姓無造化。這等好官陞了。<span class="科">丑</span>便是他五年在此。深虧他。如今陞了江西吉安府知府。我們眾老人都到長亭送行。脫他靴來釘在儀門上。千年遺跡。後官來看。</p>
        
        <p class="曲"><span class="牌">前腔</span><span class="科">生上</span>潮陽海邦。坐黃堂。名譽彰。<span class="科">老旦上</span>省臺飛薦剡。看文章。擢任三山為太守。叩頭萬歲謝吾皇。</p>
        
        <p class="白">自離京苑到潮陽。烏兔相催曉夜忙。<span class="科">生</span>自覺因循經五載。追思中饋好心傷。母親。孩兒得蒙聖恩陞授吉安知府。且喜相去家鄉不遠。<span class="科">淨丑</span>我們眾老人特來與老爺餞行。<span class="科">生</span>老人做甚麼。<span class="科">淨</span>老爺自到任以來。一廉如水。百姓今喜高陞。小老人具禮遠送。大奶奶。老人磕頭。<span class="科">老旦</span>生受你。<span class="科">淨</span>老爺。小老人沒有什麼孝心。安排果酒旗帳。聊表野人獻芹之意。<span class="科">生</span>我在此沒有好處。何勞許多禮物旗帳。<span class="科">淨</span>老爺怎麼沒有好處。老爺未曾下車之時。蠻獠侵擾。盜賊猖狂。百姓橫行。瘟疫難當。弟強兄弱。子罵爺娘。兒啼女哭。餓斷絲腸。無衣無食。有褲無襠。西風一起。凍得狗叫汪汪。<span class="科">丑</span>自老爺下車之時就好。<span class="科">生</span>怎麼就好。<span class="科">丑</span>蠻獠遠遁。盜賊潛藏。家家樂業。戶戶安康。新新舊舊。衣服盈箱。粗粗細細。米爛陳倉。家家快活。專買石牀。只聽得浪蕩都。浪蕩都。打個村裡亞鴣。</p>
        
        <p class="曲"><span class="牌">月上海棠</span><span class="科">淨丑</span>吾郡間。萬民沾惠恩無限。喜陞吉安。餞別陽關。無計留攬轡攀鞍。為霖雨須還清盼。<span class="科">合</span>程途趲。拚擔些巇嶮。受此𨈎<a epub:type="noteref" href="#char04"><sup>註</sup></a>跧。</p><aside epub:type="footnote" id="char04"><p>「⿰足鸞」</p></aside>
        
        <p class="曲"><span class="牌">前腔</span><span class="科">老旦</span>衰老年。只愁煙瘴為吾患。幸家門吉慶。子母平安。今日裡子擢高官。飲別酒應難留戀。<span class="科">合前</span></p>
        
        <p class="曲"><span class="牌">前腔</span><span class="科">生</span>心愧赧。備員竊祿常嗟嘆。想劉寬難並。趙並果難攀。偶然間盜息民安。非德化何勞稱讚。<span class="科">合前</span></p>
        
        <p class="落詩"><span class="科">老</span>一劄丹書降紫宸。<br /><span class="科">生</span>兼程之任肯因循。<br /><span class="科">淨</span>勸君更盡一杯酒。<br /><span class="科">末</span>西出陽關無故人。</p>
        
        <p class="白"><span class="科">下</span><span class="科">淨丑弔場</span>老爺請脫靴。<span class="科">生</span>不消罷。<span class="科">淨丑</span>留遺百姓瞻仰。<span class="科">生</span>一官去了一官來。你眾人去罷。<span class="科">淨丑</span>老爺臨去。說一官去了一官來。<span class="科">丑</span>老爺曉得你我有學問老人。留這一句詩在。我和你聯。<span class="科">淨</span>我聯第二句。教人望得眼巴巴。<span class="科">丑</span>你再吟一句。結句就是我。<span class="科">淨</span>三府老爺來到任。<span class="科">丑</span>竹片拶指不曾挨。<span class="科">淨</span>如今老爺去了。我和你眾人們出銀三分。教木匠做靴匣漆好了。釘在儀門上。也見我和你一點心。<span class="科">丑</span>那個管工。<span class="科">淨</span>是我管。<span class="科">丑</span>木梢我要一根。<span class="科">淨</span>你要木梢怎麼。<span class="科">丑</span>我要他做灰扒柄<span class="科">淨</span>你做老人。思量幹這樣。也罷。我有個使舊的與你罷。<span class="科">下</span></p>
        
        <h2 id=ch38 class="chapter"><span class="齣題">第三十八齣　意旨</span></h2>
        
        <p class="曲"><span class="牌">菊花新</span><span class="科">老旦上</span>雲鬟衰鬢玉龍蟠。羞睹粧臺鏡裡鸞。<span class="科">生末</span>日月似梭竄。嗟嗟人事暗中偷換。</p>
        
        <p class="白"><span class="科">老旦</span>憶昔家中苦。別離家鄉。已經五載。因為潮陽路遠。不能見你岳父母。如今既任吉安。與溫州不遠。何不差人搬取岳父母到任。同享富貴。<span class="科">生</span>謹依母親。明年正月十五日玄妙觀起醮大會。我已曾差人分付追薦我妻。即便修書差李成回去便了。<span class="科">淨</span>龍歸大海。道奔豪門。大叔。起動你通報。玄妙觀道士特來與老爺討意旨。<span class="科">末報介生</span>着他進來。<span class="科">淨</span>太夫人。磕頭。請問太夫人。小夫人因何病癥而亡。好寫意旨。</p>
        
        <p class="曲"><span class="牌">泣顏回</span><span class="科">老旦</span>說起便心酸。抱屈溺水含冤。鴛鴦失伴。做了寡鵠孤鸞。<span class="科">淨</span>聞說事端。便鐵心見說肝腸斷。仗良緣拔靈魂。使亡者早得超凡。</p>
        
        <p class="曲"><span class="牌">前腔</span><span class="科">生</span>潛觀。慈母兩眉攢。他歡無半點。愁有千般。朝夕縈絆。教人痛苦針鑽。<span class="科">淨</span>河泊水官。那其間怎把人勾喚。致令得死別生離。如何會意悅心歡。</p>
        
        <p class="曲"><span class="牌">賺</span><span class="科">末</span>擎捧雕盤。送出魂旛絹一端。更有些醮金三十貫。權收管。必須齋沐虔誠。休教功果不圓滿。<span class="科">淨</span>天怎瞞。小貧道謹辭台回觀。</p>
        
        <p class="曲"><span class="牌">撲燈蛾</span><span class="科">老旦生</span>薦亡雖已完。邀親豈宜緩。若請岳翁至。同臨觀中遊翫。也趁天時地暖。便起程休得盤桓。是則是夜長晝短。論朝行暮宿。休憚路漫漫。</p>
        
        <p class="曲"><span class="牌">尾</span>生的報答心方穩。死的薦拔情頗寬。好事完成意始歡。</p>
        
        <p class="落詩">報答存亡兩痛情。<br />來朝遣僕遞佳音。<br />思親但得重相見。<br />方信家書抵萬金。</p>
        
        <h2 id=ch39 class="chapter"><span class="齣題">第三十九齣　就祿</span></h2>
        
        <p class="曲"><span class="牌">三台令</span><span class="科">外上</span>夜來花蕊銀燈。曉起鵲聲翠屏。<span class="科">淨上</span>何喜報門庭。頓教人側耳頻聽。</p>
        
        <p class="白"><span class="科">外</span>每日心懷耿耿。終朝眼淚盈盈。只為孩兒成畫餅。教人嘔氣傷情。<span class="科">淨</span>雖然燈花結蕊。那堪鵲噪聲頻。<span class="科">外</span>料我寒家冷似冰。量無好事到門庭。</p>
        
        <p class="曲"><span class="牌">前腔</span><span class="科">末上</span>近別南粤郵亭。又入東甌郡城。水秀山明。睹風物喜不自勝。</p>
        
        <p class="白">自離吉安。又到溫州。此間已是自家門首。不免徑入。<span class="科">淨</span>李成回來了。<span class="科">外</span>李成在那裡。<span class="科">淨</span>這不是李成。<span class="科">外</span>你撇得我好。怎麼只管不回來。教我終日望你。<span class="科">末</span>小人送王老安人到京。見了狀元。本欲便回。因被苦留相送赴任。不能回來。<span class="科">淨</span>他是忘恩負義的人。送他怎麼。<span class="科">末</span>老安人。那狀元不是負義的人。他當時除授饒州僉判。因奸相招贅不從。改調潮陽。意欲陷害。后因朝廷體知處事能為。持心公正。陞任吉安知府。因此修書迎請老員外老安人到任所。同享榮華。書已在此。<span class="科">外</span>我也看不見。李成。你字字行行念與我聽。前番一封書害得家破人亡。</p>
        
        <p class="曲"><span class="牌">一封書</span><span class="科">末</span>婿百拜岳父前。自離膝下已數年。因奸相不見憐。改調潮陽路八千。今喜陞為吉安守。遣僕相迎到任間。匆匆的奉寸箋。仗乞尊顏照不宣。</p>
        
        <p class="白"><span class="科">外</span>我聽此書呵。</p>
        
        <p class="曲"><span class="牌">下山虎</span>見鞍思馬。睹物傷情。觸起關心事。怎不淚零。如今我婿得沐聖朝寵榮。我女一身成畫餅。取我到吉城。値此寒冬。怎出外境。<span class="科">合</span>天寒地冷。未可離鄉背井。且待春和款款行。</p>
        
        <p class="曲"><span class="牌">亭前柳</span><span class="科">淨</span>老兒垂鬢已星星。弱體戰兢兢。況兼寒凜凜。那更冷清清。此行怎去登山嶺。</p>
        
        <p class="曲"><span class="牌">下山虎</span><span class="科">末</span>義深恩厚。恨遶愁縈。久絕鱗鴻信。悶懷倍增。因此母子修書遣僕來請。料想恩官必待等。天氣最嚴凝。暮止朝行。我當奉承。<span class="科">合前</span></p>
        
        <p class="曲"><span class="牌">亭前柳</span><span class="科">淨</span>老兒不去恐生嗔。欲去怕勞形。<span class="夾白">李成兒。</span>你須先探試。臨事怎支撑。<span class="科">末</span>小人只索從台命。<span class="科">合</span>且過新年。待春暖共登程。</p>
        
        <p class="落詩"><span class="科">末</span>昔日離家過五秋。<br /><span class="科">外</span>今朝書到解千愁。<br /><span class="科">合</span>來年同到吉安府。<br /><span class="科">合</span>不棄前姻過白頭。</p>
        
        <h2 id=ch40 class="chapter"><span class="齣題">第四十齣　奸詰</span></h2>
        
        <p class="曲"><span class="牌">霜天曉角</span><span class="科">小生雜從上</span>黃堂佐政齊黎庶。肯將清。似月揚輝。如淵徹底。願效漢循良吏。勤簿書。門館無私。日以刑名為事。</p>
        
        <p class="白">五馬侯中列郡推。導之以政冀無違。此心一點如丹赤。敢學虞庭向日葵。下官溫州府推官周璧。表字元卿。乃王十朋同榜進士。職列黃堂。不作牛刀之試。食天廚之廩祿。平治郡之刑名。欲向丹墀排鷺序。先須甸服養鵷輪。昨日堂尊送一紙狀來。卻是孫汝權告錢流行圖賴婚姻事。孫汝權是個生員。錢流行是個太學生。曾考貢元。斯文分上。不好執法審問。我行牌去提原媒審問。便知端的。叫左右。帶那第一起犯人審問。<span class="科">雜</span>俱齊了。<span class="科">小生</span>帶進來。<span class="科">外淨丑上</span>錢流行孫汝權一邊伺候。錢氏。定是你巧語花言。說來說去。致令搆訟了。<span class="科">丑</span>爺爺。小婦人非是慣做媒的。錢流行是我哥哥。<span class="科">小生</span>你從實說來。</p>
        
        <p class="曲"><span class="牌">啄木兒</span><span class="科">丑</span>吾兄女。將及笄。<span class="夾白"><span class="科">小生</span>曾許甚人麼。<span class="科">丑</span></span>許配王生尚未歸。<span class="夾白"><span class="科">小生</span>婦人謂嫁曰歸。後來。<span class="科">丑</span></span>那孫呆忽至吾家裡。<span class="夾白"><span class="科">小生</span>到你家來怎麼。<span class="科">丑</span></span>也要取我姪女。他浼央老妾為媒氏。<span class="夾白"><span class="科">小生</span>曾說去麼。<span class="科">丑</span></span>吾領言曾到兄家去。<span class="夾白">老爺。小婦人的哥哥。他是個讀書君子。執意不從。我嫂嫂是個女流之輩。嫌王氏之貧。喜孫氏之富。</span>便欲憐新將舊悔。</p>
        
        <p class="白"><span class="科">小生</span>後你哥哥如何說。</p>
        
        <p class="曲"><span class="牌">前腔</span><span class="科">丑</span>吾兄意。執不從。<span class="夾白"><span class="科">小生</span>你姪女也肯麼。<span class="科">丑</span></span>姪女堅將節操持。我嫂嫂定不相容。吾兄就應變隨機。將姪女送到王門去。<span class="夾白"><span class="科">小生</span>王家既成了親。孫家再不該議親了。<span class="科">丑</span></span>結親後即赴科場裡。誰想一舉成名天下知。</p>
        
        <p class="白"><span class="科">小生</span>就是王十朋麼。<span class="科">丑</span>正是。<span class="科">小生</span>到是我年兄家裡的事。得中狀元。有書回麼。</p>
        
        <p class="曲"><span class="牌">前腔</span><span class="科">丑</span>因承局。附信歸。<span class="夾白"><span class="科">小生</span>有書回是喜事了。<span class="科">丑</span></span>喜氣番成怨氣吁。<span class="夾白"><span class="科">小生</span>一紙家書抵萬金。怎麼是怨氣。<span class="科">丑</span>老爺。</span>那裡是萬金佳音。元來是一紙休書。<span class="夾白"><span class="科">小生</span>王狀元是個讀書君子。焉有此事來。<span class="科">丑</span></span>他母疑是親筆跡。女言道改書中句。只為字跡相同亦起疑。</p>
        
        <p class="白"><span class="科">小生</span>其時書來。說在那家為婿麼。</p>
        
        <p class="曲"><span class="牌">前腔</span><span class="科">丑</span>贅在万俟府。為女婿。<span class="夾白"><span class="科">小生</span>你哥哥也曾去訪問不曾。<span class="科">丑</span>曾訪問來。</span>正遇孫郎下第歸。他與吾兄面述其言。他說道果贅侯門。<span class="夾白"><span class="科">小生</span>孫汝權道你兄受他財禮。<span class="科">丑</span>孫汝權肉面對肉面。</span>你家行甚財和禮。<span class="夾白">上有青天。</span>我家那個來接取。<span class="夾白"><span class="科">淨</span>老大人。依他說起來。把學生財禮一些不認了。<span class="科">丑</span>爺爺。財禮是小事。就是我哥哥陪也陪得起的。</span>致使我姪女投江身冤死。</p>
        
        <p class="白"><span class="科">小生</span>王夫人死了。<span class="科">丑</span>老爺。只為孫汝權一句話。<span class="科">小生</span>孫秀才。他不告你人命也罷。你反告他圖賴婚姻事。<span class="科">末上</span>上命遣差。身不由己。小的是吉安府王爺差來送書在此。<span class="科">小生</span>那個在吉安府做官。取上來。<span class="科">末</span>書在此。<span class="科">小生</span>年弟王十朋頓首緘書。呀。王年兄陞太守了。下書人起來。伺候回書。若非他存心以仁。道民以禮。焉有此不次之遷。忻慰忻慰。即豸元卿年兄執事下。遽爾別來。屢經歲月。向改調時。深辱俯慰。因瘴鄉無便。故久乏音問。茲幸寸進守吉。懷抱雖則少伸。又有不得已事。仰干執事下。向寓京時。倩人持書迎候岳父母山妻。不想中途被人套換書信。致使山妻守節而亡。已獲原寄書人承局。奏送法司。鞫問間供稱止有孫汝權開包。望將此情轉達太父母大人。乞將孫汝權解京。與承局面證完卷。再稟岳父母。以富家不厭貧寒。以女妻之。生將謂終身養老之計。今山妻雖死。義不可絕。特差人舟相候。冀推年誼。借重一言。贊襄岳父母上道。以全半子終養之情。感德豈尠尠哉。明年朝覲。想得京中一會。時下寒煖不均。伏惟調護。以膺天寵。不宣。十朋再拜。<span class="科">介</span>吏讀與他們聽。<span class="科">念介小生</span>錢老先生。這一封書是令婿命轉送老先生的。請收去。<span class="科">介</span>老先生。請出去換了衣巾。進來相見。錢氏無干。出去。<span class="科">外丑下小生</span>皂隸選大板子。拿那孫汝權下去打四十。<span class="科">打介</span>討牌。<span class="科">寫介</span>發監。待文書完了。送到堂上。解他京裡去完卷。<span class="科">帶淨下小生</span>請錢老先生進來。<span class="科">請外上介小生</span>老先生請坐。<span class="科">外</span>老大人請上。容學生拜謝。<span class="科">小生</span>不勞不勞。<span class="科">外</span>老大人。上開藻鑑。下判妍媸。冰釋厚誣。心銘大德。<span class="科">小生</span>學生失於龍蛇之辨。致有鼠雀之牙。撫己多慚。見公甚愧。請坐了。<span class="科">外</span>不敢。<span class="科">小生</span>老先生前輩。令婿又忝同年。不必太謙。<span class="科">外</span>學生告坐了。<span class="科">小生</span>適間令婿書上。着學生專請老先生到他任所。必須就起程前去。<span class="科">外</span>老大人。學生年邁。朝暮不能保。豈能遠涉路途。</p>
        
        <p class="曲"><span class="牌">歸朝歡</span><span class="科">小生</span>賢東坦。賢東坦。教音下期。令賤子。令賤子。翁前轉致。須宜是。須宜是。行囊且攜。恐他們懸望伊。<span class="科">外</span>家筵雖小誰為理。田園頗廣誰為治。欲去還留心兩持。</p>
        
        <p class="曲"><span class="牌">三段子</span><span class="科">小生</span>翁今幾兒。<span class="科">外</span>念箕裘無人可倚。<span class="科">小生</span>族分幾。<span class="科">外</span>念宗支無人可悲。<span class="科">小生</span>你既然只有身一己。如何不去倚賢婿。況是他慇懃想伊。</p>
        
        <p class="白"><span class="科">小生</span>叫左右。與我打點馬船人夫。送錢相公到吉安府去。<span class="科">外</span>如此多感多感。</p>
        
        <p class="落詩"><span class="科">小</span>行囊速整莫蹉跎。<br /><span class="科">外</span>景物相催老去何。<br /><span class="科">合</span>一夜相思千里外。<br /><span class="科">合</span>西風吹馬渡關河。</p>
        
        <h2 id=ch41 class="chapter"><span class="齣題">第四十一齣　唔婿</span></h2>
        
        <p class="曲"><span class="牌">小蓬萊</span><span class="科">外上</span>策馬登程去也。西風裡犖落艱辛。淡煙荒草。夕陽古渡。流水孤村。<span class="科">淨上</span>滿目堪圖堪畫。那野景蕭蕭。冷浸黃昏。<span class="科">末上</span>樵歌牧唱。牛眠草徑。犬吠柴門。</p>
        
        <p class="誦"><span class="牌">臨江仙</span><span class="科">外</span>綠暗汀洲三月景。錦江風靜帆收。垂楊低映木蘭舟。半篙春水滑。一段夕陽愁。　　<span class="科">末</span>灞水橋東回首處。美人親捲簾鉤。落花幾陣入紅樓。行雲歸處水。流鴉噪枝頭。</p>
        
        <p class="白">老員外。今日日麗風和。花明景曙。加鞭趲行幾步。</p>
        
        <p class="曲"><span class="牌">八聲甘州</span><span class="科">外</span>春深離故家。嘆衰年倦體。奔走天涯。一鞭行色。遙指賸水淺霞。牆頭嫩柳籬畔花。見古樹枯藤棲暮鴉。嗟呀。遍長途觸目桑蔴。</p>
        
        <p class="曲"><span class="牌">前腔</span><span class="科">淨</span>呀呀。幽禽聚遠沙。對彷彿禾黍。宛似蒹葭。江山如畫。無限野草閒花。旗亭小橋景最佳。見竹鎖溪邊三兩家。漁槎。弄新腔一笛堪誇。</p>
        
        <p class="曲"><span class="牌">解三酲</span><span class="科">外</span>為當初被人謊詐。把家書暗地套寫。致吾兒一命喪在黃泉下。受多少苦波查。今日幸得佳婿來迎也。又愁着逆旅淹留人事賒。<span class="科">合</span>空嗟呀。自嘆命薄難苦怨他。</p>
        
        <p class="曲"><span class="牌">前腔</span><span class="科">末</span>步徐徐水邊林下。路迢迢野田禾稼。景蕭蕭疎林暮靄斜陽掛。聞鼓吹。鬧鳴蛙。一經古道西風鞭瘦馬。謾回首。盼想家山淚似麻。<span class="科">合前</span></p>
        
        <p class="落詩">高山迢遞日初斜。<br />綠柳依稀路更賒。<br />目斷前村煙未暝。<br />不知今夜宿誰家。</p>
        
        <h2 id=ch42 class="chapter"><span class="齣題">第四十二齣　親敘</span></h2>
        
        <p class="曲"><span class="牌">懶畫眉</span><span class="科">生上</span>紫簫聲斷彩雲開。膩粉香朦玉鏡臺。燈前孤幌冷書齋。血衫難挽仙裾返。造化能移泰岳來。<span class="科">老旦上</span>荊釵博你鳳頭釵。重義輕生脫繡鞋。一回思想一回哀。鳳釵還在人何在。<span class="夾白">我那兒。</span>可陰祐你雙親到此來。<span class="科">外淨末上</span>館甥位掌五侯臺。千里裁封遣使來。令人更喜復悲哀。哀吾弱息今何在。喜他母子恩情得再諧。</p>
        
        <p class="白"><span class="科">末</span>老員外。這裡是府門首。<span class="科">外</span>你可通報。<span class="科">末</span>那個在門上。老老爹來了。<span class="科">丑</span>大叔來了。<span class="科">報介生</span>岳父岳母到了。請母親同去迎接。</p>
        
        <p class="曲"><span class="牌">哭相思</span>一自別來容鬢改。恨公衙失迎冠蓋。<span class="科">外</span>生別重逢。死離難再。<span class="科">生</span>罷愁思且加親愛。</p>
        
        <p class="白"><span class="科">外</span>親母。小女姻緣淺。終身地下遊。<span class="科">老旦</span>他鄉迎舊戚。便覺解深愁。<span class="科">生</span>半子情方盡。終身願已酬。<span class="科">淨</span>休嫌山婦拙。思好莫思仇。<span class="科">老旦</span>親母何出此語。<span class="科">淨</span>人之所以異於禽獸者。以其有仁義也。<span class="科">老旦</span>言重言重。</p>
        
        <p class="曲"><span class="牌">玉交枝</span>感你恩深如海。我一壞土填得甚來。久銘肺腑時時戴。特此遠迎冠蓋。<span class="夾白">兒。</span>快令人把綺席開。<span class="夾白">親家。</span>洗塵莫怪輕相待。<span class="科">合</span>細思想荊釵可哀。細思想荊釵可哀。</p>
        
        <p class="曲"><span class="牌">前腔</span><span class="科">外</span>蒙承過愛竟忘哀。夫妻遠來。想當初在舍慚餔待。望尊親海涵寬貸。<span class="夾白">賢婿。</span>你腰金忘勢真大才。不比薄情人轉眼生驕態。<span class="科">合前</span></p>
        
        <p class="曲"><span class="牌">前腔</span><span class="科">淨</span>自慚睚眥。望尊親休勞掛懷。一時我也出無奈。莫把我做人看待。人家晚母休學我忌猜。逼兒改嫁遭毒害。<span class="科">合前</span></p>
        
        <p class="曲"><span class="牌">前腔</span><span class="科">生</span>慚予一介。荷深恩扶出草萊。微名五載忘親愛。豈知中路變禍災。當初指望白首諧。誰知青歲遭殘害。<span class="科">合前丑</span></p>
        
        <p class="白">老爺。酒席已完備了。<span class="科">老旦</span>親家請后堂坐。<span class="科">外</span>請了。</p>
        
        <p class="落詩"><span class="科">外</span>幾年遠別喜相逢。<br /><span class="科">生</span>又訝相逢似夢中。<br /><span class="科">淨</span>果是稠人難物色。<br /><span class="科">合</span>信知女婿近乘龍。</p>
        
        <h2 id=ch43 class="chapter"><span class="齣題">第四十三齣　執柯</span></h2>
        
        <p class="曲"><span class="牌">普賢歌</span><span class="科">淨上</span>侯門涉水最難求。願適賢良王太守。自家非強口。管教成配偶。且請媒人喫喜酒。</p>
        
        <p class="白">正是作伐全憑斧。引線必須針。我年兄有個令愛守寡。央我為媒。要招本郡太守王梅溪。他鼓盆已久。未有夫人。央我去說親。鄧興。這裡府前了。通報。<span class="科">末</span>是誰。<span class="科">丑</span>鄧老爺相訪。<span class="科">末</span>老爺有請。</p>
        
        <p class="曲"><span class="牌">玩仙燈</span><span class="科">生上</span>兀坐書齋。聞道有客來訪。</p>
        
        <p class="白"><span class="科">見介</span>生賤職所拘。未得拜訪。<span class="科">淨</span>荷蒙與進。豈勝榮幸。<span class="科">生</span>惶恐惶恐。<span class="科">淨</span>臺下治政甚佳。黎民無不感仰。<span class="科">生</span>皆賴老先生教指。<span class="科">淨</span>外蒙公祖見賜胙肉。老荊見了。叫小廝連忙與我煮起來喫飯。煮在鍋中連連燒了七八十滾。還是硬的。我老荊作詩一首。蒙君賜胙肉。合家盡喜歡。柴燒七八擔。水煮幾鍋乾。硬似丁靴底。猶如齧馬鞍。齒牙三十六。個個不平安。<span class="科">生</span>豬婆肉。<span class="科">淨</span>不是豬婆。小豬的娘。<span class="科">生</span>休得取笑。<span class="科">淨</span>老夫今日一來相訪。二來有一句話。<span class="科">生</span>何事見教。<span class="科">淨</span>老夫有一同年錢載和。有一小姐。守寡在家。聞得公祖大人鼓盆已久。今特央老夫為媒。望守公成全此親。甚是美事。<span class="科">生</span>老先生在上。念學生貧寒之際。以荊釵為聘。遂結姻親。山妻守節而亡。焉肯忘義再娶。<span class="科">淨</span>公祖大人幾位令嗣。<span class="科">生</span>未有子息。<span class="科">淨</span>公祖大人。不孝有三。無後為大。卻不絕嗣了。<span class="科">生</span>正欲螟蛉一子。以續後嗣。<span class="科">淨</span>吾聞螟蛉者。嗣非其類。鬼神不享其祀。公祖大人讀書之人。如何逆理。冒凟冒凟。</p>
        
        <p class="曲"><span class="牌">啄木兒</span><span class="科">生</span>乞情恕。聽拜稟。自與山妻合巹婚。纔與他半載同衾。一旦鳳拆鸞分。他抱冤守節先亡殞。我辜恩再娶心何忍。行短天教一世貧。</p>
        
        <p class="曲"><span class="牌">前腔</span><span class="科">淨</span>他八兩。你半斤。彼此為官居上品。論閥閱戶對門當。真個好段姻緣。你意驕性執不從順。故千推萬阻令人恨有眼何曾識好人。</p>
        
        <p class="曲"><span class="牌">三段子</span><span class="科">生</span>事當隱忍。未可便一時怒嗔。<span class="科">淨</span>你再不娶親。我只愁你斷子絕孫誰拜墳。<span class="科">生</span>言激心惱空懷忿。我今縱不諧秦晉。也不會家中絕後昆。</p>
        
        <p class="曲"><span class="牌">歸朝歡</span><span class="科">淨</span>你沒思忖。不投分。那裡是儒為席上珍。<span class="科">生</span>我做官守法言忠信。名虧行損遭談論。縱獨處鰥居。決不可再婚</p>
        
        <p class="落詩"><span class="科">淨</span>性執心迷見識差。<br /><span class="科">生</span>婚姻不就且回家。<br /><span class="科">淨</span>落花有意隨流水。<br /><span class="科">生</span>流水無心戀落花。</p>
        
        <h2 id=ch44 class="chapter"><span class="齣題">第四十四齣　續姻</span></h2>
        
        <p class="曲"><span class="牌">杜韋娘</span><span class="科">旦上</span>朔風寒凜冽。雲布墅。捲飛雪。看萬木千林都凍折。小窗前梅花再綴。冰稍數點幽潔。淡月黃昏。暗地香清絕。早先把陽和漏泄。又葭管灰飛地穴。</p>
        
        <p class="白">痛憶我亡夫。感念嗟吁。轉頭又是五年餘。安撫收留恩不淺。補報全無。今日乃是冬至令節。等待爹媽出來。拜賀則個。</p>
        
        <p class="曲"><span class="牌">麻婆子</span><span class="科">丑上</span>做奴做奴空惆悵。何時得嫁馬上郎。做奴做奴空勞攘。只落得曉夜忙。遇冬節。巧梳粧。身穿一套好衣裳。市人市人都誇奬。道我是個風流好養娘。</p>
        
        <p class="白"><span class="科">拜介</span>時遇新冬。喜氣重重。拜節之後。願小姐招一個老公。<span class="科">旦</span>休得胡說。相公。夫人來了。</p>
        
        <p class="曲"><span class="牌">海棠春</span><span class="科">外貼上</span>時序兩推遷。莫惜開芳宴。</p>
        
        <p class="白">孩兒。金烏似箭。玉兔如梭。不覺來此又是五年。前日鄧尚書來相探。閒話間說起王太守未有夫人。因此將你吉帖付與他去。了汝終身。<span class="科">旦</span>爹爹。但願終身守節。再醮難言。<span class="科">外</span>你丈夫未死。不肯嫁禮之所當。汝夫已死多年。不嫁將何倚靠。<span class="科">旦</span>望爹爹為我螟蛉一子。以為終身後嗣。<span class="科">外</span>如此終無結果。<span class="科">旦</span>妾聞仁者不以盛衰改節。義者不以存亡易心。截耳殘形。永杜重婚之議。劈面流血。難從再醮之言。自古及今。芳名不滅。使妾有失志節。聽此寧無愧乎。誓以柏舟。甘效共姜。死而後已。若窺隙鑽窬。潛奔司馬。則非奴所願也。若不容奴于相府。則賤妾仍喪于江中。<span class="科">外</span>夫人。我尋思這般志節也難得。孩兒。你要守節。改日過房一子。與你為后嗣。<span class="科">旦</span>如此甚感爹爹。爹媽請坐。待奴家拜節。看酒來。</p>
        
        <p class="曲"><span class="牌">集賢賓</span>一陽氣轉春透徹。履長歡慶冬節。驗歲瞻雲人意切。聽殘漏曉臨臺榭。今年是別。黃雲讖爭書吉帖。<span class="科">合</span>芳宴設。沈醉後。管絃聲咽。</p>
        
        <p class="曲"><span class="牌">前腔</span><span class="科">外</span>日晷漸長人盡悅。繡紋弱線添些。待臘將舒堤柳葉。凍柔條未堪攀折。百官擺列。賀亞歲齊朝金闕。<span class="科">合前</span></p>
        
        <p class="曲"><span class="牌">鶯啼序</span><span class="科">貼</span>光陰迅速如電掣。斷送了多少豪傑。遇良辰自宜調燮。且把閒悶拋撇。進履襪歡看婦儀。炷寶鼎對天答謝。<span class="科">合前</span></p>
        
        <p class="曲"><span class="牌">前腔</span><span class="科">丑</span>道消長空嘆嗟。畫堂中且安享驕奢。看紛紛綠擁紅遮。綺羅香散沈麝。醉寒屏開元此日。曾遠貢喧傳朝野。<span class="科">合前</span></p>
        
        <p class="曲"><span class="牌">琥珀貓兒墜</span><span class="科">眾</span>玉燭寶典。今古事差迭。遇景酣歌時暫歇。珠簾垂下且莫揭。<span class="科">合</span>歡悅。那獸炭紅爐。焰焰頻爇。</p>
        
        <p class="曲"><span class="牌">前腔</span><span class="科">眾</span>小寒天氣。莫把酒樽歇。醉看歌姬容艷冶。春容微暈酒黯頰。<span class="科">合前</span></p>
        
        <p class="曲"><span class="牌">尾</span>玉山頹低日已斜。酒散歌闌呼侍妾。把錦紋烘熱。從教醉夢賒。</p>
        
        <p class="落詩">天時人事日相催。<br />冬至陽生春又來。<br />雲物不殊鄉國異。<br />開懷且覆掌中杯。</p>
        
        <h2 id=ch45 class="chapter"><span class="齣題">第四十五齣　薦亡</span></h2>
        
        <p class="白"><span class="科">淨扮道士上</span>揑訣驚三界。扣齒動百神。狗肉喫兩塊。好酒飲三瓶。等到天明後。依然去誦經。門徒聞不善。道我不志誠。今日上元令節。本觀修設醮會。太老爺拈香。道人打起鐘磬。待我把經文誦完。肚中空虛。要喫也無。八個餛飩。使我自然田螺棘螺。共買五錢。喫了三碗。吐瀉半年。頭頭利市。和合仙官。召請必竟來臨。取出雲璈。讚揚法事。癩頭婆娘請我。時時到他家裡。正値肚飢。便喫蒸餅。爛煮豬蹄。油煎雞卵。熱炒鴨兒。鹽拌白菜。醬煮烏龜。糟鏖豆腐。及攢鹽齏。臨臨兩碗。筍乾粉皮。般般喫盡。不剩些兒。肚中膨脹。飽病難醫。尿糞急送。不可遲疑。忽然阿出。污了道衣。怕人哂笑。火速走歸。道婆看見。一頓擂搥。打得不可思議功德。</p>
        
        <p class="曲"><span class="牌">翫仙燈</span><span class="科">生上</span>節屆元宵。燈月燦然高。到觀門拈香薦悼。</p>
        
        <p class="白"><span class="科">淨</span>道士接爺爺。<span class="科">生</span>功果都完了麼。<span class="科">淨</span>經文都完了。專等老爺拈香。</p>
        
        <p class="曲"><span class="牌">一封書</span><span class="科">生</span>特朝拜上清。仗此名香表志誠。亡妻滯水濱。願神魂得上升。<span class="科">淨</span>橫死孤魂都召請。請到壇前聽往生。<span class="科">合</span>誦仙經。薦亡靈。仗此功勳超聖境。</p>
        
        <p class="曲"><span class="牌">前腔</span><span class="科">旦丑上</span>前日已預名。屆此良辰來殿庭。拈香炷寶鼎。望慈悲作證盟。<span class="科">淨</span>惟願亡靈來受領。獻取香花酒果餅。<span class="科">合前</span></p>
        
        <p class="曲"><span class="牌">前腔</span><span class="科">生</span>驀然見俊英。與一丫鬟前後行。潛地想面形。轉教人疑慮生。<span class="科">末</span>他兩次三回常觀顧。覷了恩官也動情。<span class="科">合前</span></p>
        
        <p class="曲"><span class="牌">前腔</span><span class="科">旦</span>迴廊下撞迎。頓教人心暗驚。那燒香上卿。好似亡夫王十朋。<span class="科">丑</span>休得輕言當三省。燒罷名香轉看燈。<span class="科">合前下生</span>見</p>
        
        <p class="白">鞍思馬。睹物思人。適纔那婦人。好像我夫人。叫道士過來。適纔婦人。那家宅眷。<span class="科">淨</span>錢都爺小姐。<span class="科">生</span>元來天下有這般相似的。</p>
        
        <p class="落詩"><span class="科">生</span>忽睹佳人意自疑。<br />拈香已畢早回歸。<br />思量總是一場夢。<br />你是何人我是誰。</p>
        
        <h2 id=ch46 class="chapter"><span class="齣題">第四十六齣　責婢</span></h2>
        
        <p class="曲"><span class="牌">步步嬌</span><span class="科">旦上</span>觀裡拈香驀相會。使我心縈繫。<span class="夾白"><span class="科">丑</span>小姐。</span>如今枉致疑。既認得真時。何不問取詳細。<span class="夾白"><span class="科">旦</span>梅香。</span>這就理你怎知。恐錯認了風流婿。</p>
        
        <p class="白"><span class="科">丑</span>你道這官人是誰。<span class="科">旦</span>是誰。<span class="科">丑</span>本府太守。前日鄧尚書來說親的。<span class="科">旦</span>元來是他。</p>
        
        <p class="曲"><span class="牌">紅衲襖</span>意沈吟。情慘傷。步趦趄。心悒怏。<span class="科">丑</span>見了娘行好生着意想。莫不是遞書人回來胡調謊。<span class="科">旦</span>料判州。名未彰。論太守。職未當。<span class="科">丑</span>自古男兒當自強。</p>
        
        <p class="曲"><span class="牌">前腔</span><span class="夾白">小姐。你</span>曾和他共鴛衾。同象牀。直恁的你認不得他形共龐。<span class="科">旦</span>面貌身材果然廝像。行動舉止沒兩樣。<span class="科">外暗聽丑</span>既認得真時合主張。<span class="夾白"><span class="科">旦</span>如何主張。<span class="科">丑</span></span>你把往事相問當。<span class="科">旦</span>尤恐錯認陶潛作阮郎。</p>
        
        <p class="落詩">拈香相遇兩沈吟。<br />且自歸家問的真。<br />好似和針吞卻線。<br />刺人腸肚繫人心。</p>
        
        <p class="白"><span class="科">外上</span>唗。你那賤人。欲人不知。莫若不為。我家三世無犯法之男。五代無再婚之女。你言而無信。行亦有虧。江心渡口溺水。非因守節。玄妙觀中私語。必是通情。鄧尚書說親。直恁千推萬阻。見王太守樂意。卻不顧五典三綱。不思玷辱門牆。問出奸情。押還原籍。教你雖無尾生難。也有屈原愁。<span class="科">打梅香介</span></p>
        
        <p class="曲"><span class="牌">錦纏道</span>治家邦。正人倫。有三綱五常。你潛說出短和長。怎不隄防他人須有耳隔牆。講甚麼晉陶潛認作阮郎。<span class="夾白">卻不道</span>誓柏舟甘效共姜。<span class="科">打丑介</span>先打後商量。問出你私情勾當。押發離府堂。文牒上明開供狀。抵多少衣錦去還鄉。</p>
        
        <p class="曲"><span class="牌">前腔</span><span class="科">丑</span>小梅香。待回言。恐觸突了使長。不回言。這無情棒打難當。怎知道禍從天降。他本是守荊釵寒門孟光。<span class="夾白"><span class="科">外</span>潛奔之女。什麼孟光。<span class="科">丑</span></span>休錯認做出牆花淮甸雙雙。我說起這行藏。<span class="夾白"><span class="科">外</span>說什麼來。<span class="科">丑</span></span>他說道燒香的王太守。好似亡夫模樣。尋思痛感傷。因此上和妾在此閒講。又不曾想像赴高唐。</p>
        
        <p class="曲"><span class="牌">前腔</span><span class="科">旦</span>守孤孀。薦亡靈。親臨道場。燒香罷。轉迴廊。偶相逢。不由人不睹物悲傷。<span class="夾白"><span class="科">外</span>你這賤人要做鶯鶯。<span class="科">旦</span></span>那裡是西廂下鶯鶯伎倆。<span class="夾白"><span class="科">外</span>你這賤人就是紅娘。<span class="科">旦</span></span>怎麼的就打梅香。生紐做紅娘。當初去投江。<span class="夾白"><span class="科">外</span>虧你不識羞。還說投江。<span class="科">旦</span></span>把原聘物牢拴在髻上。荊釵義怎忘。妾豈肯隨波逐浪。卻不道辱沒宗祖把惡名揚。</p>
        
        <p class="曲"><span class="牌">前腔</span><span class="科">外</span>假乖張。賤奴胎。把花言抵搪。全不顧外人揚。惱得我氣滿胸膛。你本是王月英留鞋在殿堂。怎不學浣紗女抱石投江。<span class="夾白"><span class="科">打介</span>你這賤人還不說。<span class="科">丑</span></span>雪上更加霜。自不合與他人閒講。誰知惹禍殃。閒話裡沒些度量。怎知道一霎時禍起在蕭牆。</p>
        
        <p class="白"><span class="科">外</span>既有釵。取上來。且進去。<span class="科">旦</span>滿懷心腹事。盡在不言中。<span class="科">下外</span>這妮子荊釵遮飾。未可信憑。明日假意納聘作席。請鄧尚書王太守。把此釵虛說是聘物。將出觀看。若是王太守認此釵。便有區處。若不認此釵。押赴本鄉。<br />正是</p>
        
        <p class="落詩">混濁不分鰱共鯉。<br />水清方見兩般魚。</p>
        
        <h2 id=ch47 class="chapter"><span class="齣題">第四十七齣　疑會</span></h2>
        
        <p class="白"><span class="科">淨上</span>致仕歸家二十年。水邊亭子屋邊田。饒他白髮簪中滿。老景康寧便是仙。老夫鄧謙。年過八十。位至三台。享朝廷之洪福。賴祖宗之陰庇。每日登山飲酒。求詩畫的纏得慌。鄧興。去門首看。若有求詩的來。只說老爺不在。請喫酒。便說在家。<span class="科">末</span>領卻都爺書。早到尚書府。有人麼。<span class="科">丑</span>是那個。<span class="科">末</span>要見你們老爺。<span class="科">丑</span>老爺不在家。<span class="科">末</span>既不在家。我去了。<span class="科">丑</span>轉來。是請老爺喫酒麼。<span class="科">末</span>正是。<span class="科">丑</span>既然請喫酒。在家。<span class="科">末</span>起初說不在家。<span class="科">丑</span>你不曉得。我們老爺分付。但有求詩畫。只說不在家。<span class="科">末</span>通報。<span class="科">丑</span>住著。實是請喫酒的麼。<span class="科">末</span>說道是。<span class="科">丑</span>老爺。請喫酒的在外。<span class="科">淨</span>說在家便好。<span class="科">丑</span>說在家。<span class="科">淨</span>我說下頦子癢。定有酒喫。<span class="科">丑</span>老爺。下頦准不要鑽龜。<span class="科">淨</span>唗。叫他進來。<span class="科">丑</span>大哥進來。<span class="科">末</span>老爺。磕頭。<span class="科">淨</span>那裡來的。<span class="科">末</span>小人錢爺差來的。<span class="科">淨</span>那個錢爺。<span class="科">末</span>有帖在此。<span class="科">淨</span>取上來。年弟錢載和頓首拜請司空鄧年兄執事下。原來是我年兄。<span class="科">丑</span>那個錢爺。<span class="科">淨</span>你不曉得。就是做安撫的。<span class="科">丑</span>嗄。就是送改機來的。裁衣服少了兩幅。做不成罷了。<span class="科">淨</span>既是他來者來之。勞者勞之。<span class="科">丑</span>爺該賞他。<span class="科">淨</span>賞他什麼東西便好。<span class="科">丑</span>與奶奶說討一兩銀子與他。<span class="科">淨</span>這等不做家的。今早買菜剩得一個錢。賞他罷。<span class="科">丑</span>怎麼賞得出。<span class="科">淨</span>你不要管。長官沒有什麼賞你。一個錢且收下。<span class="科">末</span>一個錢買酒喫不醉。買飯喫不飽。要他何用。<span class="科">淨</span>就不是做家的。拿這錢去做買賣。<span class="科">末</span>這一個錢做甚買賣。<span class="科">淨</span>一錢為本。萬錢為利。<span class="科">末</span>好讖語。小人收去。<span class="科">淨</span>下書人去了。<span class="科">丑</span>去了。<span class="科">淨</span>明日也要擺酒請錢爺。<span class="科">丑</span>辦什麼茶飯。<span class="科">淨</span>後圈豬殺一個。<span class="科">丑</span>豬昨夜養下。也沒有老鼠大。如何用得。<span class="科">淨</span>你不曉得。君子略嘗滋味。快打轎。<span class="科">丑</span>打轎轎夫不在。只得我一個。不如我鴕去罷。<span class="科">淨</span>不如自走了罷。<br />正是</p>
        
        <p class="落詩">數日不相見。<br />今日又相逢。</p>
        
        <h2 id=ch48 class="chapter"><span class="齣題">第四十八齣　團圓</span></h2>
        
        <p class="曲"><span class="牌">紫蘇丸</span><span class="科">外上</span>若認此荊釵。其中可宛轉。<span class="科">淨上</span>安撫開華宴。相招意非淺。<span class="科">生上</span>侯門宴請來。催赴跨青驄。<span class="科">外</span>蒙君不棄。蝸居門戶生光彩。</p>
        
        <p class="白"><span class="科">淨</span>老夫感蒙過愛。特辱寵招。不勝愧感之至。<span class="科">外</span>寒門不足以淹車騎。近為小女納聘。請大人一觀。<span class="科">淨</span>老拙作伐不從。今聘他人。<span class="科">生</span>此乃一言為定。<span class="科">淨</span>外者多蒙賜柴炭。感感在心。正要到府拜謝。不想年兄相招。所以不果。<span class="科">生</span>不敢。<span class="科">淨</span>我這公祖少年老成。居民無不瞻仰。老夫感激深恩。正是年近雪下。且是寒冷。與我老妻思想。若得一簍炭便好。說言未盡。新書柴炭俱送來了。年兄。如今的人只有錦上添花。那肯雪中送炭。<span class="科">生</span>言重。<span class="科">淨</span>老夫昨夜與老妻受了一驚。<span class="科">外</span>為何。<span class="科">淨</span>被盜。<span class="科">生</span>有這等事。<span class="科">淨</span>這盜無理。公祖大人恰要懲治他。<span class="科">外</span>不知偷了什麼。<span class="科">淨</span>偷了我一擔糞去。<span class="科">外</span>這是小事。<span class="科">淨</span>你就不明了。寧可偷了金。這個糞學生捨不得。若無糞壅稻苗。怎得穀子成器。這糞滋五穀土養民。老夫不要。望公祖追來公用。<span class="科">外</span>年兄請了<span class="科">淨</span>還是公祖大人坐。<span class="科">外</span>年兄請坐。<span class="科">淨</span>學生怎敢佔坐。還是公祖大人坐。<span class="科">外</span>年弟有句話。守公到怕不知。吉長官起送守公。已後是陶長官。陶長官去後。卻是學生補任三月。<span class="科">生</span>如此上司了<span class="科">跪介外</span>請起。<span class="科">生</span>學生侍坐。<span class="科">外</span>還是年兄坐。<span class="科">淨</span>若如此老夫佔了。<span class="科">生</span>學生傍坐。<span class="科">外</span>怎麼是這等。擡那桌兒下來。<span class="科">生淨</span>告坐。<span class="科">外</span>請坐。年兄。福建好地方。<span class="科">淨</span>年兄。你可省得他說話。<span class="科">外</span>我從在那裡。不曾聽得這話。年兄學與我聽一聽。<span class="科">淨</span>我學生頭一年在那裡。半句也不省。后來就省得了。一日在船上。只見岸上一簇人在那裡啼哭。我問那門子。那些人為何啼哭。那門子說沒有了個臉。我說打官話說來。他說道沒有了個兒子。在那裡啼哭。我方纔曉得臉是兒子。<span class="科">外</span>女兒叫什麼。<span class="科">淨</span>叫東婆臉。<span class="科">外</span>女兒叫什麼。<span class="科">淨</span>叫娘臉。<span class="科">外</span>他那裡路道難行。<span class="科">淨</span>路道崎嶇難行。他那裡有菡萏灘難行。<span class="科">外</span>什麼灘。<span class="科">淨</span>菡萏灘。<span class="科">外</span>守公。年兄學那福建詞到好聽。唱一個兒<span class="科">淨</span>這就不該了。你我是年家頑慣。祖父母在此。焉敢放肆。<span class="科">外生</span>這個不必謙。<span class="科">淨</span>恰不當。鄧興你依唱。<span class="科">淨諢唱</span>今宵五彩團圓。將手掩上房門。郎脫褲。奴脫褌。齊着力。養個兒子做狀元。<span class="科">外</span>年兄。一個字也不省。<span class="科">淨</span>叫做什麼賀新郎。那門子寫出來。方纔曉得。<span class="科">外</span>請了。<span class="科">淨</span>今日喜酒落得喫一杯<span class="科">外</span>年兄出一令。<span class="科">淨</span>老拙說個數目口令。說着數。就是他喫。<span class="科">外</span>年兄出令。<span class="科">淨</span>要一二三四五六七八九十。<span class="科">外</span>如今年兄起。<span class="科">淨</span>一二兩三四五六六七八九十。<span class="科">外</span>年兄多了兩六。<span class="科">淨</span>如今公祖起。一二不要。兩三四五六七八九十。<span class="科">外</span>又是年兄。<span class="科">出釵介淨</span>擡禮過來觀看。老夫鄧識寶。取在手內。便知什麼寶貝。<span class="科">外</span>送去鄧爺看。<span class="科">淨看</span>聞又不香。揑又無痕。起初鄧識寶。如今不識寶。公祖大人識窮天下寶。讀盡世間書。還是祖父母大人看。<span class="科">外</span>送去王爺看。<span class="科">生看介</span></p>
        
        <p class="曲"><span class="牌">一江風</span>見荊釵不由我不心驚駭。是我母親頭上曾插戴。這是那得來。教我揵耳揉腮。欲問猶恐言相礙。心中展轉猜。元是我家舊聘財。<span class="夾白">天那。</span>這是物在人何在。</p>
        
        <p class="白"><span class="科">外</span>守公睹物傷情。必有緣故。何不對我一說。<span class="科">生</span>實不瞞老大人說。這荊釵下官聘定渾家之物。<span class="科">外</span>既是守公聘定令正之物。願聞詳細。</p>
        
        <p class="曲"><span class="牌">駐馬聽</span><span class="科">生</span>聽訴因依。昔日卑人貧困時。忽有良媒作伐。未結婚姻。愧乏財禮。荊釵遂把聘錢氏。<span class="夾白"><span class="科">外</span>成親幾年。<span class="科">生</span></span>結親後即赴春闈裡。幸喜及第。<span class="夾白"><span class="科">外</span>除授那裡。<span class="科">生</span></span>除授饒州僉判叨蒙恩庇。</p>
        
        <p class="白"><span class="科">外</span>為何潮陽去。</p>
        
        <p class="曲"><span class="牌">前腔</span><span class="科">生</span>再聽因依。說起教人珠淚垂。<span class="夾白"><span class="科">外</span>中間必有緣故。<span class="科">生</span></span>為參万俟丞相。招贅不從。反生惡意。將吾拘繫。奏官裡。一時改調蠻煙地。<span class="夾白"><span class="科">外</span>為何改調。<span class="科">生</span></span>要陷我身軀。同臨任所。五載不能僉贊。</p>
        
        <p class="白"><span class="科">外</span>曾有書回。</p>
        
        <p class="曲"><span class="牌">前腔</span><span class="科">生</span>曾寄書回。深恨孫郎故換易。<span class="夾白"><span class="科">外</span>你家須認得字跡。<span class="科">生</span></span>奈我妻家不辨字跡差訛。語句真異。岳翁妻母見差池。逼勒荊婦重招婿。<span class="夾白"><span class="科">外</span>令正從否。<span class="科">生</span></span>苦不遵依。將身投溺江心裡。</p>
        
        <p class="曲"><span class="牌">前腔</span>曾薦亡妻。原籍視臨在宮觀裡。我在迴廊之下。見一佳人。與妻無二。教人展轉痛傷悲。今朝又見荊釵記。睹物傷悲。人亡物在。空彈珠淚。</p>
        
        <p class="曲"><span class="牌">前腔</span><span class="科">外</span>休皺雙眉。聽俺從頭說仔細。我在東甌發足。渡口登舟。一夢蹺蹊。<span class="夾白"><span class="科">生</span>夢見甚的。<span class="科">外</span></span>道五更一女來投水。急令稍水忙撈取。休得傷悲。夫妻再得諧連理。</p>
        
        <p class="曲"><span class="牌">前腔</span><span class="科">淨</span>此事真奇。節婦義夫人怎比。<span class="夾白">年兄。</span>疾忙開宴。請出夫人。就此相會。天教今日重完聚。金杯捧勸須當醉。<span class="科">生</span>深感提攜。從今萬載傳名譽。</p>
        
        <p class="白"><span class="科">淨</span>夫守義。真是傑。妻守節。真是烈。年兄申奏朝廷。禮宜旌表。下官告退。有緣千里能相會。無緣對面不相逢。<span class="科">下外</span>梅香。請小姐出來。</p>
        
        <p class="曲"><span class="牌">哭相思</span><span class="科">旦上</span>妮子傳呼意甚美。尚未審凶和喜。<span class="夾白"><span class="科">外</span>兒。王守公正是你丈夫。<span class="科">生旦</span></span>每痛憶伊作幽冥鬼。不料重逢你。<span class="夾白"><span class="科">外</span>快去府裡。請太夫人相見。<span class="科">老旦上</span></span>公相相招會兒婦。焉敢躊躇。</p>
        
        <p class="白"><span class="科">旦</span>婆婆。自從那日別離。今日又得相會。</p>
        
        <p class="曲"><span class="牌">紅衫兒</span><span class="科">老旦</span>自那日投江隨潮去。痛苦傷悲。忽聞人報道身亡。轉教人痛悲。若不遇公相相留。怎能勾夫妻重會。效銜環結草。當報恩義。</p>
        
        <p class="白"><span class="科">末上</span>山入朝廷。強似蕊宮仙島。聖旨已到。跪聽宣讀。詔曰。朕聞禮莫大于綱常。實正人倫之本。爵宜先於旌表。益厚風俗之原。邇者福建安撫錢載和。申奏吉安府知府王十朋。居官清正。而德及黎民。其妻錢氏。操行端莊。而志節貞異。母張氏。居孀守共姜之誓。教子效孟母之賢。似此賢妻。似此賢母。誠可嘉尚。義夫之誓。禮宜旌表。今特陞授王十朋福州府知府。食邑四千五百戶。妻錢氏封貞淑一品夫人。母張氏封越國夫人。亡父王德昭。追贈天水郡公。宜令欽此謝恩。<span class="科">生</span>萬歲。萬歲。萬萬歲。</p>
        
        <p class="曲"><span class="牌">大環着</span><span class="科">外</span>那一日江道。那一日江道。得夢蹊蹺。靈神對吾曾說道。見佳人果然聲韻高。投水江心早。稍公救撈。問真情取覆言詞了。留為義女。帶同臨任所福州道。<span class="科">合</span>怎知今日夫妻母子。子母團圓。再得重相好。腰金衣紫還鄉。大家齊歡笑。百世永諧老。</p>
        
        <p class="曲"><span class="牌">前腔</span><span class="科">旦</span>念奴家年少。念奴家年少。適侍英豪。在雙門長成身自嬌。守三從四德遵婦道。蘋蘩頗諳曉。母姑性驕。見孫郎富勢生圈套。家尊見高。就將奴與君成配了。<span class="科">合前</span></p>
        
        <p class="曲"><span class="牌">前腔</span><span class="科">老旦</span>想當初窮暴。想當初窮暴。豈有今朝。蒼天果然不負了。幸孩兒喜得名譽高。門閭添榮耀。闔家旌表。感皇恩母子得寵招。加官賜爵。受天祿滿門福怎消。<span class="科">合前</span></p>
        
        <p class="曲"><span class="牌">前腔</span><span class="科">生</span>歎椿庭喪早。歎椿庭喪早。母氏劬勞。想當年運乖時未遭。對青燈簡編莫憚勞。萱親況年老。深蒙泰山。送荊釵豈嫌寒舍小。春闈應舉。助白金與我恩怎消。<span class="科">合前</span></p>
        
        <p class="曲"><span class="牌">越恁好</span><span class="科">生</span>自上長安道。自上長安道。步蟾宮掛紫袍。為不就万俟丞相寵招。不從贅配多嬌。<span class="科">合</span>潮陽任所被改調。受千辛萬苦。因此上五年傷懷抱。</p>
        
        <p class="曲"><span class="牌">前腔</span><span class="科">旦</span>詐書傳報。詐書傳報。苦逼奴嫁富豪。遂投江幸得錢安撫。急撈救。免隨潮。</p>
        
        <p class="曲"><span class="牌">尾</span>移宮換羽雖非巧。倣古依今教爾曹。奉勸諸君行孝道。</p>
        
        <p class="落詩">夫妻節義再團圓。<br />母子重逢感上天。<br />深恨詐書分鳳侶。<br />痛憐渡口溺嬋娟。<br />潮陽隔別三山恨。<br />玄妙相逢兩意傳。<br />夙世姻緣今再會。<br />佳名千古二儀間。</p>
    </body> 
</html>