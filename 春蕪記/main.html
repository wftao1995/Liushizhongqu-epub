<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/春蕪記</title>
        <meta name="author" content="明　王錂　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">春蕪記</span></h1>

        <p class="作者">明　王錂　著</p>
        
        <h2 id=ch1 class="chapter"><span class="齣題">第一齣　家門</span></h2>

        <p class="曲"><span class="牌">鳳凰臺上憶吹簫</span><span class="科">末上</span>宋玉才華。清吳佳麗。天教會合良緣。仗春蕪作證。意惹情牽。不料奸徒設計。阻佳期拆散鴛鸞。幸交誼十年知己。睚眥方捐。　　堪憐。佳人斂怨。嘆才郎抱恨。無計團欒。遇王門獻賦。更洗流言。荷君恩賜婚相府。把百年姻契週全。播詞場風流節俠。千載名傳。</p>

        <p class="落詩">登徒履千般巧計。<br />季清吳一意憐才。<br />楚襄王天恩隆重。<br />宋大夫夙願和諧。</p>
        
        <h2 id=ch2 class="chapter"><span class="齣題">第二齣　訪友</span></h2>

        <p class="曲"><span class="牌">滿庭芳</span><span class="科">生儒服扮宋玉上</span>湘郢蜚聲。陽春絕調。風期獨邁時髦。一宮環堵。生計任無聊。漫笑我十年株守。儘𢬵<a epub:type="noteref" href="#char01"><sup>註</sup></a>他四海蓬飄。英雄志寧教垂老。劍氣尚凌霄。</p><aside epub:type="footnote" id="char01"><p>「⿰扌弃」</p></aside>

        <p class="白">懶向王門效曳裾。雲霄何日借吹噓。胸中賦就凌雲思。不是窮愁浪著書。卑人宋玉。楚郢中人也。生居里閈。志切巖廊。姿貌天成。不數依庭玉樹。文章日就。何慚擲地金聲。長才每忌於時流。高誼獨違於世態。向年與荊佽飛唐勒景差同遊屈大夫門下。但唐景二兄已致身王路。小生與荊兄悲同抱玉。義切斷金。他因世無知己。隱跡藏名。小生許久不與他會面。喜今日春和景明。晝閒無事。不免去看他一遭。正是男兒應會逢知己。世路悠悠何足論。<span class="科">行介</span></p>
        
        <p class="曲"><span class="牌">傾杯玉芙蓉</span>憶昔風塵訂久要。奈雌伏鹽車老。誰憐我挫抑英雄。寂寞居諸。世路悠悠。義姤寥寥。悔將畏約驅玄鬢。𢬵<a epub:type="noteref" href="#char01"><sup>註</sup></a>取流年付濁醪。縈懷抱。喜窮交管鮑。且乘閒聊從市隱訪蓬茅。</p>
        
        <p class="白">迤邐行來。已到荊兄門首了。<span class="科">問介</span>有人在麼。</p>
        
        <p class="曲"><span class="牌">生查子</span><span class="科">外野服扮荊佽飛上</span>任俠隱衡茅。玩世輕廊廟。冷眼覰時情。俯首微微笑。</p>
        
        <p class="白">路僻惟通鳥。山深無過人。自家荊佽飛的便是。那一個在外面。<span class="科">見介生</span>一別經年。徒勞夢寐。<span class="科">外</span>何期蓬蓽。敢望高車。宋兄請坐。<span class="科">坐介生</span>荊兄。你我昔與唐景二兄從遊屈大夫。又不覺十有餘年。今屈師自沈汨羅。他兩人致位通顯。你我尚然流落不偶。如何是好。<span class="科">外</span>宋兄。小弟既非千里之才。況兼負奇為氣。動與世違。那功名二字。只索付之意外了。<span class="科">生</span>荊兄。不是這等說。看你片言警座。一語論交。豈終懷寶迷邦。謾說灌園避世。你聽我道來。</p>
        
        <p class="曲"><span class="牌">黃鶯兒</span><span class="夾白">你</span>壯志薄雲霄。悵棲遲隱鳳毛。千秋俠骨誰同調。<span class="夾白">小弟呵。總</span>屠龍志高。<span class="夾白">奈</span>飛鵬路遙。<span class="夾白">怎如你</span>浮沈用拙存吾道。<span class="科">合</span>幸相邀。黃金卑世。青眼得吾曹。</p>
        
        <p class="曲"><span class="牌">前腔</span><span class="科">外</span>湖海伴漁樵。任塵埃暗寶刀。枕流漱石吾堪老。<span class="夾白">因此上</span>箕山掛瓢。緱山弄簫。幽懷盡付閒花草。<span class="科">合前</span></p>
        
        <p class="白">宋兄。小弟近日頗集冰鑑之術。看你氣格清標。體貌閒麗。將來必然遠到。只是目下尚未偶哩。</p>
        
        <p class="曲"><span class="牌">琥珀貓兒墜</span>豐神俊朗。軒舉似霞標。雕鶚乘秋奮羽毛。<span class="夾白">如今呵。</span>霜蹄暫蹶困蓬蒿。<span class="科">合</span>非遙。管取你通籍金閨。效用清朝。</p>
        
        <p class="曲"><span class="牌">前腔</span><span class="科">生</span>泥途斂翮。空自望丹霄。愁睹青霜點鬢毛。蒯緱長夜氣蕭蕭。<span class="科">合</span>焦勞。甚日得通籍金閨。效用清朝。</p>
        
        <p class="白">天色已晚。暫且告回。小弟近日借招提寺僧舍讀書。荊兄若念小弟。當到彼探望一面何如。<span class="科">外</span>領教了。</p>
        
        <p class="曲"><span class="牌">尾聲</span><span class="科">外</span>石林精舍囂塵少。<span class="科">生</span>仗爾高朋探寂寥。<span class="科">合</span>握手千秋意氣饒。</p>
        
        <p class="落詩">閒齋清話正高舂。<br />野寺殘陽又晚鐘。<br />縱是埋塵空伏驥。<br />還憐傾蓋似登龍。</p>
        
        <h2 id=ch3 class="chapter"><span class="齣題">第三齣　感嘆</span></h2>

        <p class="曲"><span class="牌">薄倖</span><span class="科">老旦扮夫人上</span>歲月如馳。繁華似夢。見遊絲蕩漾。殘紅堆擁。杜鵑花外。又將春送。<span class="科">旦扮季清吳小旦扮秋英隨上</span>將春送。瑣窗下羞蛾淡掃。清鏡裡雙鬟乍攏。</p>

        <p class="白"><span class="科">老</span>憶昔夫君鼎盛年。王侯甲第自蟬聯。三千珠履盈階陛。十二金釵列管絃。<span class="科">旦</span>曉傍妝樓梳墮馬。春眠畫閣聽啼鵑。榮枯一旦同朝槿母子伶仃倍可憐。<span class="科">老</span>老身唐氏。乃季相國之妻。相國存日。止生下女孩兒一人。花容百媚。蕙性多能。自幼好詠清吳春波之曲。因此小字清吳。家中僮僕十數人。女使五六輩。就中獨有侍女秋英。性多便利。色擅芳華。雖居浣濯之流。實為閨房之秀。但相國年來傾逝。門戶蕭條。<span class="科">顧旦嘆介</span>孩兒。我年已逼桑楡。爾尚未諧琴瑟。使我朝夕縈懷。怎生是好。<span class="科">旦</span>母親。孩兒幸得相府生身。萱堂鍾愛。金篦繡袷。既非裙布釵荊。玉饌璚漿。豈是藜羹藿食。但願母親高年康勝。孩兒勉力承歡。若論孩兒身世。自有定分。何勞母親縈念。<span class="科">老</span>咳。你不知我做娘的呵。</p>
        
        <p class="曲"><span class="牌">二犯傍妝臺</span>終日鎖眉峰。嘆淒涼母子。形影自𠙦𠙦<a epub:type="noteref" href="#char02"><sup>註</sup></a>。憶當時分鳳侶。到今日又龍鍾。闌干愁淚霑叢竹。飄泊生涯泣斷蓬。<span class="夾白">我為你的親事呵。<span class="科">合</span></span>枉自白茅求吉。為甚紅絲未通。怎能彀門闌女婿近乘龍。</p><aside epub:type="footnote" id="char02"><p>「⿳炏冖凡」～：煢煢</p></aside>
        
        <p class="曲"><span class="牌">前腔</span><span class="科">旦</span>無語恨匆匆。嘆椿庭早逝。陟岵痛無窮。拂輕蛾愁損黛。勻香臉怨銷紅。<span class="科">背低唱介</span>傷心縱是驚啼鳥。係臂還應護守宮。<span class="科">合</span>春光無限。春恨幾重。早難道一齊分付與東風。</p>
        
        <p class="曲"><span class="牌">皂羅袍</span><span class="夾白"><span class="科">貼</span>夫人小姐。</span>莫把閒愁悲痛。看烏飛兔走。瞬息西東。聽滿城簫鼓度春風。尋芳且自閒拈弄。<span class="科">合</span>休得葳蕤低揭。心愁意慵。<span class="夾白">且向</span>銀塘緩步。<span class="夾白">趁</span>春明日融。想百年一似蕉鹿夢。</p>
        
        <p class="白"><span class="科">老</span>孩兒。秋英這話。到也說得是。我與你且到後面花亭下耍子一回去。</p>
        
        <p class="曲"><span class="牌">香柳娘</span><span class="科">合</span>出香閨數重。出香閨數重。藥欄花擁。盈盈蓮步香塵動。望名園如畫。望名園如畫。紅雨亂春叢。清陰掩平仲。且乘閒半晌。且乘閒半晌。回首東君<span class="夾白">把</span>韶顏偷送。</p>
        
        <p class="白"><span class="科">老旦</span>呀。孩兒。我到忘了。目今正是三月初旬。我去歲因你身子不快。曾許下招提寺中觀音大士一個香願。趁此天氣晴明。我明日着幾個小廝同秋英隨你前去。我還有手帕一方。名曰春蕪。此乃外國波袛所產。大凡婦女佩服在身。香氣經月不散。你可帶去。免得中途穢氣相侵。<span class="科">旦</span>曉得了。</p>
        
        <p class="曲"><span class="牌">尾聲</span>這香蕪佩服須珍重。<span class="科">老旦</span>看樓臺罨畫夕陽中。<span class="科">小旦</span>明日齋心謁梵宮。</p>
        
        <p class="落詩">小院香寒落燕泥。<br />平橋曲徑柳陰迷。<br />一番清話渾如夢。<br />不覺閒庭日漸西。</p>
        
        <h2 id=ch4 class="chapter"><span class="齣題">第四齣　宴賞</span></h2>

        <p class="曲"><span class="牌">菊花新</span><span class="科">淨扮登徒大夫上</span>錦城絲管日紛紛。對景還堪酒一尊。梅柳渡江春。郊外綠陰千頃。</p>

        <p class="白">和風助律應韶年。鳥弄歌聲雜管絃。歲歲風光今日好。暫留歡賞寄春前。下官楚大夫登徒履便是。附炎趨熱。色厲內荏。事喜敗而忌成。言鑠金而銷骨。無奸不做。人人道俺是穿窬隊裡班頭。有隙即投。個個說我是勢利場中領袖。夫人任氏。貌比無鹽。性同跋扈。全無為婦道的四德三從。只有降老公的千方百計。這幾日在勾欄裡耍子。不曾奉承得他。目今花事正繁。早上分付院子整酒。與他同賞玩一番。省得又尋鬧撒潑。不像模樣。院子那裡。<span class="科">末</span>燕蹴飛花落舞筵。更逢晴日柳含煙。但將酩酊酬佳節。風景依稀似去年。稟老爺。酒完備了。<span class="科">淨</span>既如此。請夫人出來。<span class="科">末請介丑上</span></p>
        
        <p class="曲"><span class="牌">普賢歌</span>奴家生得好儀容。月殿姮娥也賽不過儂。嘴兒搽得紅。眉兒畫得濃。只要喫醋撚酸打老公。</p>
        
        <p class="白"><span class="科">見介淨</span>夫人不要講這話。小廝們聽見。不像體面。<span class="科">丑笑介</span>我一生只有這樁本事。不發賣人也不曉得。相公請我出來。有甚話說。<span class="科">淨</span>今日春景融和。花明柳媚。特請夫人同賞玩一番。<span class="科">丑</span>好好。院子看酒來。</p>
        
        <p class="曲"><span class="牌">榴花泣</span><span class="科">淨</span>庭闈晝永。時序正芳辰。持玉斝。展香茵。滿前花色更融人。想韶華欲破三分。<span class="夾白">聽</span>啼鵑滿林。促春歸兩兩聲相應。傍尊前且盡歡娛。恐明朝難必陰晴。</p>
        
        <p class="曲"><span class="牌">錦纏道</span><span class="科">丑</span>暖風輕蕩。遊絲飄揚。錦亭桑柘雨初晴。喜簾移日影。酒漬衣襟。楊柳邊鶯遷綠蔭。鞦韆外燕蹴紅英。<span class="科">行介</span>緩步向花陰。苔茸淺印。羅衫適體輕。一曲風光好。願年年相對眼長青。</p>
        
        <p class="白"><span class="科">淨</span>夫人。今日我們兩口兒喫酒。全沒些興頭。聞得勾欄裡有個標致小娘兒。接來奉夫人一杯酒何如。<span class="科">丑</span>這話好古怪。你這幾日想瞞着我又去嫖了。<span class="科">淨</span>下官一來守夫人的法度。二來是個大夫。怎麼去嫖。<span class="科">丑</span>我實對你說。你若到勾欄裡尋小娘兒。我也去招提寺尋和尚。<span class="科">淨</span>是下官說得沒理。院子。拿酒過來。罰我一杯。你與我送杯敬夫人。<span class="科">送介</span></p>
        
        <p class="曲"><span class="牌">凌霄竹</span>華筵送夕陰。酒如澠。坐來春色撩人興。笙歌競。落日明。餘霞映。浮生回首如馳影。能消幾度閒愁悶。追歡𢬵<a epub:type="noteref" href="#char01"><sup>註</sup></a>取玉山頹。開懷莫問金尊罄。</p>
        
        <p class="白"><span class="科">丑</span>天色晚了。院子。徹了酒。<span class="科">淨</span>夫人。晚景最好。怎麼就罷了。</p>
        
        <p class="曲"><span class="牌">漁家燈</span>看霏霏山抹微雲。更潺潺水遶孤村。棹漁歌幾點殘燈。歸牧笛一灣月影。且相偎翠袖凌風並。春去也花時難定。思省。看盈盈鬢星。須早把邯鄲夢醒。</p>
        
        <p class="曲"><span class="牌">尾聲</span>停杯問月乘餘興。赤玉闌前一樹春。願歲歲花前樂事增。</p>
        
        <p class="落詩">庭前花柳逐年新。<br />堂上笙歌入座頻。<br />萬物可人惟有酒。<br />四時佳處莫過春。</p>
        
        <h2 id=ch5 class="chapter"><span class="齣題">第五齣　瞥見</span></h2>

        <p class="曲"><span class="牌">鵲橋仙</span><span class="科">旦同小旦眾上</span>花艷新妝。柳舒媚眼。到處紅霏綠遍。<span class="科">小旦</span>朱甍畫棟繞祗園。看雲外幡風飄亂。</p>

        <p class="白">小姐。此間已是招提寺門首了。<span class="科">旦對眾介</span>你們去尋那住持老僧。叫他開了殿門。<span class="科">眾叫介丑扮老僧上</span>那個。來了。來了。度脫諸眾生。令知法如幻。眾生不異幻。了幻無眾生。<span class="科">見眾介</span>列位何來。<span class="科">眾</span>我們是季相國府中小姐。到此燒香。快把殿門開了。<span class="科">丑應介旦對眾介</span>你們且到殿外伺候。着秋英隨我進去罷。<span class="科">眾應下二旦介丑</span>這就是大士聖像。小姐請拈香。山僧去看了茶來。<span class="科">下旦作焚香拜介</span></p>
        
        <p class="曲"><span class="牌">二郎神</span>蓮臺下見飄香天花冉冉。念四大從來如夢幻。賴無邊佛力垂慈。幸免摧殘。因此上皈依釋子筵。度椿庭須登彼岸。還祝讚。<span class="夾白">弟子願母親呵。</span>把慧日常瞻。壽考綿綿。</p>
        
        <p class="白"><span class="科">小旦</span>秋英也有一炷香。祈禱一祈禱。</p>
        
        <p class="曲"><span class="牌">囀林鶯</span>旃檀寶篆籠瑞煙。齋心頂禮金仙。真成薄命空追怨。向春風枉卻韶顏。<span class="夾白">做</span>綠衣微賤。<span class="夾白"><span class="科">小旦作笑介</span>小姐。這次你也須要跪在這裡。<span class="科">旦</span>怎麼說。<span class="科">小旦</span>你自跪了聽我說。<span class="科">旦跪介小旦</span>願我小姐與秋英呵。</span>蚤成就三生夙願。<span class="夾白"><span class="科">旦笑起介</span>啐。這癡丫頭又來風了。<span class="科">小旦</span></span>仗良緣。輸誠供養。莫使誤嬋娟。</p>
        
        <p class="白"><span class="科">丑上</span>竹爐烹雀舌。花徑候魚軒。請小姐方丈告茶。<span class="科">小旦</span>小姐我們就往西廊下走轉。看看兩廊新裝的佛像去。<span class="科">丑</span>這等山僧先到方丈拱候。<span class="科">旦小旦西行生東上</span></p>
        
        <p class="曲"><span class="牌">集賢賓</span>空齋愁寂躭宴眠。芸窗懶事遺編。聽滿院松風清籟遠。把浮生暫爾偷閒。招尋僧院。<span class="夾白"><span class="科">相遇旦作驚介</span>呀秋英。那邊有人來了。我與你方丈去罷。<span class="科">小旦作笑介</span>小姐。不妨事。他有眼睛看我們。我們也有眼睛去看他。<span class="科">生作笑尾後自語介</span>還是這一位小娘子說得是。<span class="科">旦回身見生驚下生望介</span>怎麼世上有這等標致的女子。不知誰家宅眷。</span>恍疑是飛來仙媛。舒望眼。這愁情倩誰消遣。</p>
        
        <p class="白">適纔聽得說到方丈喫茶。料必就來。還站在此等他出來。再飽看一回。<span class="科">虛下旦小旦上</span>小姐。天色尚早。且再和你到殿前耍子一回。</p>
        
        <p class="曲"><span class="牌">鶯啼序</span>相攜素手方丈前。向珠林且自遊衍。趁春風柳媚花妍。芳菲滿眼驚變。<span class="夾白"><span class="科">生作遠望介旦</span>秋英。你看適纔迴廊下的那人。又在那邊窺望了。</span>怪何來無知少年。驀地裡將人流盼。<span class="夾白"><span class="科">小旦笑介</span>咦小姐。難道你怪他看你。口裡雖只如此說。心下一定思忖。道若得</span>諧繾綣。不枉了百年姻眷。</p>
        
        <p class="白"><span class="科">旦作微笑介</span>呸。這丫頭甚麼說話。</p>
        
        <p class="曲"><span class="牌">水紅花</span><span class="科">生</span>看他霞綃霧縠勝飛仙。步翩躚新妝嬌艷。纖腰束素更嫣然。並香肩瑤階踏遍。<span class="夾白"><span class="科">旦轉身介</span>秋英。我和你來了這一會。天色將晚。回去了罷。<span class="科">旦</span></span>又蚤是夕陽西轉。聽清罄出雲端。只索要離禪關也囉。</p>
        
        <p class="白"><span class="科">旦小旦將下生撞上旦作驚避遺春蕪眾上同二旦下介生</span>適間前面走的那女子。分明有顧盼之情。只恨他兩人同行。小生不敢上前通問。這也都成虛話了。自到齋中去罷。<span class="科">作行見春蕪介</span>呀。這羅帕想就是那女子遺下的。怎麼這等香得緊。敢是他有意於我。故意失墮在地。要我拾取。也未可知。但不知甚麼人家。好生想殺我也。</p>
        
        <p class="曲"><span class="牌">尾聲</span>從今惹下相思怨。<span class="夾白">待我對了佛前拜個揖。</span>望慈悲早成方便。<span class="夾白">這羅帕呵。</span>就倩你做紅絲繫足緣。</p>
        
        <p class="白">咳。不意今日出來。惹了一場風月債。怎麼是了。怎麼是了。</p>
        
        <h2 id=ch6 class="chapter"><span class="齣題">第六齣　說劍</span></h2>

        <p class="曲"><span class="牌">高陽臺</span><span class="科">外佩劍上</span>落莫驚秋。窮愁銷鬢。生涯尚爾飄泊。自笑投珠。誰憐抱璧雙刖。悠悠滿眼多紛擾。向清宵夢擾魂越。望中原幾番搔首。壯懷空熱。</p>

        <p class="白">蕭條對短褐。激烈投長纓。時人不解識。往往呼狂生。自家荊佽飛便是。布衣為俠。負氣自奇。屠狗椎埋。混跡五陵年少。吹簫扣角。空悲此日英雄。相慕一方。相怨一方。姓名何惜人輕薄。得意一言。失意一言。世事從他自陸沈。自家曾得千金寶劍一口。向年曾斬蛟江上。年來倥偬。不曾看着他。今日晝閒無事。把他來拂拭一番。有何不可。<span class="科">拂劍嘆介</span>哎。寶劍寶劍。你相隨我十餘年。我既坎坷。你又沈淪。如何是好。</p>
        
        <p class="曲"><span class="牌">高陽臺</span>十載風塵。經年巷陌。寧教意氣摧折。看匣底芙蓉。寒芒電走風掣。<span class="夾白">到如今</span>輕撇。蕭蕭永夜悲鳴也。怕龍光漸爾消滅正堪憐歌魚幸舍向人彈徹。</p>
        
        <p class="白"><span class="科">末扮劍仙上</span>十年藏一劍。霜刃未曾試。今日把贈君。為有不平事。自家劍仙便是。因見義士荊佽飛。他本蓬萊仙種。偶然寄跡人間。無心紫綬金章。有意青萍黃石。俺待欲傳伊劍術。來到此間。已是他門首了。不免逕入。<span class="科">外作看劍末撞入介外</span>你這道者。從何而來。到此何幹。<span class="科">末</span>尊官。你聽我道來。</p>
        
        <p class="曲"><span class="牌">鬭鵪鶉</span><span class="夾白">只見你光閃閃</span>手攬吳鉤。<span class="夾白">昏慘慘</span>氣冲牛斗。<span class="夾白">猛可的</span>叱咤風雲。<span class="夾白">驀地裡</span>神情抖搜。<span class="夾白">俺待將</span>龍劍相投。<span class="夾白">只索把</span>獸環頻叩。<span class="夾白"><span class="科">外</span>你敢是假此為名。遊方抄化的麼。<span class="科">末笑介</span>差了。差了。</span>休窮究。謾夷猶。<span class="夾白">俺祗為着</span>四海紛爭。<span class="夾白">只落得</span>一身奔走。</p>
        
        <p class="白"><span class="科">外</span>如今正是太平時節。你說個四海紛爭。就不識時務了。<span class="科">末</span>你道是太平時節。俺且試說與你聽者。</p>
        
        <p class="曲"><span class="牌">紫花序</span><span class="夾白">早見那</span>欃槍明夜。<span class="夾白">又見那</span>太白經天。<span class="夾白">又見那</span>魍魎號秋。<span class="夾白">因此上</span>向爐邊歐冶。<span class="夾白">早成就</span>匣裡純鉤。還愁。<span class="夾白"><span class="科">外</span>你卻愁着些什麼來。<span class="科">末</span>俺只</span>怕青萍誤落凡夫手。<span class="夾白">只索自</span>迴風舞雪。<span class="夾白">勝比那</span>傳術馳猿。<span class="夾白">恰便是</span>理解屠牛。</p>
        
        <p class="白"><span class="科">外</span>嗄。我且把個古人問你。假如行刺。似那鋤麑。你道何如。<span class="科">末</span>他劍術雖高。不諒彼己。可不枉了一死。</p>
        
        <p class="曲"><span class="牌">調笑令</span><span class="夾白">俺笑他</span>死槐陰恁拙鳩。<span class="夾白"><span class="科">外</span>說劍似莊周何如。<span class="科">末</span>俺笑他</span>三說荒唐罔趙侯。<span class="夾白"><span class="科">外</span>你道似何人纔好。<span class="科">末</span>須</span>一精神似木雞待鬭。<span class="夾白">還須解</span>弄丸機彀。<span class="夾白"><span class="科">末把劍介</span>你看這劍呵。常兀自</span>赤虹貫斗。<span class="夾白">好一似</span>白練橫秋。</p>
        
        <p class="白">俺試舞一會。你仔細看者。<span class="科">舞介</span></p>
        
        <p class="曲"><span class="牌">禿廝兒</span>披長劍風生蒯緱。恣揮霍星昏旄頭。<span class="夾白">須</span>得心應手。君知否。<span class="夾白"><span class="科">末把劍與外介</span>俺將此劍贈了你。你早</span>提三尺殛蚩尤。<span class="夾白">莫教</span>鬼哭與神愁。</p>
        
        <p class="白"><span class="科">外</span>請問高姓。何方居住。日後待俺好來相訪。<span class="科">末</span>你不必問俺姓名。你若要見俺。竟自到終南山來便了。<span class="科">閃下外</span>原來是個劍仙。來傳我劍術。</p>
        
        <p class="曲"><span class="牌">尾聲</span><span class="夾白">你看他</span>乘雲駕霧憑虛走。<span class="夾白">早把那</span>崑崙秘術來傳受。<span class="夾白">我且自</span>弢斂着奇蹤<span class="夾白">慢慢的</span>相便宜輪機偶。</p>
        
        <h2 id=ch7 class="chapter"><span class="齣題">第七齣　探遺</span></h2>

        <p class="曲"><span class="牌">疎影前</span><span class="科">生上</span>禪宮乍起。又鐘聲隱約。旛影參差。想邂逅情深。夢魂縈繫。何年得遂恩私。</p>

        <p class="白">事不關心。關心者亂。小生昨日遇着的那女子。原來就是那東鄰季相國小姐。一時瞥見。頗有盼睞之情。其時爭奈耳目眾多。只得佯為卻避。豈料天緣輻輳。那小姐遺下一方羅帕。被我拾了。想他今日一定着人來尋。不免就還他去。或者因此得遂私情。也未可知。你看日已三竿。且到佛殿前探望一回何如。</p>
        
        <p class="曲"><span class="牌">普天樂</span>悵臨春把玉貌成追憶。多應是千里曾相遇。下閒階欲步踟躕。望侯門深鎖嬌姿。<span class="夾白">咳。小姐小姐。非是我宋玉敢這等妄想。誰教你</span>寄春情把秋波偷遞。料佳人此際。定成心許。<span class="夾白">想起來小姐縱有此情。他還有母親在堂。怎由得他。</span>怕奇花點綴璚枝。逐東風飄揚無主。笑翩翻舞蝶。空自追隨。</p>
        
        <p class="白"><span class="科">小旦上生望介</span>遠遠望見個人來。好似昨日那女使。多分是來尋這羅帕了。且閃過一邊。聽他說些甚麼。<span class="科">虛下小旦</span></p>
        
        <p class="曲"><span class="牌">疎影後</span>匆匆纔離朱門裡。早來到祗林佛地。<span class="科">俯身尋介</span>看蒼蘚盈階。殘英滿砌。尋蹤問跡憑誰。</p>
        
        <p class="白">小姐對我說。分明脫在西廊下。怎麼不見。多分被人拾去了。<span class="科">望介</span>那邊一個人來了。且把扇兒遮了過去。<span class="科">作遮臉行生上遇介小旦背介</span>呀。這人就是昨日與小姐撞着的。<span class="科">生</span>小娘子。宋玉拜揖。<span class="科">小旦作答禮介</span>相公失瞻了。<span class="科">生</span>敢問小娘子。莫非是季府中女郎麼。<span class="科">小旦</span>正是。<span class="科">生</span>小娘子昨日是兩位同來。今日為何一人到此。<span class="科">小旦</span>賤妾就是季府女使秋英。昨日同來的就是我家清吳小姐。因到此燒香。調下了一件東西。以此着我來尋。<span class="科">生</span>不知小姐為甚緣故。調下的是甚麼寶物。<span class="科">小旦</span>相公。你聽我說。</p>
        
        <p class="曲"><span class="牌">太師引</span>趁春風蘭若曾隨喜。遇書生倉皇趨避。<span class="夾白"><span class="科">生</span>嗄。小娘子不認得了。昨日就是小生。敢是一時唐突。小姐和小娘子一定惱我了。<span class="科">小旦笑介</span>好掗賣。誰來惱着你。只可惜那春蕪呵。</span>翻做了湘皋遺佩。那些個赤水還珠。到如今追尋無計。只踏遍芳草萋萋。<span class="夾白">既尋不着。且自回去。小姐一定等我哩。</span>料香閨盈盈望迷。怎知做滿船空載月明歸。</p>
        
        <p class="白"><span class="科">作欲下介</span>咳。可惜不知甚麼人拾了去。<span class="科">生</span>小娘子轉來。</p>
        
        <p class="曲"><span class="牌">劉潑帽</span>娘行不用多匆遽。料輕綃不遠東西。<span class="夾白"><span class="科">作拂袖介小旦</span>好古怪。這分明是我小姐身上那春蕪的香氣。<span class="科">生笑介</span>可知我與你小姐臭味相同哩。</span>看餘香遍染春衫袂。<span class="夾白"><span class="科">作半露春蕪介</span>看這香羅。其實可愛。</span>須好護持。敢使他輕遺墜。</p>
        
        <p class="白">羅帕到拾得一方。不知是你家小姐的麼。<span class="科">小旦見介</span>正是。元來你拾了。就該還我纔是。怎麼到藏過了。<span class="科">生笑介</span>若是就送還的時節。小娘子竟去了。小生怎能彀得與小娘子親近這一會。<span class="科">小旦笑介</span>這些秀才家。專會弄人。<span class="科">背介</span></p>
        
        <p class="曲"><span class="牌">前腔</span>看他翩翩玉貌多閒麗。向春閨夢遶魂迷。想憐香惜玉應閒事。<span class="夾白"><span class="科">生</span>可見小娘子是小生知心的人哩。<span class="科">小旦</span>宋相公。好</span>說與伊。妄想成何濟。</p>
        
        <p class="白">這次好還了我麼。<span class="科">生</span>春蕪是小姐的。我自親手交與小姐。也不枉了我這段慇勤。<span class="科">小旦</span>這個到不勞得。我拿去說你的意思便了。<span class="科">生</span>若是小娘子肯如此見憐。我宋玉感激無地。<span class="科">揖介小旦</span>到好笑。有這等一個涎臉。<span class="科">生還春蕪介</span></p>
        
        <p class="曲"><span class="牌">尾聲</span>香羅付與卿卿去。<span class="夾白">小生還有一句話兒。</span>若得做紅絲相繫。願把纏頭報取伊。</p>
        
        <p class="白">與我多多致意你小姐。<br />正是</p>
        
        <p class="落詩"><span class="科">小旦</span>絞綃失卻暗驚心。<br />感取書生意氣深。<br /><span class="科">生</span>着意栽花花不活。<br />無心插柳柳成陰。</p>
        
        <p class="白"><span class="科">生笑介</span>這事多分要成了。<span class="科">小旦笑介</span>這也難道。</p>
        
        <h2 id=ch8 class="chapter"><span class="齣題">第八齣　閨語</span></h2>

        <p class="曲"><span class="牌">風入松慢</span><span class="科">旦上</span>閒庭日暖正春明。柳外啼鶯。妝樓睡起慵臨鏡。春衫半污脂痕。無那桃花漫眼。看花似不勝情。</p>

        <p class="白">奴家昨日與秋英到招提寺中燒香。行至西廊。偶遇着一個秀才。那時慌忙迴避。不意將春蕪手帕一時遺失。我想佩服在身。懷袖氤氳。時存薌澤。一旦失了。豈不可惜。況近來真誠的少。薄倖的多。天幸誠實的得了。不過說我一時無心遺墜。倘那浮薄之徒所得。他定向人前造語生情。指為口實。豈不玷污了我。如今着秋英潛往那廂尋覓。怎的去了半晌。還不見來。不免向庭前等他一回。</p>
        
        <p class="曲"><span class="牌">大聖樂</span>遶雕欄花塢冥冥。滿地蘼蕪襯落英。香閨人去無憑準。凝望眼。動銷魂。<span class="夾白">俺這裡</span>少原自抱忘簪恨。<span class="夾白">怕他做</span>知子相投雜佩情。漫啟重門望也。空教人幾番立遍花陰。</p>
        
        <p class="曲"><span class="牌">不是路</span><span class="科">小旦上</span>蓮步輕盈。院宇沈沈。戶半扃。穿芳徑。<span class="夾白"><span class="科">窺介</span>呀。小姐又早在此等了。</span>你看他含顰無語自憐情。<span class="夾白"><span class="科">旦</span>秋英。你回了。春蕪可曾有了麼。</span>問卿卿。多應是飄蓬斷梗渾無定。<span class="夾白"><span class="科">小旦</span>小姐。你且</span>莫夷猶。聽訴因。自喜多僥倖。<span class="科">出春蕪介</span>看珠迴合浦還重並。更得一枝梅信。<span class="科">旦</span>有甚一枝梅信。</p>
        
        <p class="白"><span class="科">小旦</span>你道是那個拾了。<span class="科">旦</span>是那個。<span class="科">小旦</span>就是昨日在西廊遇着的那秀才。<span class="科">旦</span>既是他拾了。你與他素不相識。怎麼去與他討得來。<span class="科">小旦</span>你聽我說。</p>
        
        <p class="曲"><span class="牌">解三酲</span>離侯門忙投佛境。向迴廊悄地偷尋。<span class="夾白">我正在那裡東尋西覓。他</span>到跟前驀地來詢問。<span class="夾白">我</span>因此上訴與衷情。<span class="夾白">他聽得了。就向袖兒裡取出這春蕪來。道羅帕到拾得一方在此。不知是你家小姐的。我見了說正是。他說既是小姐的。小生親自送還小姐。我說這個到不敢動勞。待我自拿去還小姐。說你的意思便了。</span>他聞言不覺相依允。料不是無情陌路人。<span class="夾白"><span class="科">旦笑介</span>這癡丫頭。你怎麼就見他是有情的。<span class="科">小旦</span></span>他還相倩。<span class="夾白"><span class="科">旦</span>倩你做甚麼。<span class="科">小旦</span>他說對你家小姐說。春蕪便還了。只有一句話兒。</span>權把做紅絲繫足。願結姻盟。</p>
        
        <p class="白"><span class="科">旦微笑介</span>啐。這丫頭又來說癡話了。我且問你。那秀才姓甚名誰。那裡居住。<span class="科">小旦</span>小姐。你說是那個。就是西鄰的宋秀才。<span class="科">旦</span>元來就是他。我一向聞得他呵。</p>
        
        <p class="曲"><span class="牌">前腔</span>那書生才高鄢郢。更翩翩逸志凌雲。<span class="夾白">他</span>傾心屬意憐閨閫。<span class="夾白">我</span>自合謝伊情。<span class="夾白">秋英。世上有這等忠厚的人。我要你去謝他一謝。</span>你好將雁帛傳芳信。<span class="夾白">我</span>自向鴛帷候報音。伊將命。須索要言詞婉順。禮意殷勤。</p>
        
        <p class="白"><span class="科">小旦</span>小姐。今日晚了。明日去罷。<span class="科">旦</span>使得。</p>
        
        <p class="曲"><span class="牌">尾聲</span><span class="夾白"><span class="科">小旦</span>明日</span>向招提潛投奔。<span class="夾白"><span class="科">旦</span>正是有句緊要說話。幾乎忘了。你教他</span>還將唇舌守如瓶。莫向人前作浪聞。</p>
        
        <p class="落詩">暗傳消息到禪房。<br />報李投璚意怎忘。<br />從此恩情應美滿。<br />願祈地久與天長。</p>
        
        <h2 id=ch9 class="chapter"><span class="齣題">第九齣　慶壽</span></h2>

        <p class="曲"><span class="牌">普天樂</span><span class="科">小生扮楚襄王引眾上</span>鬻熊創業開鄢郢。百二河山雄鎮。狎主齊盟。維城周室。一統天王明聖。春秋鼎盛。喜孜孜補袞。躋躋臣鄰。樂奏南薰。尊傾北斗宴昇平。</p>

        <p class="白">憑陵霸業振西偏。文武勤勞奕世傳。賜祚自矜承寵錫。分封端不愧承宣。寡人楚襄王橫是也。職叨民社之司。都建荊蠻之地。分茅胙土。賴周天子寵綏。右拂左縈。憑項莊王餘烈。礪方城。帶漢水。久稱六百雄圖。車千乘。粟十年。素號富強大國。踐祚以來。幸臣竊政。信莊辛之論。肅清城社。連衡而後。嬴秦肆虐。聞楚人之射。踴躍中原。今日春融日暖。柳媚花明。正逢寡人初度之日。百官到來稱賀。不免上殿。</p>
        
        <p class="曲"><span class="牌">遶地遊</span><span class="科">淨扮登徒履上</span>銀虯曉箭。閣道煙花轉。<span class="科">外扮唐勒</span>集夔龍鳳池春暖。<span class="科">末扮景差</span>袖拂爐煙。身依閬苑。<span class="科">合</span>排閶闔雲瞻九天。</p>
        
        <p class="白"><span class="科">淨外末同進介</span>主公。臣登徒履臣唐勒臣景差朝見。<span class="科">小生</span>諸大夫少禮。<span class="科">眾介</span>臣等啟主公。今日恭逢聖誕。且春日晴和。烽邊息警。臣等敬陳瑤島之觴。竊效華封之頌。<span class="科">小生</span>看酒過來。</p>
        
        <p class="曲"><span class="牌">玉芙蓉</span><span class="夾白"><span class="科">淨</span>臣登徒履進酒。</span>神樞繞殿明。華渚飛虹影。看桃華斂實。椿樹含榮。攜將銅狄千春頌。並取瑤函十賚文。<span class="科">合</span>胥歡慶。比華封祝聖儘輸忠。把傾葵赤膽佐承明。</p>
        
        <p class="曲"><span class="牌">前腔</span><span class="夾白"><span class="科">外</span>臣唐勒進酒。</span>喬松蔭玉宸。介母臨僊境。願籌添海屋。算躋岡陵。筵開黼帳杯前壽。座列香奩勝裡人。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">末</span>臣景差進酒。</span>祥雲接鳳城。仙仗瞻龍袞。會箕疇斂福。軒筴長春。霓裳競度飛仙曲。露掌齊稱上壽觥。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">小生</span>寡人回敬諸大夫一杯。</span>絃歌萬戶清。伯業千秋盛。捧璚卮更進。玉珮和鳴。香飄寶殿春風轉。花覆彤庭淑景新。<span class="科">合前</span></p>
        
        <p class="落詩">宮殿參差列九重。<br />祥雲瑞氣捧階濃。<br />微臣欲獻唐堯壽。<br />遙指南山對袞龍。</p>
        
        <h2 id=ch10 class="chapter"><span class="齣題">第十齣　言謝</span></h2>

        <p class="曲"><span class="牌">紫蘇丸</span><span class="科">生上</span>竹林啼鳥春將半。掩空齋向誰為伴。侯門如海思空懸。愁絕魚和雁。</p>

        <p class="白">暖日蕩遊絲。春愁不自持。夢中不識路。何以慰相思。小生自見那季小姐之後。十分思念。好生悶逼。昨日因秋英尋討春蕪。已曾送去還他。就托他將我心事傳與小姐。不見個信息來到。未知天緣若何。我想那小姐。生長侯門相府。他但知繡幕璚樓。怎肯顧蓽門圭竇。多管將我這情思奚落了。也未可知。今日喜得天氣晴和。且到階前散步一回。<span class="科">作行介</span>呀。你看蝸涎滿徑。鳥跡盈階。禪房竹院。懶尋僧話須臾。雪案蓬窗。倦對聖賢探討。好生淒楚人也。</p>
        
        <p class="曲"><span class="牌">金索掛梧桐</span><span class="夾白">看</span>閒階草色鮮。曲徑花叢亂。鎮日懨懨。底事尋思遍。<span class="夾白">怕</span>今生緣分慳。憶嬋娟。料斟酌天寒有若個憐。<span class="夾白">多應是</span>落花有意相留戀。<span class="夾白">難道是</span>流水無情自枉然。還追念。幾將清夢共纏綿。恨悠悠隔斷仙源。心折仙源。盼不見桃花面。</p>
        
        <p class="白"><span class="科">小旦上</span>風弄鳥聲碎。日高花影重。欲傳湘女意。竟覓梵王宮。俺小姐因那宋秀才還了春蕪。着我到招提寺謝他。來到此間已是。<span class="科">作相遇生驚喜揖介</span>呀。秋英姐。甚麼好風吹得你來請到書房中待茶。<span class="科">小旦</span>如此恰好。<span class="科">生小旦行介</span>竹徑通幽處。禪房花木深。<span class="科">生</span>此間已是。敢問秋英姐。今日到此。不知還是小姐的意思呢。還是秋英姐思念小生。到來相訪。<span class="科">小旦笑介</span>呸。我與你有甚相干。來念着你。這是我家小姐感你前日還了春蕪。特着我來謝你。<span class="科">生</span>元來是小姐恩情憐念。<span class="科">作笑揖介</span>小生就要謝恩了。但不知還有甚麼說話麼。<span class="科">小旦</span>小姐說那春蕪呵。</p>
        
        <p class="曲"><span class="牌">東甌令</span><span class="夾白">只是</span>金甌墜。已茫然。不料天台有信傳。延平寶劍重相見。謝得伊憐念。<span class="夾白"><span class="科">生</span>正是。小姐遺下。恰好小生拾着。真是有緣千里能相會。<span class="科">小旦</span>這也難說。俺小姐呵。</span>他奇花莫作等閒看。<span class="夾白">你</span>謾說有天緣。</p>
        
        <p class="白"><span class="科">生</span>秋英姐。你怎麼把這話兒來說遠了。你還不知小生的心事哩。</p>
        
        <p class="曲"><span class="牌">前腔</span>情脈脈。意懸懸。<span class="夾白">教我</span>屈指風前倍黯然。香蕪拾取因非淺。幾度春情亂。終朝回首路漫漫。相望眼將穿。</p>
        
        <p class="白">秋英姐。小生前日托你在小姐跟前說小生意思。不知小姐怎麼說。<span class="科">小旦</span>俺小姐呵。</p>
        
        <p class="曲"><span class="牌">三換頭</span><span class="夾白">他</span>憐才意堅。偷香情淺。任蘭閨寂寞。花慵柳眠。<span class="夾白">小姐到說得好哩。</span>道你是金華時彥。<span class="夾白">又道</span>姮娥愛少年。<span class="夾白"><span class="科">生</span>小姐既是這等錯愛小生。來看小生一看何如。<span class="科">小旦</span>他</span>欲見凌雲客。還愁多露難。情意殷勤。特遣青鸞雲外傳。</p>
        
        <p class="白"><span class="科">生</span>小生正在此間愁悶無聊。幸得秋英姐來報了這個喜信。十分悶懷。解了九分。還有一分不曾解。<span class="科">小旦</span>這是怎麼說。<span class="科">生作摟小旦介</span>這一分是不曾得蒙秋英姐見愛。故此不解。<span class="科">小旦</span>不要這等厭人。想小姐望久了。我要回去。<span class="科">生</span>小生還有幾句話兒要說哩。<span class="科">小旦</span>有甚麼話就說與我知道。</p>
        
        <p class="曲"><span class="牌">前腔</span><span class="科">生</span>形孤影單。夢搖魂斷。只道三生分淺。誰道一時留戀。這其間喜得你佳人竟垂清盼。<span class="夾白">我</span>結草須無地。<span class="夾白">怕</span>牽絲未有緣。目斷深閨。<span class="夾白">想</span>一段相思兩地牽。</p>
        
        <p class="白">秋英姐。你與我拜上小姐。若是得便。還要會小姐一面。有許多心事。要親對小姐講哩。<span class="科">小旦</span>曉得。</p>
        
        <p class="曲"><span class="牌">尾聲</span><span class="科">生</span>去難留情無限。幽懷密意仗伊傳。<span class="夾白"><span class="科">小旦</span>正是。我到忘了。小姐教對你說。</span>鸚鵡前頭莫浪言。</p>
        
        <p class="白"><span class="科">生</span>這個一定的。秋英姐。若有佳音。千萬來回。報小生一聲兒。<span class="科">小旦應下</span></p>
        
        <h2 id=ch11 class="chapter"><span class="齣題">第十一齣　搆釁</span></h2>

        <p class="曲"><span class="牌">阮郎歸</span><span class="科">淨上</span>小窗春暖日遲遲。無端有所思。名園深處且私窺。鶯期知甚時。</p>

        <p class="白">有意種花花不活。無心插柳柳成陰。登徒子為何道此兩句。東鄰季小姐。姮娥月貌。西子花容。下官十分在意。要見他一見。也不能夠。近來聽得說到與那西鄰宋秀才有些緣故。不匡這塊好羊肉。到落在狗口裡。仔細思量。不要說我是個大夫。他是秀才。比我不過。就是他那幾句歪文字。季小姐也用他不着。小姐用的是綾羅綺繡。我有綾羅綺繡。小姐用的是玩好奇珍。我有玩好奇珍。況且桃來李答。一定也不折本。只是無緣。不曾覿面。如何是好。且喜庭幃日暖。花柳爭妍。季小姐或者到園中看花。也未可知。若得遇着他。待我飽看一回。不然尋着他使女秋英。也好買囑他通個消息。慢慢的日親日近。那小姐水性婦人。自然喜我了。正是欲圖生快活。須下死工夫。<span class="科">虛下小旦上</span></p>
        
        <p class="曲"><span class="牌">駐馬摘櫻桃</span>花事依稀。試問春歸第幾枝。<span class="夾白">想</span>畫橋煙水。錦瑟銀笙。翠袖璚卮。<span class="夾白">咳。做我這樣人呵。</span>誰憐閨閣閉嬌姿。空將羅綬封愁淚。<span class="科">打鶯介</span>打起鶯兒。<span class="夾白">怕他</span>解說香閨幽思。</p>
        
        <p class="白"><span class="科">淨上窺介小旦</span>小姐着我來園裡摘花兒。來到這裡已是。呀。誰在外面。<span class="科">開門見介</span>我且問你。你是甚麼人。這等不知事體。輒敢走到這裡。<span class="科">淨</span>我們看耍子兒的。<span class="科">小旦</span></p>
        
        <p class="曲"><span class="牌">四邊靜</span><span class="夾白">俺是</span>侯家庭院重門閉。何人敢唐突。<span class="夾白">莫</span>不是岐路覓亡羊。桃源問歸計。<span class="夾白"><span class="科">淨諢小旦背介</span>看他</span>言詞沒緒。藏頭露尾。<span class="夾白">敢是</span>平樂浪無知。胸中有奸計。</p>
        
        <p class="白"><span class="科">淨</span>姐姐。敢是秋英姐麼。<span class="科">小旦</span>我便是。你問他怎麼。<span class="科">淨</span>實不敢相瞞姐姐說。下官就是西鄰登徒子。聞得宅上有位小姐呵。</p>
        
        <p class="曲"><span class="牌">前腔</span>羞花閉月真嬌媚。無緣共親密。<span class="夾白">如今下官欲勞姐姐到小姐面前。代言一聲。說下官思想小姐。魂都想沒了。你若</span>與我寄相思。今生敢忘德。<span class="夾白">自古道禮下於人。必有所求。姐姐。我就跪在這裡。沒奈何</span>潛來花底。躬身拜啟。望你做蜂媒。<span class="夾白">向</span>花間遞消息。<span class="科">小旦</span></p>
        
        <p class="白">阿也。好不識時務。俺這裡潭潭相府。誰敢在此胡言。況我家小姐。聰明伶俐。月貌花容。看你三分不像人。七分不像鬼。要想我家小姐。正是那癩蝦蟆思量天鵝肉喫。</p>
        
        <p class="曲"><span class="牌">剗鍬兒</span>娘行心性多聰慧。傾城玉貌世應稀。<span class="夾白"><span class="科">淨</span>你家小姐雖然標致。<span class="科">搖擺介</span>看我也配得他過。<span class="科">小旦</span>呸。好貨。虧你不識羞。</span>怪伊家太無禮。把相門謾欺。<span class="夾白"><span class="科">淨揖介</span>我的姐姐。你便與我做個方便。<span class="科">小旦</span></span>你無知小輩。胡言亂語。休在人前乞憐搖尾。</p>
        
        <p class="白"><span class="科">淨怒介</span>這丫頭怎麼罵我搖尾乞憐。終不成我是狗。<span class="科">小旦</span>我且問你。俺小姐是相國之女。你就敢來輕覷他。<span class="科">淨</span>你家雖是相國家風。我又不是朝廷的官。強似去尋那宋家的窮秀才。<span class="科">小旦</span>甚麼宋秀才。你且說來。</p>
        
        <p class="曲"><span class="牌">前腔</span><span class="科">淨</span>我家聲赫赫多榮貴。定強如尷尬那窮儒。<span class="夾白"><span class="科">小旦</span>可惜沒有此事。就有了怕你怎麼了。<span class="科">淨</span>你說不怕我。我就去許他</span>深閨寄聲息。窬牆暗窺。<span class="夾白"><span class="科">小旦</span>就是我小姐看他。干得你甚事。要你喫這等寡醋。好沒廉恥。<span class="科">淨</span>怎麼就罵我無恥。</span>尋思就裡。令人怒起。只教你禍在蕭牆。風波倏起。</p>
        
        <p class="白"><span class="科">小旦</span>啐。我不與你這小人對嘴。且進去。正是閉門不管窗前月。分付梅花自主張。<span class="科">下淨</span>這腌臢潑濺。我不指望他與我成事。反忍了他一場氣。眉頭一蹙。計上心來。他既然與那宋玉私通。早晚必定是他走腳通風。著宋玉進去。我這裡鄰近有個人。叫做王小四。此人雖是個無賴的光棍。到有些膽勇氣力。不免將些銀子與他。央他夜夜往季府後門帶領我家小廝們四下巡邏。倘若拿着宋玉。事兒發作。季老夫人得知。一定賣那潑賤到隔江過海去。不然也打他幾十下。消了我這惡氣。正是明鎗容易躲。暗箭最難防。</p>
        
        <h2 id=ch12 class="chapter"><span class="齣題">第十二齣　邂逅</span></h2>

        <p class="曲"><span class="牌">珍珠簾</span><span class="科">旦上</span>朱樓日上人初起。憑欄處。不分漫人愁緒。<span class="科">小旦</span>紅袖共隈依。問誰嬌媚。</p>

        <p class="誦"><span class="牌">訴衷情</span>寶鴨香消簾半捲。夢初醒。天氣好。花事又凋零。<span class="科">小旦</span>何處小鶯聲。輕輕繡幕暗生塵。負春情。</p>
        
        <p class="白"><span class="科">旦</span>秋英。我今日身子困倦。睡起得遲了些。不知甚麼時候了。<span class="科">小旦</span>小姐。是日午光景了。<span class="科">旦</span>我睡起無聊。且和你到後花園樓上耍子一回去。<span class="科">小旦</span>小姐。正是。有這等一樁好笑的事。早上我到園裡摘花兒。西鄰的登徒大夫。在門外窺望。我問他你是何人。他說要見小姐一面。又有許多胡言亂語。被我搶白一場去了。<span class="科">旦</span>這等我們不要去罷。<span class="科">小旦</span>小姐。他如今一去定不來了。<span class="科">旦</span>也說得是。脈脈心情祇自憐。<span class="科">小旦</span>妝成束素更嫣然。<span class="科">旦</span>年年來到梨花下。<span class="科">小旦</span>瘦不勝衣怯杜鵑。<span class="科">作登樓介旦</span>秋英。你看。記得春初時節。如今又是暮春了。</p>
        
        <p class="曲"><span class="牌">梧桐樹</span><span class="夾白">看</span>殘英綴舊枝。弱柳摶輕絮。人面桃花幾度空相對。盈盈閨思迷。寂寂重門閉。暮草斜陽。漸覺春無主。把閒愁盡付東流去。</p>
        
        <p class="白">秋英。我且問你。你可曉得。牆外這條小路。是那裡去的。<span class="科">小旦</span>你不認得這條路。若打從東南上去。通着那前街官道。若從西北上去。正是那招提寺的路。<span class="科">旦</span>秋英。你說起招提寺。我想起前日那春蕪的緣故。如今又成畫餅了。<span class="科">小旦</span>小姐。豈不聞一飲一酌。莫非前定。況這婚姻事。是百年緣分。怎麼就看得這等容易。</p>
        
        <p class="曲"><span class="牌">前腔</span><span class="夾白">你</span>難將月下期。償卻花間意。繡枕文衾各自躭憔悴。看你香消翠鳳衣。帶緩黃金縷。想淡月殘燈。密雨紗窗寂。都憑好夢尋鴛侶。<span class="科">二旦作望生上小旦</span></p>
        
        <p class="白">呀小姐。你看來的到像宋秀才模樣。待他走來。我們仔細看真。是也不是。</p>
        
        <p class="曲"><span class="牌">浣溪沙</span><span class="科">生</span>日易西春難住。趁東風且自徘徊。<span class="夾白"><span class="科">作望介</span>呀。你看那花園中樓上的。好像小姐和秋英一般。待我走向前去。<span class="科">又作望介</span>嗄。果然是。且喜園門又開在此。</span>只見支頤漫想情千縷。怎能彀握手追歡話片時。<span class="夾白"><span class="科">旦</span>秋英。想他見你我在此。故意走來走去。<span class="科">生作聽介</span></span>還堪取。只聽得雕欄畔一聲嬌語。頓教人不禁魂迷。</p>
        
        <p class="白"><span class="科">小旦</span>小姐。我且和你走下去。看他怎的。<span class="科">二旦作下樓介</span></p>
        
        <p class="曲"><span class="牌">前腔</span>笑書生空留意。漫尋春步入花谿。<span class="夾白"><span class="科">生作望介</span>兩個下樓來了。待我闖將入去。<span class="科">旦</span></span>我倉忙欲避渾無計。<span class="夾白"><span class="科">小旦</span>小姐。你</span>邂逅相逢似有期。<span class="夾白">小姐。你看他竟不走動。待我去。看他怎麼說。<span class="科">作近前遇生介</span>呀。宋相公。請問到此貴幹。<span class="科">生</span>小生因心事無聊。偶爾閒步到此。不期幸遇小姐在前。小生欲求一見。<span class="科">小旦作笑介</span>一個小姐。就是這等容易見得的。</span>你空浪語。<span class="夾白">他是</span>松筠操<span class="夾白">似</span>蕙蘭質。休猜做敗葉殘枝。</p>
        
        <p class="白"><span class="科">生</span>小生只要謝謝小姐難道敢有甚麼別意。<span class="科">小旦笑介</span>既是這等。我對小姐說。不知小姐肯也不肯。你且未要過來。<span class="科">生</span>曉得。<span class="科">小旦與旦介</span>小姐。那宋秀才要見你謝一謝。你肯見他麼。<span class="科">旦作低笑</span>秋英。我與他從來非親非故。怎麼就好相見。<span class="科">小旦</span>小姐。常言道遠親不如近鄰。他是我們鄰舍。就見也何妨。待我接他過來。<span class="科">笑對生介</span>你今日不知甚麼造化。小姐容你相見。快請過去。<span class="科">生作喜容整衣見介</span>小姐拜揖。<span class="科">旦</span>秀才萬福。<span class="科">小旦</span>小姐。我去那邊看看。恐有人來不便。<span class="科">旦</span>去去就來。<span class="科">小旦應下旦</span>秀才。奴家前日一時不檢。失下春蕪。那時若非秀才高誼。誰肯相還。曾着秋英寄謝。至今感激無地。<span class="科">生</span>小生自那日瞥見芳容。自謂此生萬幸。不意又因春蕪一事。又蒙小姐錯愛。曾對秋英姐有言。願把春蕪權為紅絲繫足。不知小姐尊意若何。<span class="科">旦作微笑不語介生</span>小姐。怎麼不回報小生。敢是說小姐是相府佳人。小生是蓬樞賤質。仰扳不起麼。<span class="科">旦</span>秀才美意。我豈不時時在念。只是此事不是女孩兒家好啟口的。秀才。你不信時。就把前日春蕪贈你。當為日後表證。<span class="科">出春蕪介生揖受介</span>多謝小姐。</p>
        
        <p class="曲"><span class="牌">秋夜月</span>一霎時。謝得你輸情意。相逢不是曾相識。傾心便許諧姻契。料佳人意美。怕書生數奇。</p>
        
        <p class="曲"><span class="牌">前腔</span><span class="夾白"><span class="科">旦</span>你</span>休見疑。料天緣曾相契。恩情定不成虛費。看盟言共守應難易。暫參商別離。算雙星有期。</p>
        
        <p class="曲"><span class="牌">尾聲</span><span class="科">小旦上</span>聽花前絮語情無已。<span class="夾白">你兩人好大膽。</span>竟忘卻隔牆有耳。要覓愛追歡還須待後期。</p>
        
        <p class="白">相公。你快出去。裡面有人來了。<span class="科">生</span>這等小生去了。<span class="科">旦</span>秀才正是。還有句話。早間秋英摘花兒。遇着那登徒大夫在此。胡言亂語。被他搶白一場去了。他定記恨在心。日後倘秀才來時。須要謹慎些。<span class="科">生</span>曉得了。<span class="科">二旦</span>正是情到不堪回首處。一齊分付與東風。<span class="科">小旦作關門進介生弔場</span>咳。小姐小姐。我宋玉正為你心事無聊。不意今日幸得見你。但你不許我這話也罷。如今教我怎生消遣。</p>
        
        <p class="曲"><span class="牌">犯尾序</span>情思正茫茫。邂逅紅妝。花下偷傍。片語憐情。<span class="夾白">這</span>芳盟怎忘。追想。<span class="夾白">他</span>定不做言兒虛誑。翻惹得我心兒悒怏。<span class="夾白">想起來。小姐雖是真心。我如今是甚麼光景。</span>還思憶。我是孤禽鎩羽。怎敢望鸞凰。</p>
        
        <h2 id=ch13 class="chapter"><span class="齣題">第十三齣　定計</span></h2>

        <p class="曲"><span class="牌">字雙雙</span><span class="科">丑扮王小四上</span>我每無恥又無知。放肆。不怕府縣與三司。惹事。打拳賭力我為師。把勢。有人問咱姓名時。王四。</p>

        <p class="白">自家不是別人。卻是楚國中一個潑皮破落戶光棍王小四的便是。並無計策資身。只有掇賺度日。哄人說話。真如錦上添花。拐人錢財。好似瓮中捉鱉。賭博是我衣食飯碗。偷盜是我祖代家風。況兼生來有力。名號千斤。因此只在市井胡行。不怕官司告訐。<span class="科">嘆介</span>咳。只是命運低微。人情薄惡。覓利如大海撈針。攬禍似乾柴引火。這幾日賭輸了。正在家悶坐。不知我這裡登徒大夫。為着甚麼。早間着人來尋我。我想那個人。雖然是一個大夫。到常在風月行中走動的。或者他曉得我也是個中人。要尋我去幫閒。也未可知。若得如此就好。口裡嗒嗒。腰裡撒撒。是一樁好生意來了。說話中間。已到他門首。有人在此麼。<span class="科">末扮院子上</span>侯門深似海。不許外人敲。是那個。<span class="科">丑諢介</span>王四爺拜你老爺。<span class="科">末見介</span>呸。我只道那個王四爺。元來就是王小四。嗄。是了。早間聽得老爺說。有甚麼說話分付你。想是來叫你麼。<span class="科">丑</span>正是。<span class="科">末</span>這等。待我稟過老爺。你進來。老爺有請。<span class="科">淨上</span></p>
        
        <p class="曲"><span class="牌">哭岐㜑</span>相思難捱。何時歡愛。書生可怪。搶人買賣。如今事體有安排。只教他臨期不遇空追悔。</p>
        
        <p class="白"><span class="科">末</span>稟老爺。王小四在外面。<span class="科">淨</span>快着他進來。<span class="科">丑見介</span>王小四磕爺頭。<span class="科">淨扶介</span>鄉里鄉間。怎麼行這個禮。請起作揖。<span class="科">對揖介</span>院子。再看個座兒來。你自迴避。<span class="科">末應下淨遜丑坐丑作不敢介淨</span>王四兄。我一向曉得你是個能事的人。如今一件事求着你。你再不要推阻。<span class="科">丑</span>不知老爺要我做甚麼事。<span class="科">淨</span>你猜。<span class="科">丑</span>嗄。敢是要尋我去嫖。<span class="科">淨</span>若論這嫖行裡行徑。雖不是甚麼撒漫使錢的子弟。那些窮孝順。虛幫襯。假小心。極會得。<span class="科">丑</span>這等敢是要去賭。<span class="科">淨</span>若說這賭。我雖不是樗蒲百萬的好漢。那骰子鋪牌打馬釣角。極是長技。<span class="科">丑</span>這等敢是要學幫閒。<span class="科">淨</span>若說那閒中一節。我的頭極尖。嘴極長。<span class="科">丑</span>頭尖嘴長。怎麼是閒中。<span class="科">淨諢笑介</span>頭尖會鑽刺。嘴長會呵脟。況且我又文理粗通。那歪扯詩文。也來得兩句。以此不但城中幾家士大夫。都是我走動。那吳下有兩家大家。也用着我。<span class="科">丑</span>這等說將起來。我懂了。敢是老爺要去做些不公不法的事。<span class="科">淨拍手大笑介</span>是了。是了。<span class="科">丑</span>只不知老爺要做甚麼勾當。<span class="科">淨</span>你不曉得。我這裡鄰居季相國之女清吳小姐。十分標致。我一向看上他。不知怎麼到被我這裡東鄰宋秀才括上了。前日聞得他每日在後花園耍子。走去要偷看他一看。不意撞着那秋英丫頭。不由分說。一頓噪罵。以此心下十分氣他不過。我想起來。他既與宋玉私通。畢竟是那丫頭做腳。我如今欲勞你每夜黃昏時候。帶領我府裡幾個小廝。前往季府花園。四面巡邏。倘遇宋玉。那時拿住。也出得幾口氣。今日先奉開手銀五兩。日後成事。重重謝你。我決不失信的。<span class="科">丑</span>若說季府。我最熟。裡邊我也常走。只是一件。倘日後把宋玉打斷了。老爺與季小姐好了時節。難道我是替買看喫的。我只讓老爺嘗了頭套湯。等我也括個粥碗罷。<span class="科">淨</span>這個不通。我就要喫醋了。<span class="科">丑</span>老爺且不要忙。鵝子石塞牀腳。未穩哩。<span class="科">淨</span>你休取笑。聽我說來。</p>
        
        <p class="曲"><span class="牌">玉山頹</span><span class="夾白">為</span>冤家孼債。好姻緣未曾得諧。眼中釘無計消除。心上人有緣難會。<span class="夾白">你向</span>東牆相待。使他們難逃機械。縱有佳期在。<span class="夾白">要</span>兩分開。這回方得稱心懷。</p>
        
        <p class="曲"><span class="牌">前腔</span><span class="科">丑</span>恩官看待。念我是個區區賤胎。要折他此日鸞儔。須仗我平生蜂蠆。將他佈擺。方報得你深恩似海。不敢相躭捱。到長街。<span class="夾白">教他</span>今宵難免這場災。</p>
        
        <p class="落詩"><span class="科">淨</span>急去莫稽遲。<br />潛蹤休露跡。<br /><span class="科">丑</span>眼望旌捷旗。<br />耳聽好消息。</p>
        
        <h2 id=ch14 class="chapter"><span class="齣題">第十四齣　宸遊</span></h2>

        <p class="曲"><span class="牌">出隊子</span><span class="科">小生淨外末隨眾扮宮監上</span>祥光淑景。祥光淑景。烽火全銷四海清。傳聞御輦出郊埛。簫鼓喧喧接禁城。翠葆迎風。朱旗障雲。</p>

        <p class="白"><span class="科">眾見介小生</span>寡人白慚匪德。謬承丕基。自受命以來。幸仗諸大夫戮力同心。交鄰禦侮。且喜比來四封無警。三農有時。値此春景融和。寡人竊欲效先子懷王故事。巡遊雲夢。與諸大夫弔古探奇。以盡遊觀之興。不知諸大夫以為何如。<span class="科">眾跪介</span>主公統紹千春。名高三郢。山河鼎盛。寰宇恩敷。正宜招尋勝地。共樂堯天。臣等願蹕屬車。敢辭驂乘。<span class="科">小生</span>既如此。分付鹵簿儀從。竟往雲夢去。<span class="科">眾應起行介</span></p>
        
        <p class="曲"><span class="牌">普天樂</span><span class="科">眾</span>翠華遊笙歌引。樂芳晨躭韶景。嚴城啟。嚴城啟。騎從如雲。趁東君着意花神。<span class="科">合</span>呀。見山川掩映。東皋麗日明。到處香車簇擁。簇擁舞隊歌塵。</p>
        
        <p class="曲"><span class="牌">北朝天子</span><span class="科">小生</span>拍雕鞍驌驦。調璚簫鳳凰。千官黼帳隨天仗。都人士女笑歡呼道旁。沐恩光。霑宸賞。奏春波激揚。舞迴風飄颺。喜喜昂。喜昂喜喜昂。鬧駢闐天街擾攘。天街擾攘。荷君恩齊天壤。荷君恩齊天壤。</p>
        
        <p class="白"><span class="科">眾</span>啟千歲爺爺知道。聖駕已到雲夢。請爺爺登臺。<span class="科">小生</span>分付諸侍從暫且休息。待寡人與諸大夫騁望。<span class="科">眾應下小生</span>大夫。你看千峰岳峙。萬井雲屯。南接蒼梧。北連陘塞。真可稱四塞之國矣。<span class="科">作回望介</span>呀。大夫。你看好怪。前面崇山峻嶺。畫棟雕牆。乍有乍無。如煙如霧。須臾之間。變化無窮。此何氣也。<span class="科">外末</span>臣啟主公。前面那飛甍百尺之處正是先王所建雲夢之觀。那崪然直上者。正朝雲之氣也。<span class="科">小生</span>大夫。何謂朝雲。<span class="科">外末</span>主公聽啟。</p>
        
        <p class="曲"><span class="牌">普天樂</span>記先王曾臨幸。夢仙姝來宮禁。<span class="夾白"><span class="科">小生</span>那仙姝是何神。<span class="科">外末</span></span>巫山女。巫山女。艷質盈盈。借恩私枕席曾親。<span class="科">合</span>呀。望嵯峨峻嶺。高唐護白雲。悵陽臺何處縹緲。縹緲玉貌芳魂。</p>
        
        <p class="白"><span class="科">小生</span>寡人一聞大夫之言。不覺情愜于中。叫內侍們取酒過來。待俺君臣暢飲一回。<span class="科">眾持酒上介淨</span>臣登徒履進酒。</p>
        
        <p class="曲"><span class="牌">北朝天子</span>敞瑤臺倚碧天。喜宸遊値禁煙。似千秋豐鎬周玉宴。霞觴引滿願君王萬年。伯圖雄。金湯險。遶香貂御筵。護流蘇珠幰。赧赧顏。赧顏赧赧顏。愧微臣深蒙天眷。深蒙天眷。賀昇平皆歡忭。賀昇平皆歡忭。</p>
        
        <p class="白"><span class="科">小生</span>寡人適方飲酒之間。想起大夫所譚神女之事。不覺神情恍惚。睡思懵騰。寡人意欲就此臺館。偃臥片時。諸大夫且往臺下閒玩一回。<span class="科">眾</span>領旨下。<span class="科">小生</span>正是祗將桑海千秋事。付與槐南一夢中。<span class="科">睡介小旦扮神女二旦扮仙女隨上</span></p>
        
        <p class="曲"><span class="牌">普天樂</span>寶幢翻雲軿整。度紅塵穿丹磴。香風送。香風送。玉珮清冷。駕蒼虯碧海雲平。<span class="夾白"><span class="科">二旦</span>啟娘娘。前面已是雲夢臺了。<span class="科">合</span></span>呀。看山川掩映。東皋麗日明。到處香車簇擁。簇擁舞隊歌塵。</p>
        
        <p class="白"><span class="科">小旦</span>妾本巫山神女。適見楚國襄王。談妾往事。遂爾神動色飛。念他精誠所積。敢動神祗。今乘他晝臥臺端。不免喚醒他睡魔。顯應一番。多少是好。<span class="科">對二旦介</span>女使。與我喚起襄王睡魔來。<span class="科">二貼介小旦</span>襄王。你聽我道。塵緣未了意徘徊。暫向人間去復來。欲問妾家何處是。行雲行雨在陽臺。<span class="科">三旦下小生作起介</span>呵。好怪好怪。內侍們。快宣諸大夫上臺。<span class="科">眾介小生</span>諸大夫。寡人有一異事。試與諸大夫言之。</p>
        
        <p class="曲"><span class="牌">北朝天子</span>正華胥夢迷。見仙靈步徐。<span class="夾白">道向</span>陽臺朝暮行雲雨。乘鸞馭鶴被蹁躚羽衣。下褰帷。情相御。恨匆匆欲辭。意遷延還住。轉轉思。轉思轉轉思。笑塵凡空懷仙侶。空懷仙侶。意如癡魂如醉。意如癡魂如醉。</p>
        
        <p class="白"><span class="科">淨外末</span>此皆主公聖德格天。致使山靈邀惠。願主公千歲千千歲。<span class="科">小生</span>寡人意欲將此事撰成一賦。亦可為一時紀異。不知諸大夫誰能任此。<span class="科">眾</span>臣等凡庸。不足以仰副聖望。臣等博訪雄奇之士。為主公賦之。<span class="科">小生</span>既如此。今日天色漸晚。分付諸侍從且回行在去。<span class="科">眾</span>領旨。<span class="科">眾作行介</span></p>
        
        <p class="曲"><span class="牌">普天樂</span>御離宮臨仙境。去途遙斜陽暝。千峰遶。千峰遶。翠蓋霓旌。見都城燈火黃昏。<span class="科">合</span>呀。望嵯峨峻嶺。高唐護白雲。悵陽臺何處縹緲。縹緲玉貌芳魂。</p>
        
        <h2 id=ch15 class="chapter"><span class="齣題">第十五齣　阻遇</span></h2>

        <p class="曲"><span class="牌">懶畫眉</span><span class="科">生上</span>紗窗日落漸黃昏。烏軋江樓角一聲。何妨着屐獨閒行。<span class="科">作聽更聲介</span>閒雲不繫東西影。十二樓中月自明。</p>

        <p class="白">小生自蒙季小姐十分錯愛。好生思想。今早秋英來說。老夫人今日不在。小姐二更時分。到後花園中相期一會。天色尚早。且再少待片時。</p>
        
        <p class="曲"><span class="牌">前腔</span>卻懷孤影在禪庭。珍重佳人惠好音。<span class="夾白">我</span>魂消目斷未逢真。<span class="夾白">只道是</span>吳宮花草埋幽徑。<span class="夾白">今夜誰知</span>笑對藏花洞裡人。</p>
        
        <p class="白"><span class="科">內打二鼓</span>呀。說話之間。又早二更了。不免去走一遭也。<span class="科">作行介</span></p>
        
        <p class="曲"><span class="牌">前腔</span>路岐兼得一般平。半踏香裾宛約行。<span class="夾白">此間已是季府園門了。為甚的</span>門橫金鎖悄無人。<span class="夾白">只聽得</span>風搖葉落填宮井。<span class="夾白">想此去處原是僻隅。今夜看起來。</span>此地還成要路津。</p>
        
        <p class="白"><span class="科">丑眾扮巡邏上生驚望介</span>呀。那壁廂有人來了。且待我閃在一邊。聽他做甚麼。<span class="科">虛下眾</span>受人之託。必當終人之事。今夜老爺分付我們巡更。捉那宋玉。來到此間。已是季府後門了。須要小心。<span class="科">丑</span>哥。方纔明明見個人走來。怎麼不見了。<span class="科">眾</span>多是那話兒見我們在此。想躲在黑暗裡去了。<span class="科">丑</span>如今我們且不要捉他。只做不曉得。待我唱個山歌兒嘲他。<span class="科">眾</span>你不要胡唱亂唱。他是個有才學的人。到喫他笑。<span class="科">丑</span>不妨。我把幾個牌兒名編個歌兒。唱與你們聽。</p>
        
        <p class="曲"><span class="牌">山歌</span>西河秋霽踏莎行。好姐姐在桃源憶故人。<span class="夾白">他兩個只指望</span>銷金帳裡風光好。<span class="夾白">囉裡知被我這</span>禿廝兒隔斷子玉樓春。</p>
        
        <p class="白">何如。<span class="科">眾</span>果然好。我們如今再往那邊看看。<span class="科">作走遇生介眾</span>甚麼人。敢在此閒走。我們是拿那話兒的。若拿着了。活切了他。<span class="科">生作行</span>這話好怪。<span class="科">丑</span>我們且往東邊去看。那個敢大膽走來。<span class="科">眾作東行下介生</span></p>
        
        <p class="曲"><span class="牌">前腔</span>一聞擊柝一傷神。運落風波夢亦驚。想杳無消息苦為情。<span class="夾白">我曉得了。記得小姐曾對我說。登徒履到他花園邊窺望。被秋英搶白了一場。今多分是那廝使的奸計了。我想來只怕小姐無情。小姐既有意於我。登徒履。登徒履。任你</span>五丁驅得神功盡。<span class="夾白">定不教他</span>寂寞流蘇冷繡茵。</p>
        
        <p class="白">罷罷。且自回去。再作區處。<span class="科">下眾上丑</span>咍。適纔見的。分明是宋玉。當面挫過。到饒他去了。<span class="科">眾</span>既去了。我們自回去罷。各人自掃門前雪。莫管他家屋上霜。<span class="科">下生上</span>小生今夜滿望與小姐成事。誰料被那廝所阻。咳。小姐小姐。非是我宋玉無情。只是</p>
        
        <p class="曲"><span class="牌">朝天子</span>如此風波不可行。<span class="夾白">只索</span>斜倚薰籠畔坐到明。斷腸魂夢兩沈沈。淚沾襟。便從今莫自追尋。<span class="夾白">怎禁他</span>驀地來上心。驀地來上心。</p>
        
        <h2 id=ch16 class="chapter"><span class="齣題">第十六齣　候約</span></h2>

        <p class="曲"><span class="牌">虞美人</span><span class="科">旦上</span>含情無限傷秋思。偷把重門啟。<span class="科">小旦</span>麝蘭煙斷冷金猊。香夢悠悠。已逐行雲去。</p>

        <p class="白"><span class="科">旦</span>青天無雲月如燭。露泣寒花白如玉。<span class="科">小旦</span>霜烏一夜啼到明。美人獨在空房宿。<span class="科">旦</span>秋英。收拾到房裡睡了罷。<span class="科">小旦</span>呀小姐。你今夜約宋秀才來相會。怎麼又這等假意兒起來。<span class="科">旦</span>雖是約他。知道他來也不來。等他做甚麼。<span class="科">小旦</span>小姐。他為你廢寢忘餐。恨不能插翅相從。豈有約了他不來的道理。<span class="科">旦</span>既如此。便等他一等。只是不知甚麼時節了。<span class="科">小旦</span>小姐。你聽那譙樓上。更鼓想還未曾起哩。</p>
        
        <p class="曲"><span class="牌">羅江怨</span>風和玉漏遲。柔情漫支篝燈入夜水沈微。芙蓉帳冷月痕低也。小閣輕寒。門掩黃昏際。心如柳絮飛。心如柳絮飛。飄颺無定時。咄書空浪作鴛鴦字。</p>
        
        <p class="曲"><span class="牌">前腔</span><span class="科">小旦</span>轆轤聲漸稀。鞦韆影移。多情渾似隔天涯。淒風輕軟透羅幃也。<span class="夾白">小姐。你</span>十二朱樓。有個人同倚。三生定有期。三生定有期。<span class="夾白">我</span>一心還自疑。<span class="夾白"><span class="科">旦</span>秋英。你卻疑着甚麼。<span class="科">小旦</span></span>怕相拋之子歌江汜。</p>
        
        <p class="白"><span class="科">旦</span>秋英。你這個又多疑了。你聽那譙樓上已是二鼓了。你去看看他來。</p>
        
        <p class="曲"><span class="牌">香遍滿</span><span class="夾白">他</span>潛蹤秘跡。似狐冰聽澈心更疑。怕小犬迎人花下吠。<span class="夾白">你</span>將伊須護持。休教他嘆路岐。<span class="夾白"><span class="科">小旦</span>這個到不須小姐分付。只是一件。<span class="科">旦</span>是甚麼。<span class="科">小旦作遲介</span></span>奈一時多戰栗。按不住心搖曳。</p>
        
        <p class="白"><span class="科">旦</span>好姐姐。便與我去一去。<span class="科">小旦應下旦</span></p>
        
        <p class="曲"><span class="牌">前腔</span>紅樓凝思。把薰籠徹夜還自倚。宿鳥迎風驚乍起。見重重簾幕垂。盈盈望眼迷。看花陰月漸低。無奈心迢遞。</p>
        
        <p class="白">怎麼這時候還不見來。多是不來了。<span class="科">小旦上</span></p>
        
        <p class="曲"><span class="牌">好姐姐</span>可憐仙源路迷。芳草徧王孫何處。<span class="夾白">只聽得</span>江城吹角。疎鐘下翠微。<span class="夾白"><span class="科">旦</span>來了不曾。<span class="科">小旦</span>那裡見他。小姐。你</span>空儃佇。碧雲望斷人千里。多管是喬才脫賺伊。</p>
        
        <p class="曲"><span class="牌">前腔</span><span class="科">旦</span>教人澘澘淚垂。藍橋水滔滔西逝。<span class="夾白">咳。秋英。我也不恨他。<span class="科">小旦</span>小姐。你恨着那一個。<span class="科">旦</span>只恨我</span>無媒自許。今朝悔已遲。<span class="夾白"><span class="科">小旦</span>小姐去睡了罷。<span class="科">旦</span></span>渾忘寐。重簷風馬催愁起。影徹孤幃思轉迷。</p>
        
        <p class="曲"><span class="牌">尾聲</span>落花可惜隨流水。只索向夢中相會。<span class="夾白"><span class="科">內作雞鳴介小旦</span>呀。又早雞鳴了。<span class="科">旦起嘆介</span></span>愁聽寒窗唱曉雞。</p>
        
        <p class="落詩">懨懨欹枕擁寒衾。<br />香冷燈殘夢不成。<br />自是武陵消息斷。<br />落花流水兩無情。</p>
        
        <h2 id=ch17 class="chapter"><span class="齣題">第十七齣　訴怨</span></h2>

        <p class="白"><span class="科">外佩劍上</span>五陵年少意翩翩。十載雄心未着鞭。笑殺驊騮終伏櫪。不知解紵是何年荊佽飛。一向客遊在外。許久不與宋生廝會。且喜昨已抵家。他在城西招提寺讀書。不免去訪他一回。少敘離情。有何不可。迤邐行來。早已出了這關門也呵。</p>

        <p class="曲"><span class="牌">北新水令</span>一生輕俠嘆無知。感書生締交深契。<span class="夾白">想</span>途窮空掩泣。歲晏誰憐予。看日已平西。日已平西。望禪關在楓林深處。</p>
        
        <p class="白">說話之間。不覺已到招提寺。此是他書齋門首。待我叫一聲。宋兄在麼。<span class="科">生</span></p>
        
        <p class="曲"><span class="牌">南潘妃曲</span>新愁舊恨應千縷。寂寞空齋裡。<span class="夾白"><span class="科">外</span>開門。開門。<span class="科">生</span></span>試問相過是阿誰。<span class="科">開門介</span>慢啟蓬門。疾忙窺視。<span class="夾白">呀。原來是荊兄。久不會了。</span>自別後賦離居。<span class="夾白">今日</span>足音何幸君來至。</p>
        
        <p class="白"><span class="科">作進坐生嘆介外</span>宋兄。入門休問榮枯事。觀着容顏便得知。我與你故人久別。今日相逢。正當驩然道故。握手相傾纔是。今日裡呵。</p>
        
        <p class="曲"><span class="牌">北步蟾宮</span><span class="夾白">為甚的</span>悶淹淹蹙損雙眉。咄咄書空無語踟躕。敢怨着暗裡投珠。拋將鼓瑟。待學吹竽。料鵬摶終須奮飛。把豹隱暫爾卑棲。俺與你年少雄心。休得要愁老居諸。</p>
        
        <p class="白"><span class="科">生</span>荊兄。這是小弟平日的心事。不知近日又有一件煩惱。正是不如意事常八九。可與人言無二三。<span class="科">外</span>宋兄。俺與你名雖友生。情同骨肉。你有甚事。何不就對俺講。倘若事有可圖。自當竭力。<span class="科">生作沈吟介</span>噯。不說罷了。<span class="科">外作起身介</span>宋兄。俺平生惟稱足下知己。今日猶且避嫌。是俺素行不孚於人。強扳人做知己。是俺見差了。<span class="科">生</span>這是小弟心事。實難於啟齒。<span class="科">外</span>噯。大丈夫一言契合。頸可刎。心可剖。有甚難說的心事。<span class="科">生</span>荊兄。你既這等知愛。小弟便說與你聽。一定不妨了。</p>
        
        <p class="曲"><span class="牌">南江兒水</span>記那日曾遊戲。向禪堂小院西。無心邂逅東鄰女。一時相見還相避。<span class="夾白">他把</span>香羅驀地潛遺墜。<span class="夾白">我</span>偶向迴廊拾取。使我白璧完歸。因此把幽情私締。</p>
        
        <p class="白"><span class="科">外</span>原來如此。那女娘是誰家宅眷。你既拾了他手帕。他一定不知去了。怎麼又還得他。<span class="科">生</span>這女娘就是東鄰季相國之女。清吳小姐。他因與侍女秋英。到此燒香。小弟偶爾相遇。其時小姐將所佩春蕪。一時遺落。小弟拾了他的。料他必來相尋。次日在門首閒步。他果然使秋英到來。小弟一時意興。竟還了他春蕪。又將幾句言語挑動。那小姐公然就着秋英來謝我。自此時時通問。因而有情。前日小姐又將春蕪贈我。以為日後婚姻之約。正所謂英雄氣短。兒女情深。言之殊自愧恥。<span class="科">外</span>可知道哩。</p>
        
        <p class="曲"><span class="牌">雁兒落帶陣陣嬴</span>可知你恰相逢意慘淒。抱孤憤長噓氣。卻元來自纏綿兒女情。頓教人摧折了英雄志。<span class="夾白">我</span>勸伊行不用苦尋思。<span class="夾白">宋兄。你適才所說。既有個秋英。兩下通問。怎不</span>仗青鸞傳素書。打疊下屠龍計。想鶯儔自可期。<span class="夾白">笑你</span>癡迷。怎生的空追憶還思。<span class="夾白">宋兄。非是俺自誇。若使俺有這機會呵。直待要</span>詠夭桃誦摽梅。</p>
        
        <p class="曲"><span class="牌">南僥僥令</span><span class="科">生</span>佳期空有待。離恨轉難舒。<span class="夾白">我</span>懊恨奸徒生惡計。<span class="夾白">致使</span>隔參商<span class="夾白">在</span>兩下裡。隔參商兩下裡。</p>
        
        <p class="白"><span class="科">外</span>奸徒是誰。生甚麼惡計。<span class="科">生</span>那奸徒就是這鄰居的登徒履。他前日往季相國園亭。窺視小姐。正遇秋英。搶白了一場。因而懷恨。料我兩下必相往來。每夜使個棍徒王小四。帶人巡邏。兩人情意雖深。無計可施。不相聞問。又已月餘了。小弟正為此縈懷。適値荊兄到來。所以鬱鬱不樂。<span class="科">外怒介</span>元來這廝輒敢如此無狀。有何難處。俺就替你刺殺這廝。</p>
        
        <p class="曲"><span class="牌">北收江南</span><span class="夾白">呀。</span>聽伊言怒氣滿胸臆。料么麼何足計。自許生平俠骨並要離。<span class="科">按劍介</span>還將匕首自輕攜。<span class="夾白">登徒履。登徒履。</span>任伊家妄為。任伊家妄為。只教你蕭牆禍起在須臾。</p>
        
        <p class="曲"><span class="牌">南金谷園</span><span class="科">生</span>謝君家十年故知。論交情金蘭可期。更為我報讎雪恥。效銜結。敢忘伊。效銜結。敢忘伊。</p>
        
        <p class="白"><span class="科">外</span>宋兄。小弟昔年曾遇劍仙。相傳劍術。一向不曾試用。今日當為兄用之。</p>
        
        <p class="曲"><span class="牌">北瓊林宴帶太平令</span>把吳鉤悄自提。把吳鉤悄自提。他禍臨頭怎能知。恰待要香餌垂綸特地施。到頭來魚難餌。俺這裡謝酬知還存高誼。<span class="夾白">他那裡</span>痛噬臍不勝追悔。縱是那八陣圖怎施靈異。六出計漫誇奇詭。<span class="夾白">俺呵。到如今</span>一諾敢辭也。只為雄心未除。<span class="夾白">呀。</span>方顯得俺負氣為奇。</p>
        
        <p class="白">俺就別了你去。你須在此候我者。<span class="科">下生</span>你看他。</p>
        
        <p class="曲"><span class="牌">南尾聲</span>雄風奕奕爭馳去。但願把深仇報取。且自向衡門顒望伊。</p>
        
        <p class="落詩">青龍共白虎同行。<br />吉凶事全然未保。</p>
        
        <h2 id=ch18 class="chapter"><span class="齣題">第十八齣　報仇</span></h2>

        <p class="白"><span class="科">丑上</span>本待將心托明月。誰知明月照溝渠。我王小四。想那登徒大夫。不自揣量。強要去拐那季小姐。那小姐他自有宋玉這等一個斯文人物。那裡看得你上眼。日逐千方百計。設謀造意。不知又是甚麼悔氣星進命。尋着我這等一個極不欺心的人去做事。前日接了他銀子。走去巡邏。果然那宋玉二更時分來。被我趕走了。如今只是一件。我騙他說季府極熟。他竟信了我這句話。每日只顧要我尋秋英。通問消息。我想起來。那裡認得甚麼秋英春英。不免將計就計。假寫一封書。只說小姐因宋玉失約。心下氣悶。如今到思量登徒大夫。特叫秋英傳遞這封書與我寄來。約他今夜來相見。他必然大喜。又有銀子與我。如今書已寫在此。天色將晚。不免去走一遭。正是由他奸似鬼。喫了老娘洗腳水。<span class="科">笑下淨上</span>有約不來過夜半。閒敲棋子落燈花。我登徒子為那季小姐。用了多少心機。費了多少錢財。尋得王小四。設下這計較。弄得那宋玉上天無路。入地無門。才出得這口氣。只是季小姐還不得到手。前日王小四又道他在季府最熟。這幾日每日叫他去尋問那秋英一個消息。他說今日來回報。怎麼天色已晚。還不見來。<span class="科">丑假作忙上</span>忙將小姐信。報與老爺知。<span class="科">見介丑</span>今日得一天大的喜信。報老爺知道。<span class="科">淨</span>說來。說來。<span class="科">丑</span>小子今日正在季府門首。只見那秋英裡面走將出來。東看西望。被我走到他身邊去。他把四下裡看一看。見沒人。就在袖兒裡面取出這封書來。說小姐寄與登徒相公的。我小姐因宋玉負心。切齒痛恨。聞得登徒大夫思想我小姐。如今要與他來往。特寄這書與他。小姐今夜親自來相會。我得了這消息。飛報與老爺知道。只不知書上甚麼話頭。<span class="科">淨作驚喜念書介</span>賤妾季清吳瑞蕭拜。怎麼這書起手就差了。婦人寫書。只有端肅。那有甚麼瑞蕭。<span class="科">丑</span>瑞蕭。敢是小姐的名字。<span class="科">淨</span>上面有了季清吳是名字。怎麼又是個名字。<span class="科">丑</span>或者是小姐的別號。你且讀下去看。<span class="科">淨又念介</span>上登徒相公辱愛下。奴家聞君錯愛。日夜相思。今夜月白風清。過君書齋。與君一睡。呵呵。<span class="科">作疑介</span>每嘗聞得那季小姐精於翰墨。這封書。恰像個白丁寫的。<span class="科">丑</span>你不曉得。那小姐慌張得緊。以此寫來不精細。<span class="科">淨</span>說得有理。<span class="科">丑</span>老爺。今夜小姐來。把這所在。收拾精緻些。<span class="科">淨</span>你看我這里。</p>

        <p class="曲"><span class="牌">泣顏回</span><span class="科">淨</span>金屋遍奢華。列瓊筵滿引流霞。博山龍麝。把銀瓶遍插名花。<span class="夾白">非是我</span>驕矜自誇。喜今宵一刻千金價。儻仙姬肯渡塵凡。又何須更覓胡麻。</p>
        
        <p class="白">王四兄。我嫖了些小娘兒。睡了些私窠子。拐了些良家婦女。那有季小姐這樣標致的。宋玉這個酸丁。怎麼配得他過。<span class="科">丑</span>正是。除是老爺這等人物才相稱。老爺。你今夜</p>
        
        <p class="曲"><span class="牌">前腔</span>堪誇。<span class="夾白">似</span>錦上更添花。<span class="夾白">咳。宋玉宋玉。</span>須知彩鳳怎肯隨鴉。笑狂生低下。也空勞受盡波查。<span class="夾白"><span class="科">淨</span>王四兄。月色漸漸下去了。怎麼還不見來。<span class="科">丑</span></span>閒庭月斜。想金蓮款款凌波弱。<span class="夾白"><span class="科">淨</span>有理。那三寸三分的小腳兒。怎麼走得快。</span>聽高樓玉漏沈沈。啟重門望眼巴巴。</p>
        
        <p class="白"><span class="科">丑</span>老爺。我到門前去看看。倘若小姐來時。就好迎接他。<span class="科">淨</span>說得是。說得是。<span class="科">先下丑作探望介外帶劍上介丑遇外介外</span>唗。你這廝是誰。<span class="科">丑跪介</span></p>
        
        <p class="曲"><span class="牌">撲燈蛾</span>英雄息怒嗔。聽我將言稟。<span class="夾白">我是</span>前街王小四。一生賤號千斤也。<span class="夾白"><span class="科">外</span>唗。誰問你號。只問你在此做甚麼。<span class="科">丑</span>奉</span>登徒使令。<span class="夾白">着</span>我在花下候佳人。誰知我遭逢凶釁。望爺爺饒恕我殘生。</p>
        
        <p class="白"><span class="科">外</span>如今登徒子在那里。<span class="科">丑</span>他在書房中等候。<span class="科">外</span>想你這干人呵。</p>
        
        <p class="曲"><span class="牌">前腔</span>胸中奸計生。笑裡戈矛隱。恣肆猖狂甚。惱得人怒髮上指也。冲冲氣憤。須知劍下不容情。休再想饒伊身命。還追省。應教斬草要除根。</p>
        
        <p class="白">你看那邊有人來了。<span class="科">丑回顧淨刺殺丑介</span>正是善惡到頭終有報。只爭來早與來遲。<span class="科">淨上遇外介淨</span>你是甚麼人。這等夜半更深。在此何幹。<span class="科">外</span>你是何人。來問我。<span class="科">淨</span>這廝想瞎了眼。我登徒老爺都不認得。<span class="科">外</span>元來你就是登徒履。我正要見你。<span class="科">外拔劍介淨作慌跑下外追上擲劍刺淨足淨倒外下丑扮夫人上介</span>呀。你為何跌倒在此。<span class="科">淨</span>夫人。不好了。一個人把我一隻腳斫壞了。<span class="科">丑</span>呀。果然。又還好哩。他若把那話兒割了。叫我弄些甚麼。我如今扶你去睡了罷。<span class="科">淨</span>夫人。扶便扶我進去。只是還要你等等季小姐。<span class="科">丑</span>呸。買乾魚兒放生。死活也不知。快進去。快進去。</p>
        
        <h2 id=ch19 class="chapter"><span class="齣題">第十九齣　悲秋</span></h2>

        <p class="曲"><span class="牌">喜遷鶯</span><span class="科">生上</span>書幃夢冷。正悠悠離思。蕭蕭孤影。愁鬢三千。歲華重九。那堪漫眼風塵。肝膽自憐白首。功名誰借青雲。淒涼處。清霜落月。斷角殘砧。</p>

        <p class="白">枕簟驚寒已暮秋。心愁難付與東流。年來意氣俱消盡。不分書空獨倚樓。小生宋玉。記得春時寓居招提寺。不覺又經秋暮。你看草木搖落。風景變衰。撫景興懷。感時增嘆。想我功名未遂。歲月推移。正是四時遞來而卒歲。陰陽不可與儷偕。好生愁寂人也。</p>
        
        <p class="曲"><span class="牌">雁魚錦</span>悲思少年空浪遊。抱雄奇把歲月成拖逗。又早是風雨黃花候。嘆新愁舊恨。鎮鎖眉頭。好教人撫景夷猶。離憂痛寡儔。怎如那南歸雁陣幾度衝寒去。當不過蟋蟀哀吟清宵伴客愁。</p>
        
        <p class="白">咳。想起俺當年在屈師門下時節。又是一番清夢。俺屈師徒以修能姱節。遂為奸邪所陷。今日追想起來。令人不勝扼腕。</p>
        
        <p class="曲"><span class="牌">二犯漁家傲</span>休休。濁世誰收。痛英靈渺渺。強半成烏有。<span class="夾白">想</span>遭時未偶。問靈均此際還知否。望湘水落日乍浮。見江樹寒烏亂投。弔叢祠半荒丘。儃佇久。竟忠魂何處悠悠。<span class="夾白">我</span>待把椒漿敬投。只落得向雕梁。對月影。懷清範。怎能彀駕桂棹。聽波聲。逐遠遊。</p>
        
        <p class="白">一時感愴。不覺憂端蝟集。想起前時春蕪一事。那季小姐厚恩。不知何日能酬。我宋玉既不能為師門報怨於當年。又不能為佳人酬恩於今日。人生恩怨兩字。也不能修。空有堂堂七尺之軀。思之豈不愧恥。</p>
        
        <p class="曲"><span class="牌">二犯漁家燈</span>風流。燕侶鶯儔。怎知道姻親到底成虛謬。靜掩蓬門。慵臨草閣。撥盡寒灰。羞對衾裯。香羅在手。<span class="夾白">想</span>畫欄十二。應鎖遠山眉秀。<span class="夾白">他那里</span>相思盡日霑鴛袖。俺這裡極目經時望翠樓。</p>
        
        <p class="白">我想這事。都是登徒履這廝呵。</p>
        
        <p class="曲"><span class="牌">喜漁燈犯</span>無端抵死<span class="夾白">把</span>孼冤相搆。只指望掣文鴛暗藏機彀。又誰知做江空水寒。月明不餌空下鉤。感得十年故友存交誼。笑殺我尚居人後。教我怎不含羞。到如今書生分薄多𢢁<a epub:type="noteref" href="#char03"><sup>註</sup></a>［⿰忄愁］。須有日淑女情深定好逑。</p><aside epub:type="footnote" id="char03"><p>「⿰忄孱」。「⿰忄孱」「⿰忄愁」：僝僽</p></aside>
        
        <p class="曲"><span class="牌">錦纏道犯</span>更迴首。嘆謀生渾如拙鳩。蹤跡漫沈浮。怕朱顏一去。甚計遲留。向泥途空淹敝裘。傍螢窗怕聽殘漏。夙願定須酬。正是康莊有日還追驥。肯使白石終宵獨飯牛。</p>
        
        <p class="落詩">落葉蕭疎鎮掩門。<br />閒庭小徑長苔痕。<br />傷心最是黃昏後。<br />風雨寒砧處處村。</p>
        
        <h2 id=ch20 class="chapter"><span class="齣題">第二十齣　訉病</span></h2>

        <p class="曲"><span class="牌">意難忘前</span><span class="科">旦病妝上</span>情思轉闌珊。更粉消珠淚。翠鎖眉山。<span class="科">小旦</span>殘燈風幕冷。淡月曉窗寒。</p>

        <p class="誦"><span class="牌">菩薩蠻</span><span class="科">旦</span>蛩聲泣露驚秋枕。羅幃淚濕鴛鴦錦。病起楚天涼。殘更與恨長。　　<span class="科">小旦</span>淒風翻翠幌。雨後燈花暗。畢竟不成眠。鴉啼金井寒。</p>
        
        <p class="白">小姐。你今日身子想覺好些了。<span class="科">旦</span>秋英。我從前日被他哄了這一場。心下十分氣憤。早知他是這樣負義的人。我悔把這真情待他。到如今事又不成。倘或外人知道。反惹一番笑語。以此仔細思量。感成這場病癥。豈不自悔。<span class="科">小旦</span>小姐。秋英正要說這樁異事。前日那晚。原來宋秀才來到這里。不意被登徒履這狗才知覺。他四面使人巡邏。縱使他好分要見小姐。叫他一人如何抵當。又聞得數夜前。前街殺死一個甚麼王小四。登徒大夫又被人斫傷了腳。想多分是那宋秀才做出來的了。<span class="科">旦</span>原來這樣。到是我錯埋怨了他。秋英。我今日身子略覺好些。你扶我到窗前少坐片時。<span class="科">小旦</span>正是。常言道久睡傷神。況今日天氣晴爽得好。我扶小姐去略坐一時。<span class="科">旦</span>呀秋英。你看我病中光景好可憐。</p>
        
        <p class="曲"><span class="牌">小桃紅</span>佩蘭香褪。淚竹痕鮮。一握輕綃緩也。<span class="夾白">他</span>錦字空柔翰。<span class="夾白">我</span>玉匣閉哀絃。<span class="夾白"><span class="科">小旦</span>小姐。人生恩愛。自有定分。況你病中。不宜空費神思。<span class="科">旦</span></span>縱教我不尋思。怎禁得夢兒中。話兒裡。情兒戀也。想鼓盡雲和人更遠。愁緒相牽。<span class="夾白">似</span>殢酒淹淹。</p>
        
        <p class="曲"><span class="牌">意難忘後</span><span class="科">老旦上</span>秋雲外。曉風前。聽砧杵催寒。<span class="夾白"><span class="科">作望二旦喜介</span>好了。女孩兒起得了。</span>喜重簾深處。並倚香肩。</p>
        
        <p class="白"><span class="科">作進介小旦</span>小姐。老夫人來看小姐了。<span class="科">旦見介老旦</span>孩兒。你今日身子好些了麼。夜來曾睡得着麼。<span class="科">旦</span>孩兒今日身子略覺好些。適纔叫秋英扶在窗前少坐。卻喜得母親來看孩兒。<span class="科">老旦</span>咳孩兒。不知我為你好不憂心。我見你</p>
        
        <p class="曲"><span class="牌">下山虎</span>妍華消盡。膏沐摧殘。怕二豎成災患。頓使膏肓病纏。<span class="夾白"><span class="科">小旦</span>若說小姐的病。不止膏肓。還中了心病哩。<span class="科">老旦</span>我曉得了。</span>多管是卜鳳無期。孤鸞恨牽。簾捲西風人倚闌。消瘦成慵嬾。想無限傷心不忍言。看羅袂啼痕遍。<span class="夾白">你把</span>閒愁暫寬。<span class="夾白">孩兒。且不要說你自要寬解病懷。也須索要</span>慰我衰殘値暮年。</p>
        
        <p class="白">想我與你說了這一會話。你身子一定困倦了。我且去。停一會再來看你。秋英。你依舊好好伏事小姐睡了。<span class="科">小旦</span>曉得。<span class="科">老旦</span>正是秋容祇助佳人怨。春思翻教阿母疑。<span class="科">下小旦</span>小姐。你看夫人適才說的這些話。雖是勸解小姐。那曾有一句道得你心事着的。</p>
        
        <p class="曲"><span class="牌">蠻牌令</span><span class="夾白">你</span>扃繡戶。掩香奩。鴛枕剩。鳳幃閒。多少悲涼無處訴。空贏得淚闌干。嘆無端多情引惹。撥不盡萬種情牽。<span class="夾白">夫人。你要小姐的病好呵。</span>要除他風流業冤。<span class="夾白">定須是</span>喜孜孜美滿追歡。</p>
        
        <p class="曲"><span class="牌">尾聲</span><span class="夾白"><span class="科">旦</span>看</span>寒城煙柳斜陽晚。聽一派秋聲哀雁。都只是助人愁嘆。</p>
        
        <p class="落詩"><span class="科">旦</span>為甚的三秋抱怨。<br />祇因着一晌留情。<br /><span class="科">小旦</span>憔悴你朱顏綠鬢。<br />冷落他白日黃昏。</p>
        
        <h2 id=ch21 class="chapter"><span class="齣題">第二十一齣　忤奸</span></h2>

        <p class="曲"><span class="牌">三臺令</span><span class="科">淨登徒履跛形丑扮家童扶上</span>悠悠怨憤難平。使我終朝痛心。暗裡自思尋。直須害卻狂生。</p>

        <p class="白"><span class="科">丑</span>老爺。今日腳痛好些麼。<span class="科">淨</span>咦小廝。今日一發疼得緊。我想起來我的腳痛到還有好的日子。想那王小四的喫飯家火割了去。怎麼好。<span class="科">丑</span>老爺。若說起那王小四。不要說殺。就剮也不多。<span class="科">淨</span>怎麼說。<span class="科">丑</span>老爺。你還不懂哩。他當初只指望要馬扁你的錢財上手。他那里認得甚麼季府裡。那些說話。都是胡說。你還要想他。<span class="科">淨</span>嗄。是了呢。他騙了我。依你說。該殺的。我老爺又騙了那一個。該斫傷這隻腿。<span class="科">丑</span>老爺。你要捉拿宋玉。姦季小姐。難道到是好人。<span class="科">作諢笑介</span>到不好說。<span class="科">淨</span>不妨。你就說。<span class="科">丑</span>依小的說起來。老爺也該與他同請行的。<span class="科">淨</span>到多謝你的盛情了。這是閒話。且放過一邊。我仔細想起來。這樁事多分是宋玉那廝造下的計較。連日着人緝訪那行刺的人。再沒消息。昨日又聽得唐景這兩個老頭兒把他薦在楚王那裡。作高唐神女賦。明日早朝。召見殿庭。我想倘然楚王用了他。他日逐使起嘴臉來。我一發弄得決撒了。如今我有個處置。今早門上傳報進來說。那兩個老頭兒今日來望我。不免在茶話中間。把宋玉說他些不好。常言道解鈴須用繫鈴人。當初是他兩個說他進去。如今依先要這兩個說他出來。不怕他不依我說。<span class="科">丑</span>咳老爺。我看你近來怎麼這等懵懂得緊。他們都是一路的人。為甚麼聽你說。況你平日做人。又有些兒歪僻。那一個是喜你的。我到勸你不如罷了。<span class="科">淨</span>這等怎麼處。咳。我好恨。</p>
        
        <p class="曲"><span class="牌">繡帶兒</span>追思起不覺令人恨轉增。一時難按心兵。<span class="夾白">我</span>又不曾咸腓胡行。為甚的滅趾遭屯。<span class="夾白"><span class="科">丑</span>老爺。你還說不胡行。</span>須省。這恢恢天網難自泯。善惡事到頭終應。<span class="夾白"><span class="科">淨</span>噯。這小廝可惡。我正心焦。你又來惱着我麼。<span class="科">丑</span>老爺。不須心焦。若是肯依我說。時時是快活的。</span>從今把前非痛懲。方免得這無端外來憂憤。</p>
        
        <p class="白"><span class="科">淨怒介</span>你不要在這里惱我。你自請出去門外立着。<span class="科">丑應下</span></p>
        
        <p class="曲"><span class="牌">前腔</span><span class="科">外末帶從人上</span>招尋。乘休沐聯鑣市井。一似求羊往來三徑。<span class="夾白"><span class="科">雜稟介</span>稟老爺。此間已是登徒老爺門首了。<span class="科">外末</span>通報。<span class="科">雜介見介外末</span>大夫。小弟們連日朝政匆匆。有失問候。尊恙可好些麼。<span class="科">淨</span>多蒙二位大夫枉顧。只怕不濟事了。</span>想微軀殘喘難存。感同官不棄垂情。<span class="夾白"><span class="科">外末</span>大夫說那里話。</span>聽稟。吾曹交誼金石盟。<span class="夾白">只是</span>愧藥餌未將芹敬。但願取沈痾頓醒。料蒼天應不把股肱摧殞。</p>
        
        <p class="白"><span class="科">淨</span>今日多承二位大夫來看我。慢慢談一談去。<span class="科">外末</span>願領尊教。<span class="科">淨</span>小弟因賤足病後。又有一月不進朝裡了。不知主上近日用人何如。<span class="科">外末</span>大夫還不知道。前日主上要做高唐神女二賦。詔選詞臣。因此我兩人遍訪國中。近得一個才子。昨已奏知主上。明日早朝。就召見了。<span class="科">淨</span>大夫。我這國中。自屈大夫亡後。只有二位是才子。又有那個是有才學的。<span class="科">外末</span>大夫。你這里鄰居的宋玉秀才。難道不是個才子。<span class="科">淨</span>這等說來。敢是你們到把他薦了。<span class="科">外末</span>正是。<span class="科">淨</span>咳。二位這就見差了。主上特托你兩人求賢。合當尋個有名頭的纔是。那宋玉不過是個黃口豎子。他是什麼才子。</p>
        
        <p class="曲"><span class="牌">紅衫兒</span>那鯫生豈得稱才俊。落魄風塵。<span class="夾白">他</span>本是溝中瘠。難為席上珍。<span class="夾白">咳主上。</span>你空費着買駿黃金。<span class="科">指外末介</span>怎知他把駑駘來鞚引。<span class="夾白">二位還去說不要用他。也省得玷污了我們。</span>若教他位列簪纓。可不羞殺縉紳。</p>
        
        <p class="曲"><span class="牌">前腔</span><span class="科">外末</span>他翩翩三楚聲華振。姿貌超群。心負雲霄志。名高月旦評。<span class="夾白"><span class="科">淨</span>他既是這等好。何不自去掙個官做。到要靠別人做事。<span class="科">外末</span></span>十年間屈首衡門。似南山修成豹文。今日裡特薦明庭。方顯得處囊錐露穎。囊錐露穎。</p>
        
        <p class="白"><span class="科">淨</span>大夫這等說。你們決意要用他了。<span class="科">外末</span>要用他。<span class="科">淨</span>嗄。如今不難我與你兩個賭了。你說要用他。我偏要不用他。<span class="科">外末</span>你怎麼就不用得他。<span class="科">淨</span></p>
        
        <p class="曲"><span class="牌">連枝賺</span>我稽首彤庭。面叩君王奏此情。𢬵<a epub:type="noteref" href="#char01"><sup>註</sup></a>兵他相凌併。<span class="夾白">他</span>只思量</p>
        
        <p class="曲"><span class="牌">一</span>旦圖徼倖。偏教你事到臨頭成畫餅。<span class="夾白"><span class="科">末</span>噯大夫。</span>你休爭競。為何抵死來相憎。<span class="夾白"><span class="科">外</span>他好一似</span>鬼蜮含沙妄射人。<span class="夾白"><span class="科">淨</span>怎麼就罵我。那些個</span>言辭巽。激得人怒起難容忍。<span class="夾白"><span class="科">外末笑介淨</span>你笑那一個。<span class="科">外末</span></span>我笑伊讒佞。笑伊讒佞。</p>
        
        <p class="白"><span class="科">淨怒介</span>阿也。我是朝中上大夫。你兩個還在我下位。怎麼就把言語來傷我。</p>
        
        <p class="曲"><span class="牌">紅芍藥</span>出言語直恁欺人。想着我寵冠臣鄰。我屈指朝中半從順。怪伊行敢相矛盾。<span class="科">外末</span>我祇將忠義存。向權門怎生卑遜。況復是同袍合簪。又何妨語言廝挺。</p>
        
        <p class="白"><span class="科">外</span>景大夫。不要與他纏。我們且去着。正是常將冷眼觀螃蟹。<span class="科">末</span>看你橫行到幾時。<span class="科">下淨</span>你看這兩個老賊。也不別我。竟自去了。我好惱。我好惱。小廝在那里。<span class="科">丑上</span>聽得叫小廝。慌忙門外立。未審有何因。入門看臉色。<span class="科">淨作怒聲又叫介丑</span>想是那話兒不照了。<span class="科">見介</span>老爺叫小的做甚麼。要我去請唐爺景爺轉來。<span class="科">淨</span>還要說他。事到做不成。忍得他一場好氣。<span class="科">丑</span>老爺。我原勸你不要。定不肯聽我說。如今何如。是我高麼。<span class="科">淨</span>看起來真個是你有些見識。我如今一不做二不休。<span class="科">丑</span>老爺。你卻待怎麼。</p>
        
        <p class="曲"><span class="牌">尾聲</span><span class="夾白"><span class="科">淨</span>我</span>來朝定把封章進。要除卻我胸頭惡忿。<span class="科">丑</span>只怕君王也未必聽。</p>
        
        <p class="落詩"><span class="科">淨</span>可奈同寅太不仁。<br /><span class="科">丑</span>須教明日奏楓宸。<br /><span class="科">淨</span>平生不作皺眉事。<br /><span class="科">丑</span>世上應無切齒人。</p>
        
        <h2 id=ch22 class="chapter"><span class="齣題">第二十二齣　獻賦</span></h2>

        <p class="曲"><span class="牌">點絳唇</span><span class="科">末扮黃門上</span>仙仗初開。晨光漸啟。祥雲裡。殿影參差。玉陛千官至。</p>

        <p class="白">下官楚國黃門是也。主上昔遊高唐。因感神女之異。曾命文武諸曹。博訪雄才之士。著賦以紀其盛。昨日唐景二大夫。曾舉秀士一人。名為宋玉。雄奇博洽。逸世超群。主上大喜。今日召對殿庭。天色漸明。已是早朝時候。主上升殿。只得在此伺候道猶未了。秀士早到。</p>
        
        <p class="曲"><span class="牌">前腔</span><span class="科">生巾服上</span>日上罘罳。風傳警蹕。金門啟。五色雲車。躋躋趨金紫。<span class="科">末</span></p>
        
        <p class="白">天顏咫尺。奏事者不得近前。如有表文。就此三舞蹈執笏披宣。<span class="科">生</span>郢中下臣宋玉謹叩首陛下臣本草茅賤士。叨荷聖恩。待詔殿庭。願大王千歲千歲千千歲<span class="科">末</span>主上傳旨。寡人昔遊雲夢之臺。望高唐之觀。晡夕之後。精神恍惚。若有所喜。紛紛擾擾。未知何意。目色髣髴。乍若有記。見一婦人。狀甚奇異。寐而夢之。寤不自識。罔兮不樂。悵爾失志。聞卿奇才。幸開我胸臆。一一賦之。孤將親覽。<span class="科">生</span>臣宋玉謹以高唐之景先賦。奏聞陛下。</p>
        
        <p class="曲"><span class="牌">降黃龍</span>緬憶高唐。望朝雲縹緲。暮雨微茫。巫山互折。見巫山互折。步巉巖層累。下臨滄漭。驚惶。洪波搖蕩。忽見黿鼉乘浪。似迢遙乘槎海畔。<span class="夾白">把</span>碣石相望。</p>
        
        <p class="曲"><span class="牌">前腔</span>重岡。獨立芒芒。虎谷風悲。鶴巢雲障。千巖積翠。問仙遊遺躅。羨門高曠。清賞。依稀竽籟。萬壑松聲傳響。乍驚心憑高望遠。頓生惆悵。</p>
        
        <p class="白"><span class="科">末</span>主上有旨。卿賦高唐景物。摹寫殆盡。恍然在目。卿當再以神女姿貌為孤賦之。孤將鑑賞。<span class="科">生</span>臣宋玉再聞陛下。</p>
        
        <p class="曲"><span class="牌">前腔</span>雲翔。翠蓋幢幢。繡服輕盈。珮環飄颺。更修蛾艷質。遐想一天嬌樣。歡暢。褰幃偷御。待把情緣相向。恨須臾遷延悵別。又增淒愴。</p>
        
        <p class="白">臣更有芻蕘之言奏聞。自知冒凟天聽。望陛下赦臣萬死。</p>
        
        <p class="曲"><span class="牌">前腔</span>君王。聖壽無疆。宵旰惟勤。武修文講。念苞桑遺訓。千載自當懲創。博訪。遺賢逸士。待取巖廊弼亮。鎮金湯千秋永固。伯圖雄長。</p>
        
        <p class="白"><span class="科">末</span>奉聖旨。宋玉詞華穎利。思致幽閒。更兼頌不忘規。孤不勝嘉悅。即日除授上大夫之職。撤殿前鹵簿之半。送歸私第。叩闕謝恩。<span class="科">生</span>千歲千千歲。<span class="科">末</span>宋大夫。你</p>
        
        <p class="曲"><span class="牌">袞遍</span>文章豹霧藏。文章豹霧藏。羽翼鵬摶上。烏帽宮袍喜氣如春盎。不負螢窗十年相傍。渾一似趁龍門<span class="夾白">逐</span>桃花浪。<span class="科">生</span></p>
        
        <p class="曲"><span class="牌">前腔</span>風塵久自傷。風塵久自傷。雨露誰承望。自分淒其敝跡居顏巷。一旦遭逢天恩浩蕩。從今去忝臣鄰慚無狀。<span class="科">二旦扮宮人持節隨眾吹打上</span></p>
        
        <p class="曲"><span class="牌">尾聲</span>天街一派笙歌響。綺羅嬌艷簇紅妝。看取歡聲載道傍。</p>
        
        <h2 id=ch23 class="chapter"><span class="齣題">第二十三齣　巧詆</span></h2>

        <p class="曲"><span class="牌">天下樂</span><span class="科">小生扮襄王上</span>清瑣詞臣自異才。揮毫終日侍蓬萊。讒言無那多紛擾。載鬼車中莫浪猜。</p>

        <p class="白">寡人前日因宋玉賦高唐一事。見他才高倚馬。文擅雕龍。體貌閒麗。微詞悅人。寡人心下不勝喜悅。遂拜為上大夫之職。昨日聞得國中士民。多有不譽。未知何故。且待登徒大夫到來。問他一番。</p>
        
        <p class="曲"><span class="牌">粉蝶兒</span><span class="科">淨拄杖上</span>槃跚難挨。羞殺我職居槐宰。</p>
        
        <p class="白">我登徒履。被宋玉那廝。佔了這許多便宜。心下十分氣恨不過。前日意欲央浼唐景兩人去楚王跟前謗他一場。不意那兩人又是護着他的。如今國人都不奬譽他。乘此機會。不免進見楚王。倘然問及。就把這些言語添些作料。誹謗他一場。楚王一定聽信。豈不是將計就機。來到宮門。且自進入。<span class="科">見介小生</span>寡人正有一言欲問大夫。<span class="科">淨</span>不知有何聖諭。<span class="科">小生</span>自寡人拜宋玉為大夫之後。那國中士民。也無甚議論麼。<span class="科">淨</span>主公不問臣。臣不敢亂言。主公今日既問及下臣。臣方敢實告。臣自先朝以來。受前王培植之恩。主公寵綏之惠。每思奮不顧身。報效萬一。豈知主公近日聽信唐勒景差言語。竟將國中一個上大夫之位。輕輕把與那鯫生做了。近日來那民心多有不服。議論多有不平。主公還當三思。<span class="科">小生</span>那士民他的意思怎麼不平。<span class="科">淨</span>待臣奏上。</p>
        
        <p class="曲"><span class="牌">八聲甘州</span>君王聽告。<span class="夾白">他道</span>那書生穢行。怎佐清朝。<span class="夾白"><span class="科">小生</span>寡人只愛他才學。<span class="科">淨</span></span>縱區區一技。料他每只抵鉛刀。<span class="夾白">你</span>垂清空自勤三接。<span class="夾白">他</span>遺臭難教冠百寮。聽喧囂。定不是讒口嗷嗷。</p>
        
        <p class="曲"><span class="牌">前腔</span><span class="夾白"><span class="科">小生</span>他在</span>詞曹。獨擅名高。更翩翩弱冠。俊偉豐標。喜鳳毛飛彩。怪紛紛梟吻爭交。身依玉陛充僚佐。才彥金華壓俊髦。<span class="夾白"><span class="科">淨</span>主公雖是這等稱美他。臣想起來。不是唐景二大夫這樣沒眼睛的人。料他一世也不得番身。<span class="科">小生</span>大夫。不是這等說。他是</span>英豪。肯終教困老蓬茅。</p>
        
        <p class="白"><span class="科">淨背介</span>聽主公說的話。都是偏護着他的。怎麼是好。</p>
        
        <p class="曲"><span class="牌">前腔</span><span class="夾白">我</span>心焦。<span class="夾白">他</span>語話蹊蹺。算將來無計傾奪伊曹。<span class="夾白">嗄。有計了。<span class="科">轉身介</span>主公。你只知其一。不知其二。你但曉得宋玉好人才。好學識。你還不知他的手段哩。<span class="科">小生</span>他有何不好處。<span class="科">淨</span></span>那東鄰有女。終日裡去目挑心招。<span class="夾白"><span class="科">小生</span>大夫。這是閨門曖昧之事。你怎麼曉得。我知道了。多敢是那宋玉居你上位。你心下有些不平麼。<span class="科">淨</span>臣怎敢有此心。臣只願</span>夔龍濟濟集鳳沼。<span class="夾白">怎敢做</span>鳩鳥棲棲妒鵲巢。<span class="夾白">臣還有一句話。</span>芻蕘。更須防宮禁遊遨。</p>
        
        <p class="曲"><span class="牌">前腔</span><span class="夾白"><span class="科">小生</span>他</span>一朝。爵位崇高。妒嫉叢生。頓成讒巧。<span class="夾白">大夫。若說那東鄰一事。</span>這是佳人才子。論鍾情千古難遭。<span class="夾白">他</span>鹽梅自是商家佐。<span class="夾白">豈向</span>花柳寧甘濮上嘲。思着。似無端尺水頓起波濤。</p>
        
        <p class="白">登徒大夫。你說的話。寡人已知道了。寡人還要細訪。你且請回罷。</p>
        
        <p class="落詩"><span class="科">淨</span>君王不用太猜疑。<br />莫信狂生擅滑稽。<br /><span class="科">小生</span>混濁不分鰱共鯉。<br />水清方見兩般魚。</p>
        
        <h2 id=ch24 class="chapter"><span class="齣題">第二十四齣　秋閨</span></h2>

        <p class="曲"><span class="牌">祝英臺近</span><span class="科">旦上</span>玉笙寒。雞塞遠。歲月已偷換。<span class="科">小旦</span>曉睡初醒。捲幔淒風亂。<span class="科">合</span>試看寂寞鴛衾。蕭條珊枕。愁對洞房深院。</p>

        <p class="誦"><span class="牌">羅敷令</span><span class="科">旦</span>轆轤金井梧桐晚。幾樹驚秋。晝雨和愁。百尺蝦鬚上玉鉤。　　<span class="科">小旦</span>瓊窗望斷雙蛾皺。回首邊頭。欲寄鱗遊。九曲寒波不泝流。</p>
        
        <p class="白"><span class="科">旦</span>秋英。你看我日來愁病多端。不曾有個舒展眉頭的時節。如今又是暮秋天氣。好生傷感人也。<span class="科">小旦</span>正是。小姐。你這幾日精神意緒。比往時大不同了。你是千金之軀。況老夫人只靠你一人。還該消遣些才是。不要這等苦苦的煩惱。</p>
        
        <p class="曲"><span class="牌">祝英臺</span><span class="夾白">你看</span>玉容消。金鏡冷。鬼病日懨懨。膏沐倦施。繡線慵拈。盡日畫簾羞捲。庭院。看霜林無火常燃。暮靄非風自展。向瑤階乘閒緩步。共伊消遣。<span class="科">旦做下階倦介</span></p>
        
        <p class="曲"><span class="牌">前腔</span>慵倦。步難移。心易懶。生怕倚闌干。<span class="夾白">秋英。我思量那時節呵。</span>徑草蒙茸。苑柳參差。<span class="夾白">到如今</span>又見井梧飄亂。<span class="夾白"><span class="科">小旦</span>呀。小姐。我到忘了。聽得外面說那宋秀才。獻甚麼高唐賦與襄王。襄王喜他。竟與他官做了。<span class="科">旦</span>有這等事。你不說。我也還不知道。</span>乖蹇。他那裡宦海沈淪。我這裡愁城遙遠。淚雙懸淒迷心折。夢遙魂斷。</p>
        
        <p class="曲"><span class="牌">前腔</span><span class="科">小旦</span>休怨。<span class="夾白">你</span>惜風情。儋月思。顦顇惣徒然。<span class="夾白">小姐。我說個比方你聽。不要說世上的人有離合悲歡。就是那</span>守寡姮娥。斟酌天寒。一任廣寒無伴。<span class="夾白">小姐。你不要怪我說。</span>你無端。空懷着彩鳳文鴛。<span class="夾白">他</span>料不想孤鸞哀雁。笑伊家<span class="夾白">空自</span>翠鈿欹墜。帶羅消減。</p>
        
        <p class="白"><span class="科">旦</span>秋英。你說那里話。你還不知我的心事哩。</p>
        
        <p class="曲"><span class="牌">前腔</span>堪嘆。訴衷情。追往事。哽咽不能言。<span class="夾白">只指望做</span>連理同芳。比翼交歡。誰料做斷猿銜怨。<span class="夾白"><span class="科">小旦</span>小姐。你不要癡迷。富易交。貴易妻。這是人情之常。那宋秀才一定忘記你了。<span class="科">旦</span></span>休言。他雖是無意留連。我寧自有心縈戀。最堪憐西樓夢冷。角聲淒斷。</p>
        
        <p class="白"><span class="科">小旦</span>這個不難。他前日是窮秀才。老夫人一定不肯與他。如今做了官。就把小姐與他。也不辱沒了我家門風。我就向老夫人跟前去說。<span class="科">旦</span>雖然如此。我與你如何開口。且待另日。再作計較。我與你且進去罷。</p>
        
        <p class="落詩"><span class="科">旦</span>秋來景物倍傷心。<br />悵望佳期淚滿襟。<br /><span class="科">小旦</span>但願應時還得見。<br />須知勝是岳陽金。</p>
        
        <h2 id=ch25 class="chapter"><span class="齣題">第二十五齣　解嘲</span></h2>

        <p class="曲"><span class="牌">掛真兒</span><span class="科">小生帶內監上</span>萋菲由來成貝錦。頓教人盡日沈吟。朝罷深宮。人閒宴處。且自向伊詢問。</p>

        <p class="白">畫虎畫龍難畫骨。知人知面不知心。寡人向日因愛宋玉才華。遂拜他為上大夫之職。昨日聞得登徒大夫說他體貌閒麗。口多微詞。又性好色。願王勿與出入後宮。寡人想起來。那士無賢不肖。入朝見嫉。宋玉才名頗盛。寡人寵愛方深。那登徒子一時媢嫉。此亦人情。今日退朝無事。不免召宋大夫到便殿中。問他一番。免我猶夷。辨他心跡。有何不可。內侍傳旨。宣宋大夫進便殿。<span class="科">眾傳旨介</span></p>
        
        <p class="曲"><span class="牌">西地錦</span><span class="科">生冠帶上</span>日落禁林清影。風搖內苑秋聲。暫歸休沐有餘情。又赴九重恩命。</p>
        
        <p class="白"><span class="科">進見介</span>主公。臣宋玉見。<span class="科">小生</span>大夫少禮。大夫。昨日有一人訴卿於寡人。今日特召大夫前來。面質其事。<span class="科">生</span>臣啟主公。不知訴臣者何人。所訴者何事。<span class="科">小生</span>訴卿者即登徒大夫也。寡人心下未有所決。</p>
        
        <p class="曲"><span class="牌">白練序</span><span class="夾白">因此</span>狐疑處。把此事應須辨假真。道你多洵美。那更巧言便佞。狂生辱薦紳。況醉月迷花不事君。<span class="夾白">他還對寡人說。</span>須詳審。願隄防莫使往來宮閫。</p>
        
        <p class="曲"><span class="牌">醉太平</span><span class="科">生</span>蒙問。把前言乍省。似妖狐射影。市虎驚心。縱微臣落拓。豈肯自甘無行。<span class="夾白"><span class="科">小生</span>大夫。你既不好色。頗亦有說否。<span class="科">生</span></span>那東鄰佳人。三載浪窺臣。尚兀自未成心允。<span class="夾白">那登徒子之妻。貌如嫫姆無鹽。登徒子悅之。使有五子。王熟察之。誰為好色。</span>望君王垂憫。把中山匣底。竟成畫餅。</p>
        
        <p class="曲"><span class="牌">白練序</span><span class="科">小生</span>令人怒感生。<span class="夾白">他</span>奸謀恣行。恨鴟梟惡吻。把鳳雛喧憎。<span class="夾白">況你</span>才名振楚城。<span class="夾白">更</span>簪紱新承寵渥深。<span class="夾白">寡人知道了。他要</span>相凌併。故把這唇鎗舌劍<span class="夾白">陷你在</span>錦陣花營。</p>
        
        <p class="白">叫宮門傳旨。登徒子妒賢嫉能。欺君罔上。徒念彼老臣。姑免究治。着革了職。冠帶閒住。<span class="科">眾傳旨介小生</span>請問大夫年庚幾何。曾娶妻否。<span class="科">生</span>臣年逾弱冠。尚未婚娶。<span class="科">小生</span>那東家之子還在否。<span class="科">生</span>大王聽啟。</p>
        
        <p class="曲"><span class="牌">醉太平</span>那娉婷。鍾情特甚。誓共姜節操。敬俟朱陳。<span class="夾白"><span class="科">小生</span>大夫一向也知他起居否。<span class="科">生</span></span>而今憂憤。鎖深閨自憐孤另。<span class="夾白"><span class="科">小生</span>大夫可也念他麼。<span class="科">生</span></span>傷情。空勞魂夢逐行雲。誰念取枕餘衾剩。從前追省。一聲河滿。雙淚珠傾。</p>
        
        <p class="白"><span class="科">小生</span>大夫。此是甚麼人家女子。<span class="科">生</span>就是季相國之女。名為清吳。<span class="科">小生</span>原來是季相國之女。那季相國呵。</p>
        
        <p class="曲"><span class="牌">宜春令</span>從先世號老臣。痛乘箕聽鈞天帝庭。<span class="夾白">想</span>蕭條蘭玉。班衣冷落蹁躚影。試看那金屋嬌姿。須配取玉堂才俊。<span class="科">合</span>歡慶。管教你便諧秦晉。</p>
        
        <p class="曲"><span class="牌">簇御林</span><span class="科">生</span>分離去。歲月更。悵經時。別恨增。似分飛落雁惟孤影。把三生自擬無憑准。<span class="夾白">今日</span>笑顏生。君恩似海。成就百年姻。</p>
        
        <p class="白"><span class="科">小生</span>大夫。此事不難。寡人明日親為大夫主婚。即遣景大夫。往彼作伐便了。<span class="科">生</span>多謝聖恩。</p>
        
        <p class="落詩"><span class="科">生</span>浩蕩天恩敢自忘。<br />小臣何以報君王。<br /><span class="科">小生</span>不須玉筯愁千縷。<br />會見銀河度七襄。</p>
        
        <h2 id=ch26 class="chapter"><span class="齣題">第二十六齣　反目</span></h2>

        <p class="曲"><span class="牌">霜天曉角</span><span class="科">丑上</span>終朝氣憤。難遣心頭恨。幾度暗中思忖。冤家怎得離身。</p>

        <p class="白">自家登徒履的妻子便是。可恨我那老公。本等好好一個人。只因看上了那季小姐。朝也教我送下飯。暮也教我送茶果。只指望拐得他上手。馬扁他一手錢財。誰知那小姐到與那宋玉好了。又去顧了近處光棍。要捉拿宋玉。不知被一個甚麼人。竟把一隻腳來砍傷了。前日又到楚王前要去排陷他。又被他使個暗箭。到把我老公官爵削了。如今想將起來。我終不成只隨着這蹺老叫化子。意思要改嫁一個。只是一時難說。早上思量得個計策。叫他出來。尋個頭由。鬧他娘幾場。假意要死要活。他纏我不過。也只得隨順我。那時逼他寫了休書。別嫁一個。倘或好似他。卻不是下半世快活。<span class="科">叫介</span>老官在那裡。來與你說話。</p>
        
        <p class="曲"><span class="牌">前腔</span><span class="科">淨拄拐上</span>命途困窘。殘疾誰憐憫。天網恢恢真可信。須知禍福由人。</p>
        
        <p class="白"><span class="科">見介丑作怒介淨</span>奶奶。我正在那裡腳疼。你又叫我做甚麼。<span class="科">丑</span>你說腳疼。我還心癢哩。<span class="科">淨</span>奶奶。你怎麼心癢。<span class="科">丑</span>怎麼心癢。想我當時嫁你。指望魚水同歡。圖你一生受用。誰知你這敗子。貪花戀色。不顧家園。今日趁得十兩。也去尋小娘兒。明日括得五兩。也去尋私窠子。近日甚麼來頭。又去思量這東鄰季小姐。叫我與他往來。三日一小送。五日一大送。拱去與他。不匡那小姐自與宋玉一心一意。拱去的東西。轉手就拿與宋玉受享了。前日又被甚麼人哄騙。說季小姐來與你睡。等到三更半夜。不知被個甚麼人。把一隻腳竟自斫傷了。及至到楚王面前。要誹謗宋玉。指望出口氣。又被他使個暗箭。楚王到把你官爵革了。閒住在家。如今官又沒得做。銀子又沒得用。<span class="科">諢哭介</span>看別個婦人嫁老公。終朝羅綺。每日珍羞。好不快活。我如今這等苦惱。看了他們怎不心癢。<span class="科">淨</span>奶奶。我登徒履也要做好漢的。難道到要這等。只是你我命該如此。常言道嫁雞逐雞飛。也說不得了。<span class="科">丑</span>呸。虧你不羞這毴臉。甚麼嫁雞逐雞飛。我原是個鳳皇。到嫁了你這個逐瘟頭。如今思量起來。我真過不得日子。沒奈何我到要問你討個長短。<span class="科">淨</span>奶奶罷麼。我有甚長短。與你過得一日。是兩個半日。<span class="科">丑</span>我這等個聰明伶俐的人。跟着你這貧子過活。好苦。我如今只有兩條門路。<span class="科">淨</span>那兩條。<span class="科">丑</span>你問我那兩條麼。刀上一條。索上一條。與你說了。<span class="科">淨</span>奶奶。這個成不得。你若死了。你家告起人命。我到去喫官司。<span class="科">丑</span>不要。如今我到有個商量。<span class="科">淨</span>甚麼商量。<span class="科">丑</span>你如今寫下一紙休書。說登徒履不能養育妻子。情願憑伊改嫁。誓不反悔。你到只當出脫了我。<span class="科">淨</span>咳奶奶。你如今要嫁。也只由你了。只是我好恨。<span class="科">丑</span>你敢恨着我。<span class="科">淨</span>我怎敢恨奶奶。</p>
        
        <p class="曲"><span class="牌">一盆花</span><span class="夾白">我</span>恨只恨他們忒狠。到如今教我毀體殘形。拐棒終朝不離身。顛連困苦誰來問。<span class="夾白">看</span>田園盡傾。囊橐又貧。<span class="夾白">奶奶好了。我有計了。<span class="科">丑</span>你若有計。我依舊隨你。<span class="科">淨</span></span>與你向卑田院裡。做乞食沿門。</p>
        
        <p class="白"><span class="科">丑</span>啐。若要做叫化了。我也不消嫁了。<span class="科">淨</span>我這等個蹺子。不去叫化。有些甚麼做得。</p>
        
        <p class="曲"><span class="牌">前腔</span><span class="夾白"><span class="科">丑</span>你</span>平日裡心高氣硬。笑伊家今日無計謀生。<span class="夾白">你日常間拱的甚麼張員外李舍人。何不去與他們求乞些。也好過活。</span>何不搖尾乞憐向朱門。將來也可資身命。<span class="夾白"><span class="科">淨</span>咳奶奶。若是好手好腳的人。還有人用得着。如今走在人前先自厭人了。還有那個來採着我。<span class="科">丑</span></span>我心中自評。教人怒增。<span class="夾白">只是別嫁個去罷。</span>不是我忘恩負義。也只是各自尋門。</p>
        
        <p class="落詩"><span class="科">丑</span>笑你平生心太欺。<br />逢人只要落便宜。<br /><span class="科">淨</span>如今禍到臨頭日。<br />追悔從前也是遲。</p>
        
        <h2 id=ch27 class="chapter"><span class="齣題">第二十七齣　賜婚</span></h2>

        <p class="曲"><span class="牌">似娘兒</span><span class="科">末扮景差引眾上</span>銜命出彤庭。為二姓契合朱陳。佳人才子由來稱。赤繩繫足。朱樓合巹。不須白雪窺臣。</p>

        <p class="白"><span class="科">眾</span>稟老爺。已到季府門首了。<span class="科">末</span>快通報。<span class="科">眾介雜上</span>荒徑頻年無客到。衡門今日為誰敲。<span class="科">見介眾</span>景老爺要見你夫人。<span class="科">雜</span>夫人有請。</p>
        
        <p class="曲"><span class="牌">海棠春</span><span class="科">老旦上</span>門檐雀網生。車馬誰相問。</p>
        
        <p class="白"><span class="科">相見介末</span>夫人請上。下官有一拜。<span class="科">對拜介</span>當年閨壺重賢媛。相國家聲舊所傳。<span class="科">老旦</span>寂寞自甘居陋巷。喧闐何意駐高軒。請問大人。今日枉顧。不知有何見諭。<span class="科">末</span>夫人尚不知道。我主上近因夫人鄰居宋玉秀才。獻高唐神女二賦。主上不勝喜悅。竟拜為上大夫之職。昨日召至便殿議事。因問他婚姻一事。那宋大夫年方弱冠。尚未成婚。主上聞知宅上小姐。雖自破瓜之年。未遂摽梅之願。今日特遣下官造府求親。伏乞慨允。<span class="科">老旦</span>寒門屢受國厚恩。但恨夫君不祿。未能圖報涓埃。今小女葑菲之姿。又承聖眷。但恐宋大夫翩翩新貴。未必肯顧蓬茅。<span class="科">末</span>夫人休得謙遜。</p>
        
        <p class="曲"><span class="牌">瑣窗郎</span>伊家奕世簪纓。在先朝號老臣。才郎琰琬。淑女娉婷。喜百年姻眷。更九重恩命。<span class="科">合</span>論蒹葭倚玉。總是三生定。親執伐。奉君命。</p>
        
        <p class="曲"><span class="牌">前腔</span><span class="科">老旦</span>嘆孀居獨守蓬門。荷明君特賜婚。感皇恩浩蕩。天使殷勤。不必玄黃稠疊。把紅絲為聘。<span class="科">合</span>論蒹葭倚玉。總是三生定。蒙執伐。謹依命。</p>
        
        <p class="落詩"><span class="科">末</span>天語恭承出鳳樓。<br />管教織女會牽牛。<br /><span class="科">老旦</span>婚姻自是前生定。<br />不是天緣莫強求。</p>
        
        <h2 id=ch28 class="chapter"><span class="齣題">第二十八齣　尋真</span></h2>

        <p class="白"><span class="科">外道妝上</span>回看世事轉無憑。十載沈酣夢始醒。欲訪仙緣何處路。寒山半出白雲層。自家荊佽飛是也。想俺四海論交。半生任俠。擊劍喜攻長短。讀書獨愛縱橫。報仇雪恥。曾從知己酬恩。問舍求田。不解時流生計。賭命聊憑一擲。視若鴻毛。學敵寧止萬人。心存虎視。到如今清流難俟。白首無成。回想塵緣。恍如夢幻。先年曾記得那劍仙對俺說。他年若肯相從。可到終南尋訪。昨日已別了俺故人宋兄。棄了家業。竟往山中學道。你看行了數程。只見松楸遠近。但聞嘯虎啼猿。墳塚高低。惟有臥麟夢鶴。雲迷野徑。風撼長林。天色又早將晚也。</p>

        <p class="曲"><span class="牌">北二犯江兒水</span>斜陽西墜。昏慘慘斜陽西墜。向仙源尋真侶。任龍蛇擾攘。𢬵<a epub:type="noteref" href="#char01"><sup>註</sup></a>鹿豕依棲。脫紅塵如敝屣。白髮早成絲。青山學息機。沆瀣餐饑。薜荔為衣。伴盧敖向三山投杖履。塵凡夢稀。<span class="夾白">從今把</span>塵凡夢稀。玄蹤心契。<span class="夾白">直待要</span>玄蹤心契。俏芒鞋踏煙霞入翠微。</p>
        
        <p class="白">一路行來。仔細想那世人。都為這一個情字。陷了多少英雄好漢。即如俺那宋兄。祇為着季清吳一人。不知費了多少心機。受了多少幽怨。若不是俺荊佽飛報復於前。楚王成全於後。那宋兄寧免終身抱恨。如今縱是才郎女貌。百年相守。想起來那光景也只有限了也。</p>
        
        <p class="曲"><span class="牌">前腔</span>風流佳麗。想他每風流佳麗。<span class="夾白">只道</span>美恩情能到底。便人巢金屋。醉倚璚卮。到頭來一夢裡。白日疾如馳。揮戈總是癡。<span class="夾白">怎如俺</span>紫府神棲。丹竈塵飛。駕蒼螭聽雲璈仙吹起。滄桑事非。<span class="夾白">任從他</span>滄桑事非。劫灰陳跡。<span class="夾白">那管他</span>劫灰陳跡。<span class="夾白">把</span>百年間好光陰只抵一局棋。</p>
        
        <p class="曲"><span class="牌">北清江引</span>山圖赤斧堪為侶。笙鶴冷風起。世外御鴻濛。日下飛鳧舃。望蓬萊幾千重。只咫尺。</p>
        
        <h2 id=ch29 class="chapter"><span class="齣題">第二十九齣　團圓</span></h2>        

        <p class="曲"><span class="牌">夜行船</span><span class="科">生上</span>兩袖天香歸路晚。啟屏山煙嫋龍涎。才子風流。佳人月貌。荷君恩喜諧姻眷。</p>

        <p class="白">下官前日荷蒙聖恩。賜婚季府。數日前遣聘去了。擬定今日黃道吉日成親。又蒙主上撤殿前儀仗鼓吹。賜我迎親。適才辭謝主上回家。天色已晚。已曾分付當値的排設酒筵。不知完備未曾。當値的那里。<span class="科">雜上</span>十二朱樓月正圓。清蛾皓齒列璚筵。畫堂今夜人如玉。疑是壺中一洞天。稟老爺。酒席俱已齊備了。<span class="科">生</span>既如此。分付執事人等都在府門伺候。一面喚賓相承應。<span class="科">雜應介</span></p>
        
        <p class="曲"><span class="牌">小重山</span><span class="科">老旦上</span>佳婿乘龍歸禁苑。仙姬跨鳳下瑤天。<span class="科">旦上</span>鈿車翠幌擁鳴鸞。<span class="科">小旦上</span>風光好。喜共結良緣。</p>
        
        <p class="白"><span class="科">雜</span>稟老爺。季老夫人送夫人到門了。<span class="科">生接介丑扮掌禮隨意喝生旦拜介</span></p>
        
        <p class="曲"><span class="牌">山花子</span>玉堂學士聲華遠。更看金屋嬋娟。度春風歡娛百年。星河鵲駕高懸。<span class="科">合</span>問相逢三生有緣。璚樓繡幄列管絃。蘭堂桂室排綺筵。孔雀屏開。絲幕紅牽。</p>
        
        <p class="曲"><span class="牌">前腔</span><span class="科">生</span>想禪宮乍睹春風面。料今生恩愛徒然。覷春蕪青衫淚沾。九重綸綍恩偏。<span class="科">合前</span></p>
        
        <p class="曲"><span class="牌">前腔</span><span class="科">旦</span>追思往事多悲怨。儘拚拆散雙鴛。喜今宵缺月再圓。鳳簫吹徹雙仙。<span class="科">合前</span></p>
        
        <p class="曲"><span class="牌">前腔</span><span class="科">小旦</span>佳人玉貌真堪羨。更才郎藻思河懸。似名花連枝合歡。兩行繡被花箋。<span class="科">合前</span></p>
        
        <p class="曲"><span class="牌">紅繡鞋</span><span class="科">眾</span>洞房笑語喧闐。喧闐。一輪月上中天。中天。清光今夜為人圓。從此去。錦堂歡。祈百歲。結良緣。祈百歲。結良緣。</p>
        
        <p class="曲"><span class="牌">尾聲</span>人生如露還如電。且共時人樂少年。抵多少悲歡都只在斷簡殘編。</p>
        
        <p class="落詩">尊前有酒喜如澠。<br />暫爾高歌玩物情。<br />白雪舊知成寡和。<br />清商聊且度新聲</p>
        
    </body> 
</html>