<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/紫釵記</title>
        <meta name="author" content="明　湯顯祖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">紫釵記</span></h1>

        <p class="作者">明　湯顯祖　著</p>

        <h2 id=ch1 class="chapter"><span class="齣題">第一齣　本傳開宗</span></h2>

        <p class="曲"><span class="牌">西江月</span><span class="科">末上</span>堂上教成燕子。窗前學畫蛾兒。清歌妙舞駐遊絲。一段煙花佐使。　　點綴紅泉舊本。標題玉茗新詞。人間何處說相思。我輩鍾情似此。</p>
        
        <p class="曲"><span class="牌">沁園春</span>李子君虞。霍家小玉。才貌雙奇。湊元夕相逢。墮釵留意。鮑娘媒妁。盟誓結佳期。為登科抗壯。參軍遠去。三載幽閨怨別離。盧太尉設謀招贅。移鎮孟門西。　　還朝別館禁持。苦書信因循未得歸。致玉人猜慮。訪尋貲費。賣釵盧府。消息李郎疑。故友崔韋。賞花譏諷。纔覺風聞事兩非。黃衣客迴生起死。釵玉永重暉。</p>
        
        <p class="落詩">黃衣客強合鞋兒夢。<br />霍玉姐窮賣燕花釵。<br />盧太尉枉築招賢館。<br />李參軍重會望夫臺。</p>
        
        <h2 id=ch2 class="chapter"><span class="齣題">第二齣　春日言懷</span></h2>
        
        <p class="曲"><span class="牌">珍珠簾</span><span class="科">生上</span>十年映雪圖南運。天池浚。兀自守泥塗清困。獻賦與論文。堪咳唾風雲。羈旅消魂寒色裡。悄門庭報春相問。才情到幾分。這心期占。今春似穩。</p>
        
        <p class="誦"><span class="牌">青玉案</span>盛世為儒觀覽遍。等閒識得東風面。夢隨彩筆綻千花。春向玉階添幾線。上書北闕曾留戀。待漏東華誰召見。殷勤洗拂舊青衿。多少韶華都借看。</p>
        
        <p class="白">小生姓李。名益。字君虞。隴西人氏。先君忝參前朝相國。先母累封大郡夫人。富貴無常。才情有種。紅香藝苑。紫臭時流。王子敬家藏賜書。率多異本。梁太祖府充名畫。並是奇蹤。無不色想三冬。聲歌四夏。熊熊旦上。連城抱日月之光。閃閃宵飛。出獄吐風雲之氣。只是一件。年過弱冠。未有妻房。不遇佳人。何名才子。比來流遇長安。占籍新昌客里。今日元和十四年立春之日。我有故人劉公濟。官拜關西節鎮。今早相賀回來。恰逢着中表崔允明。密友韋夏卿。相約此間慶賞。秋鴻看酒。<span class="科">秋鴻上</span>驚開酒色三陽月。喜逗花梢一信風。酒已完備。<span class="科">韋崔上</span></p>
        
        <p class="曲"><span class="牌">賀聖朝</span>天心一轉鴻鈞。個中孤客寒曛。旛頭春信已爭新。鄉思怯花辰。</p>
        
        <p class="白"><span class="科">見科韋</span>喜氣來千里。<span class="科">崔</span>春風總一家。<span class="科">生</span>宜春惟有酒。長此駐年華。<span class="科">生把酒介</span></p>
        
        <p class="曲"><span class="牌">玉芙蓉</span><span class="科">生</span>椒花媚曉春。柏葉傳芳醞。願花神作主。暗催花信。靈池凍釋浮魚陣。上苑陽和起雁臣。<span class="科">合</span>青韶印。看條風拂水。畫燕迎門。年年春色倍還人。</p>
        
        <p class="曲"><span class="牌">前腔</span><span class="科">崔韋</span>黃雲正朔新。麗日長安近。向朝元共祝。歲華初進。洞庭春色寒難盡。玉管飛灰煖漸熏。<span class="科">合</span>春風鬢。笑林中未有。柳上先過。屠蘇偏讓少年人。</p>
        
        <p class="白"><span class="科">生</span>二兄說少年人。似俺李十郎亦容易老也。</p>
        
        <p class="曲"><span class="牌">簇御林</span>歲寒交無二人。入春愁有一身。報閒庭草樹青回嫩。和東風吹綻了袍花襯。<span class="科">合</span>問東君。上林春色。探取一枝新。</p>
        
        <p class="白"><span class="科">韋</span>君虞說被東風吹綻袍花襯。是說功名未遂。要換金紫荷衣。這也不難。聞得你故人劉公濟節鎮關西。今年主上東巡。未知開科早晚。你且相隨節鎮西行。此亦功名之會也。<span class="科">生</span>豪傑自當致身青雲上。未可依人。<span class="科">崔笑科</span>夏卿不知。東風吹綻袍花襯。是說衣破無人補。此事須問一個人。<span class="科">生</span>是誰。<span class="科">崔</span>曲頭有個鮑四娘。穿針老手。央他一線何如。<span class="科">生</span>不瞞二兄。鮑四娘于小生處略有往來。但是此中心事。未露十分。<span class="科">韋崔</span>才子佳人。自然停當也。</p>
        
        <p class="曲"><span class="牌">前腔</span><span class="科">韋</span>你染袍衣京路塵。望桃花春水津。<span class="夾白"><span class="科">生</span>要命哩。<span class="科">崔</span></span>你外相兒點撥的花星運。<span class="夾白"><span class="科">生</span>要錢哩。<span class="科">崔</span></span>你內材兒抵直的錢神論。<span class="科">合前</span></p>
        
        <p class="曲"><span class="牌">尾聲</span>你眉黃喜入春多分。先問取碧桃芳信。俺朋友呵。覷不的你酒冷香銷少個人。</p>
        
        <p class="落詩">漸次春光轉漢京。<br />風流富貴是生成。<br />無媒雪向頭中出。<br />得路雲從足下生。</p>
        
        <h2 id=ch3 class="chapter"><span class="齣題">第三齣　插釵新賞</span></h2>
        
        <p class="曲"><span class="牌">滿宮花</span><span class="科">老旦上</span>春正嬌。愁似老。眉黛不忺重掃。碧紗煙影曳東風。瘦盡曉寒猶着。</p>
        
        <p class="誦"><span class="牌">蝶戀花</span>誰翦宮花簪綵勝。整整韶華。爭上春風鬢。往事不堪重記省。為花長帶新春恨。　　春未來時先借問。還恨開遲。冷落梅花信。今歲風光消息近。只愁青帝無憑準。</p>
        
        <p class="白">老身霍王宮裡鄭六娘是也。小家推碧玉之容。大國薦塗金之席。陽城妒盡。那曾南戶窺郎。冰井才多。每聽西園召客。晚年供佛。改號淨持。生下女兒。名呼小玉。年方二八。貌不尋常。昔時於老身處涉獵詩書。新近請鮑四娘商量絲竹。南都石黛。分翠葉之雙蛾。北地燕脂。寫芙蓉之兩頰。驚鸞冶袖。誰偷得韓掾之香。繡蝶長裙。未結下漢姝之佩。愛戴紫玉燕釵。此釵已教內作老玉工侯景先雕綴。還未送來。正是新春時候。不免喚他出來。一望渭橋春色。浣紗。小姐那裡。</p>
        
        <p class="曲"><span class="牌">滿宮花後</span><span class="科">旦同浣紗上</span>盡日深簾人不到。眉畫遠山春曉。<span class="科">浣</span>紅羅先繡踏青鞋。花信須催及早。</p>
        
        <p class="白"><span class="科">旦</span>母親萬福。<span class="科">老旦</span>女兒免禮。<span class="科">旦</span>母親。因甚有喚孩兒。<span class="科">老旦</span>新歲春光明媚。娘女們向渭橋望春一回也。<span class="科">行科</span>冰破池開綠。雲穿天半晴。遊心不應動。為此欲逢迎。我老大年華對此春新也。</p>
        
        <p class="曲"><span class="牌">綿搭絮</span>繡闈清峭。梅額映輕貂。畫粉銀屏。寶鴨薰爐對寂寥。為多嬌。探聽春韶。那管得翠幃人老。香夢無聊。兀自裡暗換年華。怕樓外鶯聲到碧簫。</p>
        
        <p class="曲"><span class="牌">前腔</span><span class="科">旦</span>妝臺宜笑。微酒暈紅潮。昨夜東風。戶插宜春勝欲飄。倚春朝。微步纖腰。正是弄晴時候。閣雨雲霄。紗窗影。綵線重添。刺繡工夫把晝永銷。</p>
        
        <p class="曲"><span class="牌">前腔</span><span class="科">浣</span>個人年少。長是索春饒。忽報春來。他門戶重重不奈瞧。滿溪橋。紅袖相招。都准備着詠花才調。問柳情苗。<span class="夾白">小姐呵。</span>無人處和你拾翠閒行。你淡翠眉峰鎮自描。</p>
        
        <p class="白"><span class="科">侯景先上</span>新妝燕子鈿金釧。舊試蟾蜍切玉刀。報知鄭夫人。老玉工侯景先玉釵完成。敬此陳上。<span class="科">老叫浣取釵看介</span>好匠手也。以萬錢賞之。<span class="科">侯謝介</span>琢成雙玉燕。酬賞萬金蚨。<span class="科">下老</span>浣紗。今日佳辰。便將西州錦翦成宜春小繡牌。掛此釵頭。與小姐插戴。<span class="科">浣下取鏡上云</span>翦成花勝在此。<span class="科">老掛牌釵首與旦旦拈看科</span></p>
        
        <p class="曲"><span class="牌">前腔</span><span class="科">旦</span>玉工奇妙。紅瑩水晶條。學鳥圖花。點綴釵頭金步搖。<span class="科">浣照旦插釵科旦</span>嚲輕綃。翠插雲翹。正是翦刀催早。蜂蝶晴遙。<span class="科">合</span>問雙飛燕爾何時。試拂菱花韻轉標。</p>
        
        <p class="曲"><span class="牌">尾聲</span>繡簾珠戶好藏嬌。掩屏山莫放春心早。還把金針鳳眼挑。</p>
        
        <p class="落詩">阿母凝妝十二樓。<br />斬新春色喚人遊。<br />玉釵花勝如人好。<br />今日宜春與上頭。</p>
        
        <h2 id=ch4 class="chapter"><span class="齣題">第四齣　謁鮑述嬌</span></h2>
        
        <p class="曲"><span class="牌">祝英臺近</span><span class="科">鮑四娘上</span>翠屏閒。青鏡冷。長是數年華。行雲夢老巫山下。殢酒愁春。添香惜夜。獨自個溫存幽雅。</p>
        
        <p class="誦"><span class="牌">少年遊</span>簾垂深院冷蕭蕭。春色向人遙。暗塵生處。玉箏絃索。紅淚覆鮫綃。　　舊家門戶無人到。鴛鴦被。半香銷。個底韶華。阿誰心緒。禁得恁無聊。</p>
        
        <p class="白">自家鮑四娘。乃故薛駙馬家歌妓也。折券從良。十餘年矣。生性輕盈。巧于言語。豪家貴戚。無不經過。挾策追風。推為渠帥。每蒙隴西李十郎往來。遺贈金帛不計。俺看此生風神機調。色色超群。幣厚言甘。豈無深意。必是託我豪門覓求佳色。俺已看下鄭娘小女。此女美色能文。頗愛慕十郎風調。只待他自露其意。便好通言。早晚李郎來也。</p>
        
        <p class="曲"><span class="牌">唐多令</span><span class="科">生上</span>客思繞無涯。青門近狹斜。愔愔巷陌是誰家。半露粉紅簾下。閒覓柳。戲穿花。</p>
        
        <p class="白"><span class="科">見介</span>翠宿香梢未肯消。與卿重畫兩眉嬌。<span class="科">鮑</span>新春螺黛無人試。付與東風染柳條。<span class="科">生</span>四娘。幾載相看。新春闕訪。為何門庭蕭索至此。</p>
        
        <p class="曲"><span class="牌">祝英臺</span><span class="夾白"><span class="科">鮑</span>聽說來。</span>憶嬌年。人自好。今日雨中花。俺也曾一笑千金。一曲紅綃。宸遊鳳吹人家。參差。憔悴損鏡裡鴛鸞。冷落門前車馬。<span class="夾白"><span class="科">生</span>還尋個伴兒。<span class="科">鮑</span></span>這些時幾曾到賣花簾下。</p>
        
        <p class="白">十郎。你時時金帛見遺。無恩可報。今日為何光顧。</p>
        
        <p class="曲"><span class="牌">前腔</span><span class="科">生</span>遊冶。自多情。春又惹。早則愁來也。漸次芳郊款步幽庭。笑向卿卿閒話。<span class="夾白"><span class="科">鮑</span>妾半落鉛華。何當雅念。<span class="科">生</span></span>還佳。個門中風月多能。更是雨雲熟滑。似秋娘渾不減舊時聲價。</p>
        
        <p class="曲"><span class="牌">前腔</span><span class="科">鮑</span>休傻。咱意中人。人中意。還似識些些。看你才貌清妍。禮數謙洽。非關採弄殘花。<span class="夾白">十郎禮有所求。必有所下。寸心相剖。妾為圖之。<span class="科">生</span></span>堪嗟。瘦伶仃才子身奇。尚少個佳人檠架。問誰家可一軸春風圖畫。</p>
        
        <p class="曲"><span class="牌">前腔</span><span class="科">鮑</span>知麼。俺為你高情。是處的閒停踏。<span class="夾白"><span class="科">生</span>有麼。<span class="科">鮑</span>十郎。蘇姑子作好夢也。有一仙人。謫在下界。不邀財貨。但慕風流。如此色目。共十郎相當矣。</span>是有個二八年華。三五嬋娟。又不比尋常人家。<span class="科">生驚喜科</span>真假。你干打哄蘸出個桃源。俺便待雨流巫峽。<span class="科">跪科</span>這一縷紅絲。少不得是你老娘牽下。</p>
        
        <p class="白"><span class="科">鮑</span>起來說與詳細。是故霍王小女。字小玉。王甚愛之。母曰淨持。淨持即王之寵姬也。王初薨。諸弟兄以其出自微庶。不甚收錄。因分與資財。遣居于外。易姓為鄭氏。人亦不知其王女。姿質穠艷。一生未見。高情逸態。事事過人。音樂詩書。無不通解。昨遣我求一好兒郎。格調相稱者。俺具說十郎。他亦知有十郎名字。非常歡愜。住在勝業坊。三曲甫東間宅是也。<span class="科">生</span>可得一見。<span class="科">鮑</span>此女尋常不離閨閣。今歲花燈許放。或當微步天街。十郎有意。可到曲頭物色也。<span class="科">生</span>領教。<span class="科">鮑</span>花燈之下。你得見異人。老娘便向十郎書齋領取媒證。</p>
        
        <p class="曲"><span class="牌">尾聲</span><span class="科">生</span>從今表白俺衷情話。<span class="科">鮑</span>肯字兒還在他家。<span class="科">生</span>你成就俺一世前程休當耍。</p>
        
        <p class="落詩">紫陌花燈湧暗塵。<br />驚心物色意中人。<br />此中景若無佳景。<br />他處春應不是春。</p>
        
        <h2 id=ch5 class="chapter"><span class="齣題">第五齣　許放觀燈</span></h2>
        
        <p class="曲"><span class="牌">點絳唇</span><span class="科">京兆府尹上</span>聖主傳宣。風調雨順都如願。慶賞豐年。世界花燈現。</p>
        
        <p class="白">金銷通宵啟玉京。遲遲春箭入歌聲。寶坊月皎龍燈澹。紫館風微鶴焰平。自家京兆府尹是也。今夕上元佳節。月淡風和。蒙聖上宣旨。分付士民通宵遊賞。正是金吾不禁夜。玉漏莫相催。<span class="科">下</span></p>
        
        <p class="曲"><span class="牌">玩仙燈</span><span class="科">老旦上</span>上元燈現。畫角老梅吹晚。風柔夜煖笑聲暄。早占斷紅妝宴。</p>
        
        <p class="曲"><span class="牌">前腔</span><span class="科">旦上</span>韶華深院。春色今宵正顯。<span class="科">浣上</span>年光是也𢬵<a epub:type="noteref" href="#char01"><sup>註</sup></a>無眠。數不盡神仙眷。</p>
        
        <p class="誦"><span class="牌">憶秦娥</span><span class="科">老</span>元宵好。珠簾捲盡千門曉。<span class="科">旦</span>千門曉。禁漏花遲。玉街春早。　　<span class="科">浣</span>紅妝索向千蓮照。笙歌欲隱千金笑。<span class="科">合</span>千金笑。月暈圍高。星球墜小。</p>
        
        <p class="白"><span class="科">旦</span>今夜花燈佳夕。奉夫人一杯酒。<span class="科">老</span>費你心也。正是女郎春進酒。王母夜燒燈。</p>
        
        <p class="曲"><span class="牌">忒忒令</span><span class="科">老</span>賞元宵似今年去年。天街上長春閬苑。星橋畔長明仙院。暢道是紅雲擁。翠華偏。歡聲好。太平重見。</p>
        
        <p class="曲"><span class="牌">前腔</span><span class="科">旦</span>賞元宵不寒天暖天。十二樓闌干春淺。三千界芙蓉妝艷。都則是瑞煙浮。香風軟。人語隱。玉簫聲遠。</p>
        
        <p class="曲"><span class="牌">前腔</span><span class="科">浣</span>賞元宵暢燈圓月圓。整十里珠簾盡捲。達萬戶星球亂點。咱趁着笙歌引。笑聲喧。怎放卻百花中漏聲閒箭。</p>
        
        <p class="白">稟過老夫人郡主。同步天街。遊賞一會。<span class="科">老</span>使得。</p>
        
        <p class="曲"><span class="牌">尾聲</span>端的是春如晝夜如年。天街上暗香流轉。便𢬵<a epub:type="noteref" href="#char01"><sup>註</sup></a>到月下歸來誰分去眠。</p>
        
        <p class="落詩">金屋何能閉阿嬌。<br />成團打隊向燈宵。<br />嚴城不禁葳蕤鎖。<br />銀漢斜通宛轉橋。</p>
        
        <h2 id=ch6 class="chapter"><span class="齣題">第六齣　墮釵燈影</span></h2>
        
        <p class="曲"><span class="牌">鳳凰閣引</span><span class="科">生上</span>絳臺春夜。冉冉素娥欲下。香街羅綺映韶華。月浸嚴城如畫。<span class="科">韋崔</span>鈿車羅帕相逢處。自有暗塵隨馬。</p>
        
        <p class="白"><span class="科">生</span>笙歌世界酒樓臺。雞踏蓮花萬樹開。誰家見月能端坐。何處聞燈不看來。二兄。昨夜鮑四娘教咱。今夜花燈。覷着那人來也。咱於萬燭光中。千花艷裡。將笑語遙分。衣香暗認。不枉今年翫燈。道猶未了。遠遠望見王孫仕女看燈來也。<span class="科">王孫仕女笑上</span></p>
        
        <p class="曲"><span class="牌">園林好</span>謝皇恩燈華月華。謝天恩春華歲華。遍寫着國泰民安天下。遨頭去唱聲譁。<span class="科">下</span></p>
        
        <p class="曲"><span class="牌">前腔</span><span class="夾白"><span class="科">老旦引旦浣上</span>好燈也。</span>說燈花南天門最佳。香車隘挑籠絳紗。喝道轉身停馬。塵影裡看誰家。</p>
        
        <p class="白">呀。那裡個黃衫大漢。一疋白馬來也。</p>
        
        <p class="曲"><span class="牌">前腔</span><span class="科">豪士黃衫擁胡奴二三人走馬上</span>本山東向長安作傻家。趁燈宵遨遊狹邪。聽街鼓兒幾更初打。<span class="夾白"><span class="科">內笑云</span>前面好漢。是甚姓名。人高馬大。遮了俺們看燈路來也。<span class="科">豪笑介</span>問俺名姓。黃衫豪客是也。說遮了路呵。胡雛們去也。</span>燈影裡一鞭斜。<span class="科">下</span></p>
        
        <p class="曲"><span class="牌">前腔</span><span class="科">生韋崔上</span>逞風光看人兒那些。並香肩低迴着笑歌。天街甃琉璃光射。等的個蓬閬苑放星槎。<span class="科">望介下</span></p>
        
        <p class="曲"><span class="牌">前腔</span><span class="夾白"><span class="科">老旦浣同旦上</span>好耍歇也。</span>絳樓高流雲弄霞。光灧瀲珠簾翠瓦。小立向迴廊月下。閒嗅着小梅花。</p>
        
        <p class="白"><span class="科">生韋崔上旦眾驚下落一釵科生</span>呀。二兄。勝業坊來的可是那人。真奇艷也。兀的不是梅梢上掛釵。廝琅的墜地也。</p>
        
        <p class="曲"><span class="牌">江兒水</span>則道是淡黃昏素影斜。原來是燕參差簪掛在梅梢月。眼看見那人兒這搭遊還歇。把紗燈半倚籠還揭。紅妝掩映前還怯。<span class="科">合</span>手撚玉梅低說。偏咱相逢。是這上元時節。</p>
        
        <p class="白"><span class="科">浣挑燈照旦上</span>呀。老夫人歸去。咱去尋釵來也。<span class="科">韋</span>那人來尋釵也。俺二人前門看燈去。兄可與之小立片言。看是那人否。<span class="科">生</span>請了。<span class="科">韋崔下旦尋釵科</span>不見釵。這不做美的梅梢也。</p>
        
        <p class="曲"><span class="牌">前腔</span>止不過紅圍擁翠陣遮。偏這瘦梅梢把咱相攔拽。<span class="科">作避生介</span>喜迴廊轉月陰相借。怕長廊轉燭光相射。<span class="科">生做見科旦</span>怪檀郎轉眼偷相撇。</p>
        
        <p class="白"><span class="科">生笑介</span>弔了釵哩。<span class="科">旦</span>可是這生拾在。<span class="科">合前</span></p>
        
        <p class="曲"><span class="牌">玉交枝</span><span class="科">生</span>是何衙舍。美嬌娃走得吱𡂪<a epub:type="noteref" href="#char02"><sup>註</sup></a>。<span class="夾白"><span class="科">浣</span>是霍王小姐。<span class="科">生</span>奇哉奇哉。就是小玉姐麼。<span class="科">浣</span>便是。<span class="科">生</span>小生慕之久矣。因何獨行。<span class="科">浣</span>來尋墜釵。<span class="科">生</span></span>你步香街不怕金蓮踅。總為這玉釵飛折。<span class="夾白"><span class="科">浣</span>秀才。可見釵來。<span class="科">生</span>釵到有。請與小玉姐相叫一聲。<span class="科">旦低聲云</span>浣紗。這怎生使得。且問秀才何處。<span class="科">生</span>隴西李益。表字君虞。排號十郎。應試來此。<span class="科">旦作打覷低鬟微笑介</span>鮑四娘處聞李生詩名。咱終日吟想。乃今見面不如聞名。才子豈能無貌。<span class="科">生作聽徑前請見科</span>呀。小姐憐才。鄙人重貌。兩好相映。何幸今宵。<span class="科">旦作羞避介</span>釵喜落此生手也。</span>釵。你插新妝寶鏡中燕尾斜。到檀郎香袖口是這梅梢惹。<span class="夾白">浣紗。叫秀才還咱釵也。<span class="科">合</span></span>怕燈前孤單這些。怕燈前孤單了那些。</p><aside epub:type="footnote" id="char02"><p>「⿰口遮」</p></aside>
        
        <p class="白"><span class="科">生</span>請問小玉姐侍者。咱李十郎孤生二十年餘。未曾婚娉。自分平生不見此香奩物矣。何幸遇仙月下。拾翠花前。梅者媒也。燕者于飛也。便當寶此飛瓊。用為媒采。尊見何如。<span class="科">浣惱介</span>書生無禮。見景生情。我待罵你呵。<span class="科">旦</span>劣丫頭是怎的來。</p>
        
        <p class="曲"><span class="牌">前腔</span>花燈磨折。為書生言長意賒。<span class="夾白">秀才。咱釵直千金也。<span class="科">生</span>此會千金也。<span class="科">旦背笑介</span></span>道千金一笑相逢夜。似近藍橋那般歡愜。<span class="夾白">還俺釵來。<span class="科">生</span>選個良媒送上。</span>玉花釵。他丟下聲長短嗟。玉梅梢咱賺着影高低說。<span class="科">合前浣</span></p>
        
        <p class="白">夫人候久。咱們家去也。</p>
        
        <p class="曲"><span class="牌">川撥棹</span>簫聲咽。和催歸玉漏徹。<span class="科">旦</span>為多才情性驕奢。沒些時月痕兒早斜。<span class="夾白">浣紗。叫秀才還咱釵來。<span class="科">作斜拜生科合</span></span>乍相逢歸去也。<span class="科">又生揖科</span></p>
        
        <p class="曲"><span class="牌">前腔</span><span class="科">生</span>花燈夜。有天緣逢月姐。<span class="夾白"><span class="科">浣</span>秀才。</span>你把個香閨女覷得眼乜斜。留了咱燕釵兒貪他那些。<span class="科">合前</span></p>
        
        <p class="曲"><span class="牌">尾聲</span><span class="科">生</span>玉天仙罩住得梅梢月。春消息漏洩在花燈節。<span class="科">旦低聲</span>明朝記取休向人邊說。</p>
        
        <p class="白"><span class="科">旦浣下生弔場</span>奇哉奇哉。李十郎今夜遇仙也。</p>
        
        <p class="曲"><span class="牌">玉樓春</span>嬋娟此會真奇絕。睡眼重惺春思徹。他歸時遙映燭花紅。咱待放馬蹄清夜月。</p>
        
        <p class="白">呀。鸞影催歸。燕釵留在。教小生怎生回去也。</p>
        
        <p class="曲"><span class="牌">玉樓春後</span><span class="科">崔上</span>天街一夜笙歌咽。墮珥遺簪幽恨結。<span class="科">韋上</span>那兩人燈下立多時。細語梅花落香雪。</p>
        
        <p class="白">十郎。可是那人。<span class="科">生</span>真異人也。</p>
        
        <p class="曲"><span class="牌">六犯清音</span>他飛瓊伴侶。上元班輩。迴廊月射幽暉。千金一刻。天教釵掛寒枝。咱拾翠。他含羞。啟盈盈笑語微。嬌波送。翠眉低。就中憐取。則俺兩心知。<span class="科">韋崔</span>少甚麼紗籠映月歌濃李。偏似他翠袖迎風糝落梅。<span class="科">生</span>恨的是花燈斷續。恨的是人影參差。恨不得香肩縮緊。恨不得玉漏敲遲。把墜釵與下為盟記。<span class="科">合</span>夢初迴。笙歌影裡。人向月中歸。</p>
        
        <p class="白"><span class="科">崔</span>既此女子於兄分上非淺。不可負也。</p>
        
        <p class="曲"><span class="牌">尾聲</span>玉天仙去也春光碎。<span class="夾白">這一雙情眼呵。</span>怎禁得許多胡覷。<span class="科">生</span>咱半生心事全在賞燈時。</p>
        
        <p class="落詩">釵燕餘香衫袖間。<br />藍橋相見夜深還。<br />祇應不盡嬋娟意。<br />猶向街心弄影看。</p>
        
        <h2 id=ch7 class="chapter"><span class="齣題">第七齣　託鮑謀釵</span></h2>
        
        <p class="曲"><span class="牌">搗練子</span><span class="科">生上</span>花淡澹。月嬋娟。迴廊燈影墜釵前。透萬點星橋情半點。</p>
        
        <p class="誦"><span class="牌">如夢令</span>門外香塵正度。窗裡星光欲曙。客舍悄無人。夢斷月堤歸路。無緒。無緒。搖漾燭花人語。</p>
        
        <p class="白">小生昨夕和小玉姐對玩花燈。眼尾眉梢。多少神情拋接也。</p>
        
        <p class="曲"><span class="牌">普天樂</span>俺正憑闌。想碧雲靜處花燈綻。他絳籠深護春光煖。乍相逢試回嬌眼。似廣寒低躡飛鸞。笙歌遠。人零亂。金釵墜。無言自把梅花瓣。剛撇下佩環。清月影。曉馬歸來夢斷。覺東風病酒。餘香相半。</p>
        
        <p class="曲"><span class="牌">不是路</span><span class="科">鮑上</span>庭院幽清。他出眾風流舊有名。彈花柄。想尋花去蝶夢初驚。<span class="科">生笑迎介</span>是卿卿。懶雲鬟到撇得冠兒正。肯向書齋僻處行。<span class="科">鮑</span>承恭敬。看君笑眼迎門應。有些僥倖。</p>
        
        <p class="白"><span class="科">又鮑</span>世間尤物意中人。可向燈前會的真。不用眉梢攢一處。且將心事說三分。昨夜燈前。有何所見。<span class="科">生</span>人中嚷嚷。都無所見。但拾得墜釵紫玉燕一枝。煩卿賞鑑。<span class="科">作看釵介鮑</span>好一枝紫玉釵也。</p>
        
        <p class="曲"><span class="牌">啄木公子</span>波文瑩。鈕疊明。點翠圈珠瓏嵌的整。透紫瓊枝。似闌干日漾紅冰。<span class="夾白">燕呵。</span>為甚嘴翅兒西飛另。他在妝奩帕上棲香穩。雲鬢搔頭弄影停。誰付與多情。</p>
        
        <p class="曲"><span class="牌">前腔</span><span class="科">生</span>花燈後。人笑聲。月溶溶罩住離魂倩。墜釵橫處。相尋特地逢迎。<span class="夾白">這釵燕呵。</span>雖則軟語商量渾未定。早則幽香蘸動梅花影。紅潤偷歸翠袖擎。天付與書生。</p>
        
        <p class="曲"><span class="牌">好姐姐</span><span class="科">鮑</span>恁般紅鸞湊成。這燕花釵為折證。你嫦娥親許。玉鏡臺前會得清。<span class="科">合</span>燈兒映。相逢便是神仙境。何用崎嶇上玉京。</p>
        
        <p class="曲"><span class="牌">前腔</span><span class="科">生</span>知他是雲英許瓊。墜清虛立定。露華春泠。肯向瑤池月下行。<span class="科">合前生</span></p>
        
        <p class="白">煩卿就將此釵。求其盟定。彼時自有白璧一雙為獻也。</p>
        
        <p class="曲"><span class="牌">尾聲</span><span class="科">鮑</span>為單飛去配雙飛影。<span class="科">生</span>墜釵人倚妝臺正憑。<span class="科">鮑</span>昨夜燈花兩人照證明。</p>
        
        <p class="落詩">燈前月下會真奇。<br />恰似雲英一喚時。<br />袖去寶釵成玉杵。<br />不須千里繫紅絲。</p>
        
        <h2 id=ch8 class="chapter"><span class="齣題">第八齣　佳期議允</span></h2>
        
        <p class="曲"><span class="牌">薄倖</span><span class="科">旦上</span>薄妝凝態。試煖弄寒天色。是誰向殘燈澹月。仔細端詳無奈。憑墜釵飛燕徘徊。恨重簾礙約何時再。<span class="科">浣</span>似中酒心情。羞花意緒。誰人會。懨懨睡起。兀自梅梢月在。</p>
        
        <p class="誦"><span class="牌">應天長</span><span class="科">旦</span>燈輪細轉。月影平分。笑處將人暗認。曾半倚紗籠。手撚墜釵閒借問。誰解語春相印。怯邂逅誤成芳信。人影散。獨自歸來。恁闌方寸。</p>
        
        <p class="白">浣紗。拾釵人何處也。</p>
        
        <p class="曲"><span class="牌">字字錦</span>春從繡戶排。月向梅花白。花隨玉漏催。人赴金釵會。試燈回。為着疎影橫斜。把咱燕釵兒黏帶。釵釵。恨尋的快快。是何緣落在秀才。好一箇秀才。秀才你拾得在。<span class="科">合</span>是單飛了這股花釵。配不上雙飛那釵。乍相逢怎擺。那拾釵人擎奇。擎奇得瀟瀟灑灑。忺忺愛愛。閃得人躭躭待待。厭厭害害。卻原來會春宵那刻。</p>
        
        <p class="曲"><span class="牌">前腔</span><span class="科">浣</span>無意燕分開。有情人奪采。他將袖口兒懷。恁想着花頭戴。步香街。淡月梅梢。領取箇黃昏自在。釵釵。書生眼快快。恁是個香閨女孩。逗的個女孩。女孩伽伽的拜。<span class="科">合前</span></p>
        
        <p class="曲"><span class="牌">入賺</span><span class="科">鮑上</span>春寒漸解。准望着踏青挑菜。金蓮步躧。早是他朱門外。誰人在。<span class="科">內作鸚哥叫云客來客來旦驚</span>影動湘簾帶。鸚哥報客來。<span class="科">浣</span>今朝風日好。有甚金釵客。<span class="夾白"><span class="科">見科旦</span>呀。原來鮑四娘也。</span>到來多會。<span class="科">鮑</span>可知道你深閨自在。</p>
        
        <p class="白">小玉姐愛戴紫玉燕釵。今日緣何不見。<span class="科">旦</span>無心戴他。<span class="科">鮑</span>敢是單了一枝。<span class="科">旦笑</span>何處單來。<span class="科">鮑</span>咱說他單便單。咱說他雙便雙。憑你心下。<span class="科">旦笑</span>四娘說了雙罷。<span class="科">鮑</span>卻原來。且問你緣何此釵便落此生之手。</p>
        
        <p class="曲"><span class="牌">雪獅子</span><span class="科">旦</span>燈花市。月華街。月痕暗影疎梅。愛清香小立在迴廊外。花枝擺。<span class="科">又</span>把燕釵兒懸在。天付與多才。<span class="科">合</span>單飛燕也釵。雙飛燕也釵。雙去單來。單去雙來。可似繞簾春色。還上我玉鏡妝臺。</p>
        
        <p class="曲"><span class="牌">前腔</span><span class="科">鮑</span>燈似晝。人如海。偏他們拾取奇哉。這觀燈十五無人會。便揉碎。<span class="科">又</span>梅花少不得心兒採。多則是眼兒乖。<span class="科">合</span>明提起也釵。暗提起也釵。明去暗來。暗去明來。可似繞簾春色。還上我玉鏡妝臺。</p>
        
        <p class="白"><span class="科">鮑</span>你說着玉鏡臺。李郎就是。便將此釵來求盟定。<span class="科">旦</span>那生畢竟門地何如。才情幾許。怎生弱冠尚少宜人。<span class="科">鮑</span>若論此生。門族清華。少有才思。麗詞佳句。時謂無雙。先達丈人。翕然推伏。每自矜風調。思得佳偶。博求名閥。久而未諧。<span class="科">旦</span>原來如此。此事須問老夫人。</p>
        
        <p class="曲"><span class="牌">隔尾</span>你說着玉鏡臺。那酸倈怎就把咱頭上釵兒來插釵。只怕老娘呵識不出武陵春色。</p>
        
        <p class="白"><span class="科">下</span><span class="科">鮑弔場</span>老夫人有請。</p>
        
        <p class="曲"><span class="牌">一翦梅</span><span class="科">老旦上</span>霧靄籠蔥貼絳紗。花影窗紗。日影窗紗。迎門喜氣是誰家。春老儂家。春瘦兒家。</p>
        
        <p class="白"><span class="科">見科老</span>原來是鮑四娘到來。春色三之一。王家日漸長。<span class="科">鮑</span>關心兒女事。閒坐細端詳。老夫人。你道妾身今日為何而來。竟為小姐親事。<span class="科">老</span>小女雛稚之年。恐未曉成人之禮。聽俺道來。</p>
        
        <p class="曲"><span class="牌">宜春令</span>天生就女俊娃。似鴛雛常依膝下。重重簾幕。漏春心何曾得到他。爐煙篆一縷清霞。玉瓶花幾枝瀟灑。似人家。煞不成妝逗耍。</p>
        
        <p class="曲"><span class="牌">前腔</span><span class="科">鮑</span>渠年長。伊鬢華。老年人話兒喬作衙。他芳心染惹怕春着裙腰身子兒乍。鴛鴦譜挑不出閒心。美女圖覷許多情話。你守着他。投得個夜香燒罷。</p>
        
        <p class="曲"><span class="牌">前腔</span><span class="科">老</span>催人老。可歎嗟。論從來女生外家。眼前怎捨。穩倩個乘龍嬌客來招嫁。起西樓備着吹簫。展東牀留教下榻。誰家。養女兒尋思似咱。</p>
        
        <p class="白">那人何如。</p>
        
        <p class="曲"><span class="牌">前腔</span><span class="科">鮑</span>才情有。年貌佳。李十郎隴西舊家。全枝堪借。管碧梧棲老鸞停跨。將雛曲畢竟雙飛。求鳳操看他駟馬。<span class="科">出釵介</span>沒爭差。把這股玉燕兒留下。</p>
        
        <p class="白"><span class="科">老旦看釵介</span>呀。這釵活似小玉上頭之物。何因得在此生。婚姻事須問女兒情願。浣紗。請小姐出來。<span class="科">浣請介</span></p>
        
        <p class="曲"><span class="牌">一翦梅</span><span class="科">旦上</span>睡起東風數物華。暗惜年華。暗惜春華。停雲數點雨催花。前夜燈花。今日梅花。</p>
        
        <p class="白"><span class="科">見科老</span>兒。鮑四娘來與隴西李十郎求親。你意下何如。<span class="科">旦</span>說他則甚。</p>
        
        <p class="曲"><span class="牌">繡帶兒</span>掩春心坐羅幃繡榻。羞人喚作渾家。想仙姬不是蘭香。笑漁郎空問桃花。非誇。冰清到底無別話。守定着香閨這答。<span class="科">啼科</span>娘和女俜仃可嗟。形影相依。怎生撇下。</p>
        
        <p class="曲"><span class="牌">前腔</span><span class="科">老旦</span>年華。為甚的雲寒月寡。守着一搦香娃。<span class="夾白">兒。就明姑仙子。也有人間之情。</span>看羅敷早配玄都。恨玉蘭空孕蓮花。仙查。天宮織女猶自嫁。銀河畔鵲橋親踏。<span class="夾白">今日呵。</span>男共女兩家兒一家。分付與東君。畢罷了老娘心下。</p>
        
        <p class="曲"><span class="牌">前腔</span><span class="科">浣</span>休嗟。嬌花女教人愛殺。恨不早嫁東家。<span class="夾白">你憐老夫人麼。</span>只怕柘枝兒兩頭繫絲。到大來貪結桃花。<span class="科">背介</span>哄咱。青春不多也二八。少不得籠窗動闥。好和歹這些時破瓜。便道是白玉無瑕。青春有價。</p>
        
        <p class="曲"><span class="牌">前腔</span><span class="科">鮑</span>喧嘩。把媒人似絲鞭兒擘打。得你半口甜茶。卻為甚俊灑多才。尚沒個襯褡人家。湊咱。士女愁春沒亂煞。母親行白忙閒話。真和假那些禁架。你不信看玉燕釵頭。玉梅花下。</p>
        
        <p class="白"><span class="科">老</span>正是。這釵是小姐香奩中物。何因得落他家。<span class="科">旦作羞介老旦問浣</span>這是怎的來。</p>
        
        <p class="曲"><span class="牌">太師引</span><span class="科">浣</span>元宵夜放了觀燈假。轉迴廊梅疎月華。臨去也墜釵斜掛。急尋着被他翠袖籠拿。<span class="夾白"><span class="科">老</span>便是那李秀才麼。<span class="科">浣</span></span>但逢着書生不怕偏絮刮。俺小姐有些嬌怯。<span class="夾白"><span class="科">老</span>那生說甚來。<span class="科">浣</span></span>說他青春大曾無室家。是禁不得他賺玉留香多霎。</p>
        
        <p class="白"><span class="科">老</span>小姐說甚來。</p>
        
        <p class="曲"><span class="牌">前腔</span><span class="科">浣</span>聽說他能風雅。想不着良宵遇他。虧了俺籠燈倚月。聽才子佳人打話。他把釵兒接下那歡恰。俺小姐淡月隱梅花。<span class="夾白"><span class="科">老</span>卻怎的。<span class="科">浣</span></span>嬌波抹。道有心期那些。<span class="夾白"><span class="科">老</span>因何。<span class="科">浣</span></span>知怎生呵一笑相逢緣法。</p>
        
        <p class="白"><span class="科">老笑問</span>玉兒可是也。</p>
        
        <p class="曲"><span class="牌">三學士</span><span class="科">旦低聲科</span>是俺不合向春風倚暮花。見他不住的嗟呀。知他背紗燈暗影着蛾眉畫。還咱箇插雲鬢分開燕尾斜。猛可的定婚梅月下。認相逢一笑差。</p>
        
        <p class="曲"><span class="牌">前腔</span><span class="科">老</span>你百歲姻緣非笑耍。關心事兒女由他。知他肯住長安下。怕燕爾翻飛碧海涯。輕可的定婚梅月下。怕相逢一線差。</p>
        
        <p class="曲"><span class="牌">前腔</span><span class="夾白"><span class="科">鮑</span>玉姐呵。</span>翠氣生香春一把。那書生也將相根芽。接了你嵌成寶玉雙飛燕。難道是飛入尋常百姓家。俺可也定婚梅月下。敢把這好姻緣一對誇。</p>
        
        <p class="白"><span class="科">浣</span>老夫人成就了罷。</p>
        
        <p class="曲"><span class="牌">前腔</span><span class="科">浣</span>這是那月夜春燈搖翠霞。武陵溪蘸出胡麻。<span class="夾白">才郎呵。</span>可有乘龍一騎青絲馬。配上咱插燕雙飛綠鬢鴉。你可也定婚梅月下。好姻緣一世誇。</p>
        
        <p class="白"><span class="科">老</span>片語相投。拾釵為定。天也天也。</p>
        
        <p class="曲"><span class="牌">尾聲</span>你問乘龍那日佳。俺這裡畫堂簫鼓安排下。<span class="科">鮑</span>他還有白璧成雙錦上花。</p>
        
        <p class="落詩">偶語風前一笑回。<br />月籠燈影袖籠釵。<br />如今好取釵頭燕。<br />飛向溫家玉鏡臺。</p>
        
        <h2 id=ch9 class="chapter"><span class="齣題">第九齣　得鮑成言</span></h2>
        
        <p class="誦"><span class="牌">思越人</span><span class="科">生上</span>好是觀燈透玉京。如魂如夢見飛瓊。留連步障笙歌隱。彷彿遺釵笑語明。　　春淡淡。玉真真。幾時真個作行雲。閒來欲試花間手。盼殺行媒月下人。</p>
        
        <p class="白">俺心事托鮑娘為媒。恰好怕老夫人古撇也。</p>
        
        <p class="曲"><span class="牌">鶯集林春</span>恰燈前得見些些。悄向迴廊步月。漏點兒丁東長歎徹。似悔墜釵輕去瑤闕。儘來回花露影。念渠嬌小點點愛清絕。漾春寒愁幾許。懨懨心事。自共素娥說。</p>
        
        <p class="曲"><span class="牌">前腔</span>不准擬恁情深。邂逅低鬟笑歇。恍月下聞鶯歸去也。天淡曉風明滅。也應他難遇惺惺。解憐才有意須教徹。人近遠。幾重花路。比武陵源較直截。</p>
        
        <p class="曲"><span class="牌">四犯鶯兒</span>愛的是女嬌奢。怕的他娘生劣。近新來時勢把書生瞥。無分周遮有數奇絕。不應恰恁相逢別。不為淫邪。非貪貲篋。眼裡心頭要安頓得定迭。</p>
        
        <p class="曲"><span class="牌">前腔</span>但憑咱書五車。甚處少紅一捻。只他乍相逢相愛無言說。釵頭枝葉。和媒人根節。錦春梭攛定鶯兒舌。咱望眼夭斜。幽懷喑咽。去了多時早那人來也。</p>
        
        <p class="曲"><span class="牌">懶畫眉</span><span class="科">鮑上</span>碧雲天外影晴波。看罷了春燈景色和。咱曉鬟偷出睡雲窩。<span class="夾白"><span class="科">見科生</span>有勞四娘。那人心事諧否。<span class="科">鮑</span></span>他口兒不應心兒可可。道人在春風喜氣多。</p>
        
        <p class="白"><span class="科">生</span>他可道來。</p>
        
        <p class="曲"><span class="牌">前腔</span><span class="科">鮑</span>道你個題橋彩筆蘸晴波。傅粉人才艷綺羅。道是你舊家門第識人多。湊的個釵頭玉燕天和合。成就你玉鏡臺前去畫翠蛾。</p>
        
        <p class="白"><span class="科">生</span>那人真個如何。<span class="科">鮑</span>俺去。正逢他睡起也。</p>
        
        <p class="曲"><span class="牌">醉羅歌</span>睡覺睡覺嬌無那。梳洗梳洗着春多。露春纖彈去了粉紅涴。半捻春衫嚲。香津微搵。碧花凝唾。芙蓉暗笑。碧雲偷破。春心一點眉尖閣。休唐突。儘阿那。書生有分和他麼。</p>
        
        <p class="曲"><span class="牌">前腔</span><span class="科">生</span>停妥停妥有定奪。歡倖歡倖早黏合。𢬵<a epub:type="noteref" href="#char01"><sup>註</sup></a>千金買得春宵着。受用些兒個。傷春中酒。輕寒自覺。人兒共枕。春宵煖和。算花星捱的孤鸞過。三日後。五更過。十紅拖地送媒婆。</p>
        
        <p class="白"><span class="科">鮑</span>十郎。花朝日好成親。看你好不寒酸。那樣人家。少不的金鞍駿馬。着幾個伴當去。<span class="科">生</span>領教。</p>
        
        <p class="曲"><span class="牌">尾聲</span><span class="科">鮑</span>論你一品人才真不弱。趁風光俊煞你個令閣。<span class="夾白">十郎呵。</span>還辦取拭雨黏雲半帖羅。</p>
        
        <p class="白"><span class="科">下</span><span class="科">生弔場</span>四娘說咱寒酸。不免請韋崔二兄。代求人馬光輝也。</p>
        
        <p class="落詩">月姊釵頭玉。<br />冰人線腳針。<br />傳來烏鵲喜。<br />占得鳳凰音。</p>
        
        <h2 id=ch10 class="chapter"><span class="齣題">第十齣　回求僕馬</span></h2>
        
        <p class="曲"><span class="牌">玩仙燈</span><span class="科">生上</span>人物似相如。少個畫堂車騎。</p>
        
        <p class="白">秋鴻。已請崔韋二位相公議事。這早晚可來也。</p>
        
        <p class="曲"><span class="牌">小蓬萊</span><span class="科">韋崔上</span>春意漸回沙際。風流長聚京都。終南韋曲。博陵崔氏。瀟灑吾徒。</p>
        
        <p class="白"><span class="科">見科崔</span>拾釵芳信如何。<span class="科">生</span>花朝之夕。已注佳期。只有一段工夫。央及二兄幫襯。<span class="科">崔</span>願聞。<span class="科">生</span>王門貴眷。禮須華重。客裝寒怯。實難壯觀。聽小弟道來。</p>
        
        <p class="曲"><span class="牌">駐馬聽</span>出入惟驢。實少銀鞍照路衢。待做這乘龍快婿。騏驥才郎。少的駟馬高車。花邊徒步意躊躕。嘶風弄影知何處。<span class="科">合</span>後擁前驅。教一時光彩生門戶。</p>
        
        <p class="白"><span class="科">崔</span>十郎。你不曾同姓為婚。怎生巫馬期以告。要馬我崔家儘有。<span class="科">韋</span>崔子弒齊君。是陳成子有馬十乘。崔家那裡有一匹兒。我韋家到有。<span class="科">崔</span>怎見得。<span class="科">韋</span>卻不道魯韋昌馬。<span class="科">崔</span>休閒說。長安中有一豪家。養俊馬十餘匹。金鞍玉轡。事事俱全。當為君一借。</p>
        
        <p class="曲"><span class="牌">前腔</span>不說駘駑。有個翩翩豪俠徒。許你一鞍一馬。做個馬上郎君。少不的坐下龍駒。驚香欲到錦屠蘇。銀鞍繡帕須全具。<span class="科">合前生</span></p>
        
        <p class="白">有了馬。還敢求一事。</p>
        
        <p class="曲"><span class="牌">前後</span>冷落門閭。只合樵青伴釣徒。<span class="夾白">今日過門呵。</span>少不得要步隨鞭鐙。手捧衣裳。背負琴書。花星有喜不為孤。身宮所恨慳奴僕。<span class="科">合前崔</span></p>
        
        <p class="白">你不曾之子于歸。先要宜其家人。使不得。邦君之妻曰夫人。夫人自稱曰小童。但帶幾個俊童。怕新人喫醋。若要家童。有顏色梅樹雕幾個去。<span class="科">韋</span>怎見得。<span class="科">崔</span>百家姓要江童顏郭。梅盛林刁。<span class="科">生</span>取笑取笑。<span class="科">韋</span>這樁也在那豪士家。有綠韝文幘。妝飾非常。</p>
        
        <p class="曲"><span class="牌">前腔</span><span class="科">韋</span>自有豪奴。不羨秦官馮子都。不用吹簫僮約。結柳奴星。有翦髮胡雛。<span class="夾白">好教你</span>垂鞭接馬玉童扶。衣箱別有平頭護。<span class="科">合前</span></p>
        
        <p class="曲"><span class="牌">尾聲</span><span class="科">韋崔</span>你逞精神去坦東牀腹。那些兒幫襯工夫。<span class="夾白">成親看喜也。</span>只願你人馬平安穩坐了黃金屋。</p>
        
        <p class="落詩">本色更何如。<br />攢弄要工夫。<br />定須騎駿馬。<br />誰待使癡奴。</p>
        
        <h2 id=ch11 class="chapter"><span class="齣題">第十一齣　妝臺巧絮</span></h2>
        
        <p class="曲"><span class="牌">番卜算</span><span class="科">旦上</span>屏外籠身倚。睡覺唇紅退。暈纖蛾暗自領佳期。珍重花前意。</p>
        
        <p class="誦"><span class="牌">菩薩蠻</span>天穿過了還穿地。枕痕一線搖紅睡。春色襯兒家。羞含荳蔻花。　　裙腰沾蟢子。暗地心頭喜。越近越思量。懸愁花燭光。</p>
        
        <p class="白">日昨已許李郎定親。佳期蚤晚。好悶人也。</p>
        
        <p class="曲"><span class="牌">五供養</span>相逢有之。這一段春光分付他誰。他是個傷春客。向月夜酒闌時。人乍遠。脈脈此情誰識。人散花燈夕。人盼花朝日。着意東君。也自怪人冷淡蹤跡。</p>
        
        <p class="曲"><span class="牌">前腔</span>夢兒中可疑。記邂逅分明還似那迴時。玉釵風不定。為誰閒撚花枝。道甚重簾不捲。燕子傳消息。隨意佳期緩。爭信人心急。不如嫁與。受他真個憐惜。</p>
        
        <p class="曲"><span class="牌">金瓏璁</span><span class="科">鮑上</span>綠枝么鳳拍。香痕暗沁莓苔。畫堂春暖困金釵。不捲珠簾誰在。</p>
        
        <p class="白"><span class="科">見介旦</span>花氳蝶翅頻敲粉。<span class="科">鮑</span>柳颩蜂腰促報衙。<span class="科">旦</span>翠掩重門春睡懶。<span class="科">鮑</span>一天新喜教兒家。<span class="科">旦</span>何喜見教。<span class="科">鮑</span>教你個喜字來。新婚那夜呵。</p>
        
        <p class="曲"><span class="牌">玉交枝</span>燭花無賴。背銀缸暗擘瑤釵。待玉郎回抱相偎揣。顰蛾掩袖低迴。到花月三更一笑回。春宵一刻千金浼。挽流蘇羅幃顫開。結連環紅襦懊解。</p>
        
        <p class="曲"><span class="牌">前腔</span>鸞驚鳳駭。誤春纖搵着檀腮。護丁香怕拆新蓓蕾。道得個荳蔻含胎。他犯玉侵香怎放開。你凝雲覺雨堪瀟灑。喫緊處花香這回。斷送人腰肢幾擺。</p>
        
        <p class="白">洞房中所事堪停當也。</p>
        
        <p class="曲"><span class="牌">沈醉東風</span>你把鴛鴦襯褡兒翦裁。指領上繡緘憑在。勾春睡小眠鞋。要一領汗衫兒躭待。那其間半葉輕羅試采。你把羞眸兒半開。斜燈兒半開。試顯出你做夫妻們料材。</p>
        
        <p class="白"><span class="科">旦</span>罷了。<span class="科">鮑</span>可罷了也。</p>
        
        <p class="曲"><span class="牌">前腔</span>帶朝陽下了楚臺。起窺妝照人無奈。暗尋思顰眉簇黛。把餘紅偷覷還猜。防人見侍兒們拾在。賀新人美哉。賀新郎美哉。顯的你做夫妻們喜來。</p>
        
        <p class="白"><span class="科">旦</span>謝了。老夫人請你講話也。</p>
        
        <p class="曲"><span class="牌">尾聲</span><span class="科">鮑</span>咱去來說與你個明白。選成親花朝好在。折莫你這幾日呵葫蘆提較害。</p>
        
        <p class="落詩">一搦女兒身。<br />齊眉作婦人。<br />人生初見喜。<br />花草一年春。</p>
        
        <h2 id=ch12 class="chapter"><span class="齣題">第十二齣　僕馬臨門</span></h2>
        
        <p class="白"><span class="科">秋鴻上</span>主人性愛秋鴻。身居奴僕同宮。從今脫了主顧。以前布下了春風。自家秋鴻便是。只因人物粗通。伏事李郎客中。一年半載。好不乾淨。如今配上了霍家小姐。主不顧僕了。叫做失了主顧。雖然如此。霍府少甚丫鬟。東人念舊。少不得秋鴻也配上一個。叫做俺有春風。他有夏雨。這都不在話下了。昨日相公轉託韋崔借人借馬。榮耀成親。分付到時好生安頓。可知道哩。奴要白飯。馬要青芻。都不備一些子。叫俺管頓。好不頹氣也。且看門外如何。<span class="科">雜豪家翦髮胡奴一人牽馬一匹上</span>白面兒郎宜俊馬。洞簫才子借髯奴。昨有韋崔二先生借俺豪家人馬。與個隴西李十郎往那家去。這是他寓所。高叫一聲。<span class="科">鴻</span>好好。人馬一齊到。馬少一匹。<span class="科">雜</span>因何。<span class="科">鴻</span>俺家十郎配那家主兒。俺也同這吉日。配上那家一個俊不了的穿房。因此多要一匹。<span class="科">雜</span>好命也。纔脫了人騎。就要騎馬。早哩。<span class="科">鴻</span>也罷。看你馬。馬去得。再看人。<span class="科">笑介</span>原來你前身是馬。<span class="科">雜</span>怎見得。<span class="科">鴻</span>馬翦騌。人也翦騌。馬老子黑。你們臉通黑。知馬是你前身。<span class="科">雜惱介</span>呀。你家借馬借人。白飯青芻不見些兒。倒來罵俺。好打這廝。<span class="科">打介</span></p>
        
        <p class="曲"><span class="牌">玩仙燈</span><span class="科">生上</span>擇吉送鸞書。儘今夜孤眠坦腹。</p>
        
        <p class="白">呀。人馬借來是客。秋鴻這狗才恁般輕薄。列位管家恕罪。<span class="科">雜叩頭介</span>不敢。請相公看馬何如。<span class="科">生</span>好馬好人。<span class="科">雜</span>敢問相公那家去。</p>
        
        <p class="曲"><span class="牌">孝順歌</span><span class="夾白"><span class="科">生</span>是霍王府呵。</span>招鳳侶。配鸞雛。借鴛鴦白馬光戶閭。<span class="夾白">這馬呵。</span>鬧色紫茸鋪。壓胯黃金鍍。真個飛香紅玉。稱兩袖風生。一鞭雲路。阿對前頭。要幾個人兒護。<span class="夾白">你們到那家答應放精細些。</span>須剔透。要通疏。那人家多禮數。</p>
        
        <p class="白"><span class="科">雜</span>知道了。</p>
        
        <p class="曲"><span class="牌">前腔</span>你是名家子。冠世儒。<span class="夾白">這馬呵。</span>配春風美人堪畫圖。俺豪門體態殊。風流慣相助。<span class="夾白">李相公。你</span>跨金鞍駿駒。擁綠韝蒼奴。到瑣窗窺處。<span class="夾白">那時小的們不敢說。只怕相公酒後呵。</span>也不着支吾。坦露了東牀腹。<span class="夾白">只一件來。馬要好料。奴要好酒。相公也要多喫些。大家掙出精神來。</span>和你高控轡。響傳呼。顯風光賽尋俗。</p>
        
        <p class="白"><span class="科">生</span>多謝了。今夜且安歇。</p>
        
        <p class="落詩">雕胡人當酒。<br />莝薦馬為芻。<br />坐憑金騕褭。<br />走置錦流蘇。</p>
        
        <h2 id=ch13 class="chapter"><span class="齣題">第十三齣　花朝合巹</span></h2>
        
        <p class="曲"><span class="牌">鵲橋仙</span><span class="科">旦同浣上</span>珠簾高捲。畫屏低扇。曙色寶奩新展。絳臺銀燭吐青煙。熒熒的照人靦腆。</p>
        
        <p class="誦"><span class="牌">好事近</span>紅曙捲窗紗。睡起半拖羅袂。<span class="科">浣</span>何似等閒睡起。到日高還未。　　<span class="科">旦</span>催花陣陣玉樓風。樓上人難睡。<span class="科">浣</span>有了人兒一個。在眼前心裡。</p>
        
        <p class="白"><span class="科">旦</span>早晚佳期。鮑四娘還不見到。</p>
        
        <p class="曲"><span class="牌">臘梅花</span><span class="科">鮑上</span>花燭爐香錦繡筵。屏山霧抹鸞初偃。紅線結姻緣。探花人到。百花高處會雙仙。</p>
        
        <p class="白"><span class="科">見介</span>仙郎一時就到。且同郡主鳳簫樓一望。<span class="科">做望介鮑</span>你看那是勝業坊。這的是曲頭。這是你府門首。<span class="科">旦</span>呀。四娘。一個騎馬官兒來也。<span class="科">鮑</span>呀。望南頭來了。<span class="科">生騎馬胡奴秋鴻三四人跟上</span></p>
        
        <p class="曲"><span class="牌">窣地錦襠</span>春紅帶醉袖籠鞭。壓𩌟<a epub:type="noteref" href="#char03"><sup>註</sup></a>葳蕤照水邊。美人香玉艷藍田。遙望秦樓生翠煙。</p><aside epub:type="footnote" id="char03"><p>「⿰革「⿳𠂊𠔿比」」</p></aside>
        
        <p class="白"><span class="科">下旦驚喜介</span>四娘。你看那生走一灣馬呵。風情似柳。有如張緒少年。迴策如縈。不減王家叔父。真個可人也。</p>
        
        <p class="曲"><span class="牌">掉角兒</span>是誰家玉人水邊。斗驕驄碧桃花旋。坐雲霞飄颻半天。惹人處行光一片。猛可的映心頭。停眼角。送春風。迎曉日。搖曳花前。青袍粉面。儂家少年得娘憐。抵多少宋玉全身。相如半面。</p>
        
        <p class="白"><span class="科">鮑</span>這樓早則望夫臺也。好下樓去。請老夫人迎接新郎。<span class="科">做下介</span>須教翡翠聞王母。無奈鴛鴦噪鵲橋。</p>
        
        <p class="曲"><span class="牌">瑞鶴仙</span><span class="科">老旦上</span>有女正芳妍。繫綠蘿千里紅絲一線。春深景明媚。正玉漏穿花。金屏合箭。芳信呢喃。早則是玉釵歸燕。關心兒女。齊眉夫婦。今日如願。</p>
        
        <p class="白">李郎早到也。浣紗。賓贊那裡。<span class="科">賓贊上</span>有有有。色與禮孰重。新郎色上緊。禮與食孰重。小子食上緊。堂上唱禮只好觀。牀上唱禮偏好聽。<span class="科">鮑</span>牀上怎生唱。<span class="科">賓</span>俯伏鞠躬跪一般。興不唱興唱做興。<span class="科">鮑</span>牀上怎不唱拜。<span class="科">賓</span>新郎點頭就是拜。唱了拜時敗了興。<span class="科">生上</span></p>
        
        <p class="曲"><span class="牌">寶鼎兒</span>玉驄鞭嚲。正綺羅門戶。笙歌庭院。冉冉飛絳臺雲細。深深處繡簾風軟。<span class="科">旦上</span>且喜玉釵雙燕穩。還似玉梅初見。<span class="科">合</span>對寶鼎香濃。芳心暗祝。天長地遠。</p>
        
        <p class="白"><span class="科">賓贊贊云</span>拜天地。天地交通泰。水火倒既濟。今年生個小蒙童。明年生個大歸妹。拜老夫人。拜謝金王母。領取碧霞君。今年封內子。明春長外孫。夫妻交拜。今日成雙後。富貴天然偶。一個附鳳攀龍。一個祝雞養狗。<span class="科">鮑諢介</span>好個豪家婆也。<span class="科">賓</span>禮畢。新郎新人就位。人從叩頭。<span class="科">秋鴻胡奴見介鴻</span>的的親親的小秋鴻叩頭。<span class="科">老</span>那些人從都是李家麼。<span class="科">鴻</span>不是李家是桃家。<span class="科">老</span>那個桃家。<span class="科">雜</span>豪家。<span class="科">老</span>那個豪家。<span class="科">雜</span>李家做了豪家。<span class="科">老</span>好好。原來李郎豪家子也。馬可是李家。<span class="科">鴻</span>不是李家是桃家。<span class="科">老</span>怎生又是桃家馬。<span class="科">生</span>不是桃家馬。是桃花馬。<span class="科">老</span>李郎。好一個桃之夭夭。浣紗。請這賓相一班騎從別館筵宴。<span class="科">雜</span>好。咱們喫酒去。戶外碧潭春洗馬。樓前紅燭夜迎人。<span class="科">下老</span>看酒。<span class="科">生</span>小生還有藍田白玉一雙。文錦十疋。少致筐篚之敬。<span class="科">老</span>小女領下。李郎。素聞才調風流。今見儀容雅秀。名下固無虛士。小女雖拙教訓。顏色不至醜陋。得配君子。頗為相宜。<span class="科">生謝介</span>拙鄙庸愚。不意顧盼。幸垂錄采。生死為榮。<span class="科">生把酒介</span></p>
        
        <p class="曲"><span class="牌">錦堂月</span>繡幕紅牽。門楣綠遶。春色舊家庭院。煙霧香濛。笑出乘鸞低扇。似朝陽障袂初來。向洛浦凌波試展。<span class="科">合</span>神仙眷。看取千里佳期。百年懽燕。</p>
        
        <p class="曲"><span class="牌">前腔</span><span class="科">旦</span>幸然。王母池邊。上元燈半。縹緲銀鸞映現。一飲瓊漿。藍橋試結良緣。吹簫侶天借雲迎。飛瓊珮月高風轉。<span class="科">合前</span></p>
        
        <p class="曲"><span class="牌">前腔</span><span class="科">老</span>堪憐。自小嬋娟。從來靦腆。未許東風一面。鳳曲將雛。占得和鳴天遠。倚青鸞玉鏡妝成。對孔雀金屏中選。<span class="科">合前</span></p>
        
        <p class="曲"><span class="牌">前腔</span><span class="科">眾</span>暄妍。翠氣生煙。紅妝艷日。小令合懽歌遍。喜才子佳人。雙雙錦瑟華年。銀燭影河漢秋光。碧桃浪武陵春片。<span class="科">合前</span></p>
        
        <p class="曲"><span class="牌">醉翁子</span><span class="科">老</span>堪羨。好韶華長則把紅絲兒繾戀。怕寒宮桂影高。洛陽花賤。<span class="科">生</span>不淺。似底漾深恩。何處春光買翠鈿。<span class="科">合</span>持歡勸。但記取月下花前。玉釵雙燕。</p>
        
        <p class="曲"><span class="牌">前腔</span><span class="科">旦</span>閒辨。畫眉人蘸了筆花飛硯。趁三星在天。五雲低殿。<span class="科">生</span>如願。穩倩取鸞封。一對夫妻晝錦圓。<span class="科">合前</span></p>
        
        <p class="曲"><span class="牌">倖倖令</span>燈花紅笑顫。高燭步生蓮。且喜闌夜。口脂香碧唾。環影耀金蟬。愛少年。</p>
        
        <p class="曲"><span class="牌">前腔</span>顏酡春暈顯。花月好難眠。無奈斗轉。銀瓶催漏悄。翠袖嫋鬟偏。待曉天。</p>
        
        <p class="曲"><span class="牌">尾聲</span>錦帳流香度百年。作夫妻天長地遠。恰這是受用文章花月仙。</p>
        
        <p class="落詩">春花春月兩相輝。<br />千里良緣一色絲。<br />盼到洞房花燭夜。<br />圖他金榜掛名時。</p>
        
        <h2 id=ch14 class="chapter"><span class="齣題">第十四齣　狂朋試喜</span></h2>
        
        <p class="白"><span class="科">浣紗上</span>曉幄流蘇春意長。花頭彈動雨初香。紗窗細拂蛾眉了。斜斂輕軀拜玉郎。好笑好笑。郡主配了李郎。俺做浣紗的在牀背可睡也呵。那李郎甚麼心情。俺郡主許多門面。俺也聽不得了。如今日勢向午。纔起新妝。<span class="科">旦上</span></p>
        
        <p class="曲"><span class="牌">探春令</span>合歡新試錦衾重。羅帳春風。<span class="科">浣扶介旦</span>嬌倩人扶。笑嗔人問。沒奈多情種。</p>
        
        <p class="誦"><span class="牌">荷葉杯</span>枕席夜來初薦。膽顫鬟亂四肢柔。泥人無語怎擡頭。羞麼羞。羞麼羞。</p>
        
        <p class="白"><span class="科">浣笑介</span>喜也郡主。苦也郡主。呀。素設設帕兒早發變也。</p>
        
        <p class="曲"><span class="牌">鶯啼序</span><span class="科">浣</span>眉州小錦新退紅。汗粉漬。勻嬌瑩。他幾曾花事春容。早印透春痕一縫。<span class="夾白">苦也。</span>碎嬌啼窣裡聞鶯。緊摺葉沁成么鳳。春如夢。整一片雨雲香重。</p>
        
        <p class="曲"><span class="牌">阮郎歸</span><span class="科">生上</span>綠紗窗外曉光催。神女下蛾眉。細看他含笑坐屏圍。倚新妝半晌嬌橫翠。</p>
        
        <p class="白"><span class="科">見介</span>學畫蛾眉翠淡濃。遠山春色在樓中。須臾日射胭脂頰。一朵紅酥旋欲融。小玉姐。初見你時。一室之中。若瓊林玉樹。交枝皎映。轉盼之間。精采射人。聽你言敘溫和。詞旨宛媚。解羅衣之際。態有餘妍。到得低幃暱枕。極甚歡愛。小生自忖。巫山洛浦不如也。<span class="科">旦含笑介</span>惶愧惶愧。<span class="科">生</span>我有友人韋夏卿崔允明。約來相賀。須是酒肴齊備。<span class="科">旦</span>理會得。</p>
        
        <p class="曲"><span class="牌">鵲橋仙</span><span class="科">韋崔上</span>紅壁窺鶯。銀塘浴翠。着處自成春意。秦樓簫史鳳初飛。望雲氣十分濃媚。</p>
        
        <p class="白"><span class="科">進撞見介</span>正好正好。請新郎新人賀喜。才子佳人。可是人間天上也。筆花新展畫眉才。仙女吹笙學鳳臺。<span class="科">生旦</span>天上忝成銀漢匹。人間恭喜客星來。<span class="科">生</span>看酒。<span class="科">浣持酒上</span>生香聞舊酒。熟客見新人。酒到。<span class="科">生旦把酒介</span></p>
        
        <p class="曲"><span class="牌">玉山兒</span><span class="科">生</span>畫堂客至。整襟裳鸞鶴低飛。銀荷上絳燭飛輝。寶爐內篆煙沈細。<span class="科">旦</span>對舊遊新喜。不由咱羞眉半聚。裹手拈鸚嘴。<span class="科">生旦合</span>溜釵垂。倚郎微拜。渾覺自嬌癡。</p>
        
        <p class="曲"><span class="牌">前腔</span><span class="科">崔</span>露華朱邸。自生成玉葉金枝。印春山半暈新眉。破朝花一條輕翠。<span class="科">韋</span>畫梁初日。一片美人雲氣。世上能多麗。<span class="科">韋崔合</span>是便宜。尋常花月。偏是你遇仙時。</p>
        
        <p class="曲"><span class="牌">前腔</span><span class="科">生</span>幾年排比。背長廊月下尋梅。見佳人獨自徘徊。恰好事恁相當對。<span class="科">旦</span>是前生分例。儘百媚天應乞與。消得多才藝。<span class="科">生旦合</span>遂心期。紅顏相向。直是好夫妻。</p>
        
        <p class="曲"><span class="牌">前腔</span><span class="科">韋</span>可人風味。近軒庭晝漏遲遲。瑞香風吹引仙姬。牡丹春襯成多麗。<span class="科">崔</span>俺狂儔怪侶。來盼問雨香雲跡。向荳蔻梢頭翠。<span class="科">崔韋合</span>早些時。宜男開放。休辜負碧桃棲。</p>
        
        <p class="白"><span class="科">韋</span>罷酒。小弟一言。君虞既婿王門。眠花坐錦。郡主宜效樂羊之職。助成玄豹之文。休得貪懽。有羈大事。</p>
        
        <p class="曲"><span class="牌">朱奴兒</span><span class="科">韋</span>好男兒芙蓉俊姿。傍嫦娥桂樹寒棲。<span class="科">崔</span>勸取郎腰玉帶圍。休只把羅裙對繫。<span class="科">合</span>書齋榻舉案齊眉。穩倩取花冠紫泥。</p>
        
        <p class="白"><span class="科">旦</span>二君在上。李郎自是富貴中人。只怕富貴時撇了人也。</p>
        
        <p class="曲"><span class="牌">前腔</span><span class="科">旦</span>婚姻簿是咱為妻。怕登科記註了別氏。<span class="夾白"><span class="科">崔</span>十郎不是這樣人。</span>肘後香囊半尺絲。想不是薄情夫婿。<span class="科">合前崔</span></p>
        
        <p class="白">君虞。三人中你到有了鳳凰巢。俺二人居然窮鳥。不論靡家靡室。兼之無食無衣。如何活計。<span class="科">生</span>小弟在此。從容圖之。</p>
        
        <p class="曲"><span class="牌">尾聲</span><span class="科">崔</span>相女配夫雙第一。<span class="科">韋</span>論相夫賢女也得今無二。<span class="科">合</span>眼看的吹簫樓上一對鳳凰飛。</p>
        
        <p class="落詩">客賀新婚飲半酡。<br />勸郎遠志莫蹉跎。<br />酒逢知己頻添少。<br />話若投機不厭多。</p>
        
        <h2 id=ch15 class="chapter"><span class="齣題">第十五齣　權夸選士</span></h2>
        
        <p class="曲"><span class="牌">越調蠻牌令</span><span class="科">眾擁盧太尉上</span>獨坐掌朝樞。出入近乘輿。君王詔乘春令。殿前兵馬洛陽都。指鸞旗暫此東巡遊駐。大比年怕試期躭誤。詔就此開科選俊儒。咱怎生閉塞了賢門戶。</p>
        
        <p class="白">西賓東主帝王家。行幸中都止翠華。才子來攀春月桂。君王垂問洛陽花。自家乃盧太尉是也。盧杞丞相是我家兄。盧中貴公公是我舍弟。一門貴盛。霸掌朝綱。今年護駕東遊洛陽。怕春選誤期。即于洛陽行省掛榜招賢。思想起俺有一女。年將及笄。不如乘此觀選高才為婿。左右那裡。<span class="科">堂候跪介淨</span>聽分付。說與禮部。凡天下中式士子。都要參謁太尉府。方許註選。正是近水樓臺先得月。向陽花木易為春。<span class="科">下</span></p>
        
        <h2 id=ch16 class="chapter"><span class="齣題">第十六齣　花院盟香</span></h2>
        
        <p class="白"><span class="科">浣紗上</span>意態精神畫亦難。花枝實個好團欒。曲囀新聲銀甲暖。酒浮香米玉蛆寒。自家浣紗是也。郡主配了李十郎。將秋鴻賞了浣紗。秋鴻伶俐知書。卻被十郎使得東去西去。到不如俺家烏兒。配了櫻桃。兩口鎮日竈前竈後。正是乖的走碌碡。贏得眼前熟。癡的不出屋。夜夜皮穿肉。俺看李郎和郡主十分相愛。今早又分付花園遊憩。俺取了白玉碾花罇。盛了碧桃新釀。剮紅矮几擺着蕖葉碗數十枚。且是郡主絃管之暇。雅好詩書。筆牀墨硯。多是王家舊物。都帶巾箱伺候。一對兒早到也。<span class="科">旦上</span></p>
        
        <p class="曲"><span class="牌">憶秦娥</span>深深院。弄晴時候東風軟。東風軟。晝長無那。暖鶯初囀。<span class="科">浣</span>夢餘口喚添香篆。畫眉一線屏山遠。<span class="科">合</span>屏山遠。捲簾花氣。夜來深淺。</p>
        
        <p class="誦"><span class="牌">春光好</span><span class="科">旦</span>紗窗淺。畫屏深。意沈沈。春着裙腰。無力暗知音。　　<span class="科">浣</span>燕尾翦裁羅勝。翠茸點綴花簪。小姐呵。你一點春攢無限事。小眉心。</p>
        
        <p class="白"><span class="科">旦</span>浣紗。眉心有甚事來。<span class="科">浣</span>小姐未遇李郎時。打鞦韆。擲金錢。賭荔枝。拋紅豆。常自轉眼舒眉。到李郎上門。鎮日紗窗裡眉尖半簇。敢自傷春也。<span class="科">旦</span>春香呵。咱怎比做女兒時。由得自家心性那。<span class="科">浣</span>可是成人不自在哩。<span class="科">生上</span></p>
        
        <p class="曲"><span class="牌">夜遊宮</span>宿雨朝陽館。鬆花控柳煙初滿。幽懽何妨日日展。擁溫柔恨夜來寒頓淺。</p>
        
        <p class="誦"><span class="牌">浣溪紗</span><span class="科">生</span>輕打銀箏落燕泥。暖絲高罥畫樓西。<span class="科">旦</span>花冠閒上午牆啼。　　<span class="科">生</span>眉色暗深芳草徑。靨花輕綻碧桃溪。<span class="科">旦</span>個人何事閉深閨。</p>
        
        <p class="白"><span class="科">生</span>娘子說何事閉深閨。與你春遊半日。<span class="科">旦</span>酒簏衣箱。俱已齊備。請行。<span class="科">行介生</span>名園春色正相宜。<span class="科">旦</span>夫婿前行少婦隨。<span class="科">生</span>竹裡登樓人不見。<span class="科">旦</span>花間覓道鳥先知。<span class="科">浣</span>這是百花園門首哩。</p>
        
        <p class="曲"><span class="牌">畫眉序</span><span class="科">生</span>花裡喚神仙。幾曲園林芳逕轉。<span class="科">旦</span>正春心滿眼。桃李能言。鋪翠陌平莎茸嫩。拂畫簷垂楊金偃。<span class="科">到門介合</span>春成片。無人見。平付與鶯捎燕翦。</p>
        
        <p class="白">咱遶花行一遭也。</p>
        
        <p class="曲"><span class="牌">黃鶯兒</span><span class="科">生</span>偷眼艷陽天。帶朝雲暮雨鮮。<span class="科">旦拈花介</span>一枝低壓宜春院。芳心半點。紅妝幾瓣。和鶯吹折流霞茜。糝香肩。春纖袖口拈插鬢雲邊。<span class="科">生送酒介</span></p>
        
        <p class="曲"><span class="牌">皂羅袍</span>尊酒把玉人低勸。背東風立穩。微笑花前。斜簪拋出金縷懸。步香埃窣地凌波見。<span class="科">旦作醉介生</span>湘裙皺嚲。晴絲翠煙。粉融香潤。𢬵<a epub:type="noteref" href="#char01"><sup>註</sup></a>驕恣妍。真珠幾滴紅妝面。</p>
        
        <p class="曲"><span class="牌">啄木兒</span><span class="科">旦</span>狂耍婿。遊戲仙。荳蔻圖中春數點。閒心性皺花呵展。繡工夫葡萄幾線。<span class="夾白">卻怎的</span>半踏長裙香逕遠。和你向銀塘照影分嬌面。怕溜閃了釵頭鬢影偏。</p>
        
        <p class="白"><span class="科">浣</span>天雨哩。<span class="科">作避雨介</span></p>
        
        <p class="曲"><span class="牌">玉交枝</span><span class="科">生</span>催花雨片。度池亭草氣薰傳。點蜻蜓撇去驚飛燕。趁泥香掠水盤旋。<span class="夾白">咱兩個</span>一逕行來一字肩。同行覆着同心扇。停半霎瀟湘畫闌。坐一答繡墩金線。</p>
        
        <p class="白"><span class="科">生坐秋鴻上</span>洛下才人貪折桂。秦中美女好觀花。稟相公。天子留幸洛陽。開場選士。京兆府文書起送。即日餞程。不得遲誤。<span class="科">生</span>如此。快安排行李。渭河登舟也。<span class="科">鴻</span>明日放參京兆府。春風催馬洛陽橋。<span class="科">下旦</span>新婚未幾。明日分離。如何是好。李郎。你看我為甚宮樣衣裳淺畫眉。只為曉鶯啼斷綠楊枝。春閨多少關心事。夫婿多情亦未知。妾本輕微。自知非匹。今以色愛。託其仁賢。但慮一旦色衰。恩移情替。使女蘿無託。秋扇見捐。極歡之際。不覺悲生。<span class="科">泣嘆介生</span>平生志願。今日獲從。粉骨碎身。誓不相捨。小玉姐何發此言。請以素縑。著之盟約。<span class="科">旦</span>浣紗。箱盒裡取烏絲闌素段三尺。和墨筆硯來。<span class="科">浣</span>烏紗闌在此。<span class="科">生作寫介</span>寫完呈覽。<span class="科">旦讀介</span>水上鴛鴦。雲中翡翠。日夜相從。生死無悔。引喻山河。指誠日月。生則同衾。死則共穴。李郎。此盟當藏寶篋之內。永證後期。</p>
        
        <p class="曲"><span class="牌">玉胞肚</span>心字香前酬願。鎮同衾心歡意便。碎心情眉角相偎。趁光陰巧笑無眠。絮香囊宛轉。把烏絲闌翰墨收全。向一段腰身好處懸。</p>
        
        <p class="白"><span class="科">生</span>小生這點心呵。</p>
        
        <p class="曲"><span class="牌">玉山頹</span>你精神桃李。天生的溫香膩綿。惹嬌音春思無邊。倚纖腰着處堪憐。佳期正展。為甚的顰輕笑淺。教青帝長如願。鎮無言。一春心事。輕可的付啼鵑。</p>
        
        <p class="白"><span class="科">旦拜介</span>李郎有此心。奴家謝也。</p>
        
        <p class="曲"><span class="牌">川撥棹</span>情何限。為弱柳。擡青眼。怕只怕箋煤字殷。怕只怕箋煤字殷。道得個海枯石爛。囑付你輕休赸。好花枝留倚闌。</p>
        
        <p class="白">李郎。看看日勢向晚。<span class="科">回介</span></p>
        
        <p class="曲"><span class="牌">憶多嬌</span><span class="科">合</span>春色黯。香徑晚。怯棲鴉啼向鳳城單。乘倒景暮光殘。染殘霞衣袖嚲。春興闌珊。春興闌珊。忙歸去階苔翠班。<span class="科">旦作跌介</span></p>
        
        <p class="曲"><span class="牌">月上海棠</span><span class="科">合</span>蓮三寸。重臺小樣紅偏綻。怕逗了朱門。半約花關。這一番遊滿春山。較添得許多嬌眼。人影散。鞦韆外花陰裡扣響銅環。<span class="科">浣紗持燭上開門介</span></p>
        
        <p class="曲"><span class="牌">尾聲</span>一簾春色如雲嚲。咱高燒銀燭到更殘。怎說起送你個趁春風遊上苑。</p>
        
        <p class="落詩">銀缸斜映晚妝紅。<br />且照離情今夜中。<br />夫唱婦隨長自好。<br />青春明月不曾空。</p>
        
        <h2 id=ch17 class="chapter"><span class="齣題">第十七齣　春闈赴洛</span></h2>
        
        <p class="白"><span class="科">秋鴻上</span>日暖鶯聲麗。風輕馬足先。主人能及第。童僕也登天。昨日相公分付今日赴科。這早還未起來。叫浣紗。<span class="科">浣上鴻</span>請相公起程。京兆府有人伺候。正是才子功名易。佳人離別難。<span class="科">下旦上</span></p>
        
        <p class="曲"><span class="牌">十二時</span>何時春草草。正銷凝未了。燕爾歡遲。鴛班赴早。枕屏山夢斷魂遙。強起愁眉翠小。</p>
        
        <p class="白">銀瓶瀉水促朝裝。淚燭紅銷影曙光。卻怪滿身珠翠冷。無人偎暖醉紅鄉。奴家與十郎為夫婦幾日。不想行幸洛陽。彼中開選。李郎要赴京兆府起送秀才。雖則半月之程。亦自牽人愁緒。早已拜辭了老夫人也。<span class="科">生上</span></p>
        
        <p class="曲"><span class="牌">遶地遊</span>青雲路有。賦就凌雲奏。望朝雲徘徊意久。</p>
        
        <p class="白"><span class="科">旦</span>李郎真個起程也。</p>
        
        <p class="曲"><span class="牌">黃鶯兒</span>紅袖濕夭桃。乍驚回雲雨朝。浪桃香二月春雷早。<span class="夾白">你去後呵。</span>雲橫樹杪。雨餘芳草。畫眉人去走章臺道。望迢迢。金鞭惜與。誰分玉驄驕。</p>
        
        <p class="曲"><span class="牌">前腔</span><span class="科">生</span>休恁淚鮫綃。為朝陽停鳳簫。乘龍人試把龍門跳。向黃金榜標。披香殿朝。洛陽才子爭年少。望迢迢。歸來攜手。衫袖御香飄。</p>
        
        <p class="白"><span class="科">鴻上</span>稟知船在渭河也。</p>
        
        <p class="曲"><span class="牌">琥珀墜</span><span class="科">旦</span>年少。麗春園接受了求賢詔。飲御酒三杯休醉了。也不管咱朱門俏待泥金報。英豪。你趁着春水船兒天上坐了。</p>
        
        <p class="曲"><span class="牌">前腔</span><span class="科">生</span>韻高。多應我詩成奪錦袍。沈香亭捧硯寫清平調。也則怕你愁望的酥胸拍漸銷。多嬌。還你個夫人縣君七香車載了。</p>
        
        <p class="白"><span class="科">鴻上</span>稟相公。京兆府催請餞程也。</p>
        
        <p class="曲"><span class="牌">尾聲</span><span class="科">旦</span>去也呵不多時斷續鶯聲小。還立盡暮雲芳草。<span class="夾白">李郎。</span>你去京兆府呵。學一個京兆眉兒向晝錦描。</p>
        
        <p class="落詩">遊子帶天香。<br />閨人戀夕陽。<br />明知半月別。<br />要使兩情傷。</p>
        
        <h2 id=ch18 class="chapter"><span class="齣題">第十八齣　黃堂言餞</span></h2>
        
        <p class="曲"><span class="牌">番卜算</span><span class="科">府尹上</span>黃屋去東巡。紫詔來西尹。桃花春片起魚鱗。直上龍門峻。</p>
        
        <p class="白">洛陽開榜喚群英。老拙承恩尹漢京。視草天書中秘出。插花春酒秀才行。下官京兆府尹是也。聖駕幸洛陽。開場選士。俺京兆府長安縣單起送李益秀才一人。早晚到也。</p>
        
        <p class="曲"><span class="牌">好事近</span><span class="科">生上</span>京兆選才人。起送向長安灞津。飄飄獻賦欲凌雲。領取上林春信。</p>
        
        <p class="白"><span class="科">報見介</span>李益請拜見老先生。<span class="科">拜介</span>披雲纔見日。<span class="科">尹</span>翰墨久聞香。<span class="科">生</span>雅度憐鸚鵡。<span class="科">尹</span>高飛看鳳凰。左右看酒。</p>
        
        <p class="曲"><span class="牌">長拍</span>紫詔皇宣。少年英俊。青衫上墨香成陣。<span class="夾白">李秀才。</span>你此去呵。龍蛇硯影筆生花。遶殿晴熏。<span class="夾白">今日呵。</span>吉日良辰。醉你個狀元紅浪桃生暈。只望你烏帽宮花斜插鬢。軟帶垂袍掛綠雲。臨上馬御酒三杯盡。喧滿六街塵。香風細。妒殺遊人。</p>
        
        <p class="白"><span class="科">生</span>小生量淺。告行。<span class="科">尹</span>未也。少年中了探花郎。還有好處哩。</p>
        
        <p class="曲"><span class="牌">短拍</span>翰苑風清。蓬萊天近。御香浮滿眼氤氳。視草玉堂人。紫荷囊金魚佩那些風韻。到大來管掌着紫薇堂印。少不的人向鳳池頭立穩。越富貴。越精神。<span class="科">尹送生介</span></p>
        
        <p class="曲"><span class="牌">尾聲</span>俺京兆尹送賢臣。送你上朝班玉筍有精神。做得個畫凌雲第一人。</p>
        
        <p class="落詩">爐中九轉煉初成。<br />舉主看時亦自驚。<br />唯有太平方寸血。<br />今朝盡向隗臺傾。</p>
        
        <h2 id=ch19 class="chapter"><span class="齣題">第十九齣　節鎮登壇</span></h2>
        
        <p class="曲"><span class="牌">點絳唇</span><span class="科">眾將官上</span>塞草煙寒。旗門天半紅雲綻。疊鼓凝旛。大將人懽看。</p>
        
        <p class="白">塞上經春氣色新。關西纔換護羌軍。堂堂上將登壇日。笳鼓驚飛一片雲。列位請了。咱們都係玉門關內將官。今日新節鎮劉爺升帳。伺候則個。<span class="科">眾擁劉上</span></p>
        
        <p class="曲"><span class="牌">西地錦</span>意氣鳳凰霄漢。身當虎豹雄關。坐擁貔貅三十萬。錦袍玉帶朱顏。</p>
        
        <p class="誦"><span class="牌">鷓鴣天</span>曉風蕭瑟獵旌竿。畫戟油幢劍氣攢。九姓羌渾隨漢節。六州蕃落拜戎鞍。　　穿塞尾。出雲端。二月天西玉帳寒。何事連營歌吹發。漢家飛將舊登壇。</p>
        
        <p class="白">自家扶風劉公濟是也。叨承將種。慣握兵機。初當塞北擒胡。今拜關西節制。日吉魁罡。走馬升帳。分付眾將官放參。<span class="科">眾將官參見介</span>恭賀老爺。封侯萬里。<span class="科">劉</span>起來。關西事近日如何。<span class="科">眾</span>聖日長輝。邊塵不起。十分平安。漢家開四郡。斷匈奴右臂。大唐分界西羌。為大河西小河西二國。近被吐番鈐哄生心。兩面之羌。誠恐將來有妨邊計。<span class="科">劉</span>如此。須當演兵征討。<span class="科">眾</span>領鈞旨。<span class="科">演兵介</span></p>
        
        <p class="曲"><span class="牌">山花子</span><span class="科">劉</span>大唐朝素號天可汗。河西臂斷呼韓。問何如參差吐番。怒冲冠帶挺獅蠻。<span class="科">合</span>點旌旗風傳玉關。倚空同長劍天山。外望河源臨風把星宿彈。萬里封侯。圖畫凌煙。</p>
        
        <p class="白">眾將官。俺關西鎮少個參軍。如今吐番爭戰。河西軍書冗急。咱已寫下榜文。請一位新科翰林來作軍咨。兼為記室。河西一軍。旌旗生色矣。<span class="科">眾</span>領鈞旨。</p>
        
        <p class="曲"><span class="牌">前腔</span><span class="科">劉</span>長鎗隊裡也要毛錐站。軍咨記室優閒。羽書飛奏檄凱還。須詞鋒筆陣瀾翻。<span class="科">合前</span></p>
        
        <p class="曲"><span class="牌">尾聲</span><span class="夾白">眾將官。</span>你豎牙旗打點刀環。轅門外鼓角鳴霄漢。還看取投筆新參他做個定遠班。</p>
        
        <p class="落詩">大將從天陣捲雲。<br />虎符初出塞西門。<br />參謀到日飛書去。<br />定報生擒吐谷渾。</p>
        
        <h2 id=ch20 class="chapter"><span class="齣題">第二十齣　春愁望捷</span></h2>
        
        <p class="曲"><span class="牌">金瓏璁</span><span class="科">旦浣上</span>風日洗頭天。綠影暗移鴛甃。陡陰餘薄衫寒透。泥香燕子柔。水碧鴉嬌皺。一簾花雨濕春愁。</p>
        
        <p class="誦"><span class="牌">惜分飛</span>春愁無緒拖金縷。夢嫋餘香不去。<span class="科">浣</span>故故驚人睡。悶來彈鵲心兒喜。　　<span class="科">旦</span>飄飄奏就凌雲賦。會是兒家夫婿。<span class="科">合</span>望極波凝翠盼。花邊立馬泥金字。</p>
        
        <p class="白"><span class="科">旦</span>浣紗。李郎赴舉。知得意何如。好悶也。</p>
        
        <p class="曲"><span class="牌">傍妝臺</span>傍妝樓。日高花榭懶梳頭。咱不曾經春透。早則是被春愁。暈的個臉兒烘。哈的個眉兒皺。鳴鳩乳燕。青春正幽。遊絲落絮。東風正柔。這些時做不得悔教夫婿覓封侯。</p>
        
        <p class="曲"><span class="牌">前腔</span><span class="科">浣</span>謾凝眸。他可在杜鵑橋上數歸舟。你合的是夫妻樂。他分的是帝王憂。怎做得尋常般兒女儔。蟲蟻樣雌雄守。他是西京才子。教他罷休。洛陽春老。知他逗遛。只願他插花筵上。占定酒頭籌。</p>
        
        <p class="曲"><span class="牌">前腔</span><span class="科">旦</span>錦袍穿上了御街遊。怕有個做媒人闌住紫驊騮。美人圖開在手。央及煞狀元收。等閒便把絲鞭受。容易難將錦纜抽。笙歌晝引。平康笑留。煙花夜擁。俺秦樓訴休。恁時節費人勾管。爭似不風流。</p>
        
        <p class="曲"><span class="牌">前腔</span><span class="科">浣</span>你好似一眉新月上簾鉤。百年人帖不上半年週雨雲香猶自有。絲蘿契急難丟。你夜香不冷花前咒。他晝錦還歸月下遊。你花冠領取。因何恁憂。香車穩載。因何恁愁。少不的卿卿榮耀。占住了小紅樓。</p>
        
        <p class="曲"><span class="牌">尾聲</span>泥金喜。畫堂幽。印押的鸞封紅耀手。只這些時燈花閒弄玉釵頭。</p>
        
        <p class="落詩">長安此去無多地。<br />鬱鬱蔥蔥佳氣浮。<br />良人得意正年少。<br />今夜醉眠何處樓。</p>
        
        <h2 id=ch21 class="chapter"><span class="齣題">第二十一齣　杏苑題名</span></h2>
        
        <p class="曲"><span class="牌">天下樂</span><span class="科">文武官上</span>玉署春光紫禁煙。青雲有路透朝元。三天日色黃圖外。四海雲光綠字前。</p>
        
        <p class="白">列位請了。今日殿試放榜。聖旨親點了隴西李益書判拔萃。堪為狀元。早到五鳳門外恭候也。<span class="科">生上</span></p>
        
        <p class="曲"><span class="牌">卜算子</span>鸞鳳遶身翻。奏徹祥雲見。姓字香生紫陌喧。日近君王面。</p>
        
        <p class="白"><span class="科">眾</span>請狀元謝恩。<span class="科">生謝恩介</span></p>
        
        <p class="曲"><span class="牌">滴溜子</span>聖天子。聖天子萬壽臨軒。賢宰相。賢宰相八柱擎天。人中選出神仙。總送上蓬萊殿。宮袍賜宴。謝皇恩。今朝身惹御爐煙。</p>
        
        <p class="白"><span class="科">眾</span>請狀元赴宴。<span class="科">行介</span></p>
        
        <p class="曲"><span class="牌">前腔</span>笑從前。笑從前文章幾篇。喜今日。喜今日笙歌上苑。十里珠簾盡捲。纔認得春風面。祥雲一片。浪桃香。曲江人醉杏花筵。</p>
        
        <p class="曲"><span class="牌">尾聲</span>鈴索一聲花滿院。這清高富貴無邊。多和少留些故事與人傳。</p>
        
        <p class="落詩">紫陌萬人生喜色。<br />曲江千樹發仙桃。<br />青雲已是酬恩處。<br />莫惜芳時醉錦袍。</p>
        
        <h2 id=ch22 class="chapter"><span class="齣題">第二十二齣　權嗔計貶</span></h2>
        
        <p class="曲"><span class="牌">一落索</span><span class="科">盧上</span>劍履下朝堂。平步星辰上。春風桃李遍門牆。敢有一枝兒直強。</p>
        
        <p class="白">隻手擎天勢獨尊。錦袍玉帶照青春。洛陽貴將多陪席。魯國諸生半在門。自家盧太尉。長隨玉輦。協理朝綱。聖駕洛陽開試。咱已號令中式士子都來咱府相見。昨日開榜。有個隴西李益中了狀元。細查門簿。並無此人姓名。書生狂妄如此。可惱可惱。咱有一計。昨日玉門關節度劉公濟一本奏討參軍。我就奏點李益前去。永不還朝。中吾計也。堂候那裡。<span class="科">堂候上</span>玉班丞相府。花事洛陽春。稟老爺。有何分付。<span class="科">盧</span>天下士子俱到太尉府。可怪新狀元李益獨不到吾門。俺有表薦他玉門關外參軍。你去文書房說知。</p>
        
        <p class="曲"><span class="牌">風帖兒</span>你說他書生筆陣堪為將。編修院無他情況。<span class="夾白">那劉節鎮呵。</span>表求個參軍選人望。<span class="科">合</span>須停當。奏兵機特地忙。</p>
        
        <p class="白"><span class="科">堂候</span>知道了。<span class="科">盧</span>還分付你。</p>
        
        <p class="曲"><span class="牌">前腔</span>你說玉關西正干戈廝嚷。寫勑書付他星夜前往。官兒催發。不許他向家門傍。<span class="科">合前</span></p>
        
        <p class="落詩">堪笑書生直恁愚。<br />教他性氣走邊隅。<br />人從有理稱君子。<br />自信無毒不丈夫。</p>
        
        <h2 id=ch23 class="chapter"><span class="齣題">第二十三齣　榮歸燕喜</span></h2>
        
        <p class="曲"><span class="牌">喜遷鶯</span><span class="科">旦浣上</span>鵲語新晴。奈初分燕爾參差。上苑聞鶯。雲近蓬萊。煙消洛浦。正春風十里柔情。怎愁隨繡線初迴。夢遶香絲欲住。春困也。紅妝向晚。歸來莫誤卿卿。</p>
        
        <p class="白">蓋世文章金馬門。京西才子洛陽春。東風不捲珠簾面。待向花邊得意人。昨夢兒夫洛陽中式。奴家梳妝赴任。好喜也。</p>
        
        <p class="曲"><span class="牌">二郎神</span>憑闌定。正東風人在洛橋花影。試着春衫鬆扣頸。幾迴纖手薰徹金猊燼冷。好是舊香荀令。語俜停。趁新妝遊畫省。夢忪惺。背紗窗教人幾番臨鏡。</p>
        
        <p class="曲"><span class="牌">前腔</span>重省。別時呵衫袖兒翠膩酒痕香迸。<span class="夾白"><span class="科">浣</span>十郎終日遊街耍子哩。<span class="科">旦</span></span>想應他也為我懨懨病。日高慵起。長是託春酲未醒。<span class="夾白"><span class="科">浣</span>蛛絲兒早喜也。<span class="科">旦</span></span>恁雨絲煙映。弄蟢蛛兒晴。逗風光展翠眉相領。正銷凝。好流鶯數聲堪聽。<span class="科">老旦上</span></p>
        
        <p class="曲"><span class="牌">玩仙燈</span>車馬正喧迎。新狀元花生滿徑。</p>
        
        <p class="白">兒。京兆府接新狀元將至。說是李郎也。快備簫鼓迎宴。</p>
        
        <p class="曲"><span class="牌">喜遷鶯</span><span class="科">眾擁生上</span>御道塵銷春晝永。彩雲簫史門庭。飛蓋妨花。停驄襯草。此日風流獨勝。</p>
        
        <p class="白"><span class="科">見介</span>獻賦已成龍化去。除書親得鳳銜來。花明驛路胭脂煖。山到秦樓罨畫開。<span class="科">老</span>狀元及第。恭承晝錦之榮。賀喜賀喜。<span class="科">生</span>指日長安。闕奉泥金之報。慚愧慚愧。<span class="科">老</span>浣紗看酒。<span class="科">浣上</span>袍香宮裡綠。春色狀元紅。酒到。</p>
        
        <p class="曲"><span class="牌">畫眉序</span><span class="科">老</span>花暖洛陽城。似獻賦河陽舊風景。喜吹噓送上。九天馳騁。探一枝春色歸來。帶五彩祥雲飛映。<span class="科">合</span>跳龍門此日門楣應。簫鼓畫堂歡慶。</p>
        
        <p class="曲"><span class="牌">前腔</span><span class="科">旦</span>曾中雀金屏你是個入彀英雄愛先逞。趁仙郎年少。把縣君親領。舊相如有駟馬前言。新京兆穩畫眉清興。<span class="科">合前</span></p>
        
        <p class="曲"><span class="牌">前腔</span><span class="科">生</span>曾傍玉梅清。報春色江南未孤冷。喜素娥親許。暗香相並。展漢宮帽壓花枝。映月殿釵橫梅影。<span class="科">合前</span></p>
        
        <p class="曲"><span class="牌">前腔</span><span class="科">浣鴻</span>春滿玉蓬瀛。寶燭籠紗篆煙鼎。看宮袍袖惹。翠翹花勝。雨露恩天上碧桃。春風燕日邊紅杏。<span class="科">合前使客上</span></p>
        
        <p class="白">客路朝朝換。鶯啼處處闌。報知金馬客。參佐玉門關。下官盧太尉帳下。徑來報李狀元。除了劉節鎮關西府內參軍事。早晚催赴邊關。此處便是。<span class="科">通報見介生</span>久領朝命。容下官數日起程。<span class="科">使</span>使得。咱在灞亭西相候也。<span class="科">下旦驚問介</span>門外那官兒。報狀元那裡去。<span class="科">生低云</span>朝命催俺去玉門關。參謀劉節鎮軍事。不久便回。</p>
        
        <p class="曲"><span class="牌">滴溜子</span><span class="科">老</span>謾說道三千丈風雲路徑。乍歸來且把十二西樓月映。趁韶華入歡娛佳境。便似尋常喜氣近門闌。也盼煞迴鸞影。兀的真個乘龍怎生不並。</p>
        
        <p class="白"><span class="科">生</span>醉了也。</p>
        
        <p class="曲"><span class="牌">鮑老催</span><span class="科">旦扶遊介</span>從天喜幸。綠衣郎近得紅妝敬。與郎醉扶起玉山憑。休酩酊。宜豪興。當歌詠。守得你探花人到留春賸。你向天街上遊衍把香風趁。合懽樹今端正。</p>
        
        <p class="曲"><span class="牌">雙聲子</span><span class="科">眾</span>門庭興。門庭興。遊晝錦。春光凝。非僥倖。非僥倖。郎君福。夫人命。真相稱。真相稱。皇恩盛。皇恩盛。羨夫榮妻貴。永久歡慶。</p>
        
        <p class="曲"><span class="牌">尾聲</span>從今後一對好夫妻出入在皇都帝輦行。謝皇恩瞻天仰聖。<span class="科">生</span>則怕少不得綠暗紅稀出鳳城。</p>
        
        <p class="落詩">朱衣頭踏引春驄。<br />歸到蓬壺晝錦濃。<br />果稱屏開金孔雀。<br />休教鏡剖玉盤龍。</p>
        
        <h2 id=ch24 class="chapter"><span class="齣題">第二十四齣　門楣絮別</span></h2>
        
        <p class="曲"><span class="牌">步步嬌</span><span class="科">老旦上</span>彩雲欲散秦簫徹。向御溝頭流水別。嬌啼暗幽咽。去馬驚香。征輪遶月。風暈的塞塵遮。好門楣作了陽關疊。</p>
        
        <p class="誦"><span class="牌">謁金門</span>留不得。留得也應無益。小玉窗前紅袖滴。鳳臺人半刻。　　乍團欒。底拋擲。柳色灞橋。今日忍看鴛鴦三十六。孤鸞還一隻。</p>
        
        <p class="白">自家鄭六娘。女兒小玉。招得李十郎。名魁春榜。官拜翰林。便差去西鎮參軍。聽得關西吐番軍情緊急。<span class="科">悲介</span>我的女兒也。</p>
        
        <p class="曲"><span class="牌">醉扶歸</span>合歡衾覆着纔停帖。連心枕結得好周遮。踹雙絲半步不離些。亂花風擺亞金泥蝶。郎馬兒站不了七香車。關山點破香閨月。</p>
        
        <p class="曲"><span class="牌">前腔</span><span class="科">浣</span>恰好的鳳鸞簫雙吹向漢宮闕。怎教他旗影裡把筆陣掃龍蛇。<span class="夾白">小姐呵。</span>昨宵燈兒下打貼的翠波斜。今朝車輪上蹍碎的柔腸絕。杜鵑來了好咨嗟。知後會甚時節。</p>
        
        <p class="白"><span class="科">鮑上</span>乍雨乍晴春自老。閒愁閒悶日偏長。細聽鶯語移時立。似怨楊花別路忙。聞得李十郎高中還鄉。從軍遠去。特取一分春色。相看萬里征人。<span class="科">見介鮑</span>鄭夫人。你為十郎遠征。眼梢兒啼得好苦也。<span class="科">老</span>咱娘兒命薄也。</p>
        
        <p class="曲"><span class="牌">女冠子</span><span class="科">生上</span>離愁滿目。還雌雄劍花偷覷。漸魂移帶眼。夢飄旗尾。玉驄嘶緊。畫鸞飛豎。<span class="科">旦上</span>鏡臺紅淚雨。送江左參軍。洛陽才子。<span class="科">眾合</span>遶屏山舊路。幾許驩娛。少年羈旅。</p>
        
        <p class="白"><span class="科">老見哭介</span>李郎。真個生別離呵。苦殺老娘也。<span class="科">生</span>四娘也在此。</p>
        
        <p class="曲"><span class="牌">古女冠子</span><span class="科">老</span>覷得着新狀元為女婿。正喜氣門闌懽聚。一杯春酒王孫路。看不足怎教去。<span class="夾白"><span class="科">生</span>便歸。好生護着家門也。<span class="科">老</span></span>深閨淑女。何須疑慮。便待你侯封絕塞奇男子。咱身是當門女丈夫。<span class="科">合</span>別離幾許。省可也薄情分付。</p>
        
        <p class="曲"><span class="牌">前腔</span><span class="科">生</span>妻你須索不捲珠簾人在深深處。踏着這老夫人行步。<span class="夾白">老夫人呵。</span>愧仙郎傍不着門楣住。冷落你鳳將雛。<span class="夾白"><span class="科">老</span>李郎早回。妾身老年人也。<span class="科">生</span></span>瑤池西母。把絳桃深護。咱把壽山的岳母向遙天祝。愛海的閨娃窄地呼。<span class="科">合前</span></p>
        
        <p class="曲"><span class="牌">前腔</span><span class="科">旦</span>人去也。知他此恨平分取。淚閣着斷雲殘雨。更無言語空相覷。老夫人直恁苦。看女配夫。等閒離阻。咱夫妻覆不着桐花鳳。子母空啼桂樹烏。<span class="科">合前</span></p>
        
        <p class="曲"><span class="牌">前腔</span><span class="科">鮑</span>畫堂前訴定個花無主。似人家燕子妻夫。儘商量止不住他鵬程路。說得個儒冠誤。便去待何如。留他怎住。怕猿聞離別堪腸斷。便蟻大功名也索𢬵<a epub:type="noteref" href="#char01"><sup>註</sup></a>命趨。<span class="科">合前將官上</span></p>
        
        <p class="白">上將程期在。灞陵難久羈。快請參軍起行。<span class="科">生拜辭介</span>老夫人呵。</p>
        
        <p class="曲"><span class="牌">一撮棹</span>你慈闈冷。好溫存你個鳳女孤。<span class="夾白"><span class="科">老</span>李郎。你</span>邊關苦。好將息你化龍軀。<span class="夾白"><span class="科">生</span>鮑四娘。</span>他娘女伊家早晚間好看覷。<span class="科">鮑</span>深領取。還是你早回車。<span class="科">旦</span>眼見的拋人去。有訴不盡的長亭語。<span class="科">合</span>真去也。早和晚索盼取幾行書。</p>
        
        <p class="白"><span class="科">老</span>李郎幾時回來。<span class="科">生</span>多則一年。</p>
        
        <p class="曲"><span class="牌">哭相思尾</span>最苦是筍條兒。嬌婿生離拆。女娘們苦也。</p>
        
        <p class="白"><span class="科">老悶倒介生旦下鮑</span>老夫人休憂。他萬里封侯。歸來正好。</p>
        
        <p class="落詩">門楣不久去關西。<br />綠窗嬌女隱愁眉。<br />流淚眼隨流淚水。<br />斷腸人折斷腸枝。</p>
        
        <h2 id=ch25 class="chapter"><span class="齣題">第二十五齣　折柳陽關</span></h2>
        
        <p class="曲"><span class="牌">金瓏璁</span><span class="科">旦浣上</span>春纖餘幾許。繡征衫親付與男兒。河橋外香車駐。看紫騮開道路。擁頭踏鳴笳芳樹。都不是秦簫曲。</p>
        
        <p class="誦"><span class="牌">好事近</span><span class="科">旦</span>腕枕怯征魂。斷雨停雲時節。<span class="科">浣</span>忍聽御溝殘漏。迸一聲悽咽。　　<span class="科">旦</span>不堪西望卓香車。相看去難說。<span class="科">合</span>何日子規花下。覷舊痕啼血。</p>
        
        <p class="白"><span class="科">旦</span>浣紗。這灞橋是銷魂橋也。<span class="科">眾擁生上</span></p>
        
        <p class="曲"><span class="牌">北點絳唇</span>逞軍容出塞榮華。這其間有喝不倒的灞陵橋接着陽關路。後擁前呼。百忙裡陡的個雕鞍住。</p>
        
        <p class="白">旌旗日暖散春寒。酒濕胡沙淚不乾。花裡端詳人一刻。明朝相憶路漫漫。左右。頭踏停灞陵橋外。待夫人話別也。<span class="科">見介生</span>出門何意向邊州。<span class="科">旦</span>夫。你匹馬今朝不少留。<span class="科">生</span>極目關山何日盡。<span class="科">旦</span>斷腸絲竹為君愁。李郎今日雖然壯行。難教妾不悲怨。前面灞陵橋也。妾待折柳尊前。一寫陽關之思。看酒過來。</p>
        
        <p class="曲"><span class="牌">北寄生草</span>怕奏陽關曲。生寒渭水都。是江干桃葉淩波渡。汀洲草碧黏雲漬。這河橋柳色迎風訴。<span class="夾白"><span class="科">折柳介</span>柳呵。</span>纖腰倩作綰人絲。可笑他自家飛絮渾難住。</p>
        
        <p class="白"><span class="科">生</span>想昨夜歡娛也。</p>
        
        <p class="曲"><span class="牌">前腔</span>倒鳳心無阻。交鴛畫不如。衾窩宛轉春無數。花心歷亂魂難駐。陽臺半霎雲何處。起來鸞袖欲分飛。問芳卿為誰斷送春歸去。</p>
        
        <p class="白"><span class="科">旦</span>有淚珠千點沾君袖也。</p>
        
        <p class="曲"><span class="牌">前腔</span><span class="夾白">這淚呵。</span>慢頰垂紅縷。嬌啼走碧珠。冰壺迸裂薔薇露。闌干碎滴梨花雨。珠盤濺濕紅銷霧。怕層波溜折海雲枯。<span class="夾白">這袖呵。</span>瀟湘染就斑文筯。</p>
        
        <p class="白"><span class="科">生</span>只恁啼得苦也。</p>
        
        <p class="曲"><span class="牌">前腔</span>不語花含悴。長顰翠怯舒。你春纖亂點檀霞注。明眸謾蹙回波顧。長裙皺拂行雲步。便千金一刻待何如。想今宵相思有夢歡難做。</p>
        
        <p class="白"><span class="科">旦</span>夫。玉關向那頭去。</p>
        
        <p class="曲"><span class="牌">前腔</span>路轉橫波處。塵飄淚點初。<span class="夾白">你去呵。</span>則怕芙蓉帳額寒凝綠。茱萸帶眼圍寬素。蕖荷燭影香銷炷。看畫屏山障彩雲圖。到大來蘼蕪怕作相逢路。</p>
        
        <p class="白">李郎。你可有甚囑付。</p>
        
        <p class="曲"><span class="牌">前腔</span><span class="科">生</span>和悶將閒度。留春伴影居。你通心紐扣蕤蕤束。連心腰綵柔柔護。驚心的襯褥微微絮。分明殘夢有些兒。睡醒時好生收拾疼人處。</p>
        
        <p class="白"><span class="科">旦</span>聽這話。想不是輕薄的。只是眼下呵。</p>
        
        <p class="曲"><span class="牌">解三酲</span>恨鎖着滿庭花雨。愁籠着蘸水煙蕪。也不管鴛鴦隔南浦。花枝外影踟躕。俺待把釵敲側喚鸚哥語。被疊慵窺素女圖。新人故。一霎時眼中人去。鏡裡鸞孤。</p>
        
        <p class="白"><span class="科">生</span>俺怎生便去也。再看酒。</p>
        
        <p class="曲"><span class="牌">前腔</span>倚片玉生春乍熟。受多嬌密寵難疎。正寒食泥香新燕乳。行不得話提壺。把驕驄繫軟相思樹。鄉淚迴穿九曲珠。鎖魂處。多則是人歸醉後。春老吟餘。</p>
        
        <p class="白"><span class="科">旦</span>你去。教人怎生消遣。</p>
        
        <p class="曲"><span class="牌">前腔</span>俺怎生有聽嬌鶯情緒。全不着整花朵工夫。從今後怕愁來無着處。聽郎馬盼音書。想駐春樓畔花無主。落照關西妾有夫。河橋路。見了些無情畫舸。有恨香車。</p>
        
        <p class="白"><span class="科">生</span>妻。則怕塞上風沙。老卻人也。</p>
        
        <p class="曲"><span class="牌">前腔</span>比王粲從軍朔土。似小喬初嫁東吳。正才子佳人無限趣。怎棄擲在長途。三春別恨調琴語。一片年光攬鏡噓。心期負。問歸來朱顏認否。旅鬢何如。</p>
        
        <p class="白"><span class="科">旦</span>李郎。以君才貌名聲。人家景慕。願結婚媾。固亦眾矣。離思縈懷。歸期未卜。官身轉徙。或就佳姻。盟約之言。恐成虛語。然妾有短願。欲輒指陳。未委君心。復能聽否。<span class="科">生驚怪介</span>有何罪過。忽發此辭。試說所言。必當敬奉。<span class="科">旦</span>妾年始十八。君才二十有二。逮君壯室之秋。猶有八歲。一生懽愛。願畢此期。然後妙選高門。以求秦晉。亦未為晚。妾便捨棄人事。翦髮披緇。夙昔之願。於此足矣。</p>
        
        <p class="曲"><span class="牌">前腔</span>是水沈香燒得前生斷續。燈花喜知他後夜有無。記一對兒守教三十許。盟和誓看成虛。<span class="夾白">李郎。</span>他絲鞭陌上多奇女。你紅粉樓中一念奴。關心事。省可的翠銷封淚。錦字挑思。</p>
        
        <p class="白"><span class="科">生作涕介</span>皎日之誓。死生以之。與卿偕老。猶恐未愜素志。豈敢輒有二三。固請不疑。端居相待。</p>
        
        <p class="曲"><span class="牌">前腔</span>咱夫人城傾城怎遇。便到女王國傾國也難模。拜辭你個畫眉京兆府。那花沒艷酒無娛。怎饒他真珠掌上能歌舞。忘不了你小玉窗前自嘆吁。傷情處。看了你暈輕眉翠。香冷唇朱。<span class="科">韋崔上</span></p>
        
        <p class="曲"><span class="牌">生查子</span>才子跨征鞍。思婦愁紅玉。芳草送鶯啼。落花催馬足。</p>
        
        <p class="白">早聞得李君虞起行。到日午還在紅亭僝僽也。<span class="科">見介崔</span>李君虞。軍中簫鼓喧嗔。良時吉日。早行早行。<span class="科">生</span>實不相瞞。小玉姐話長。使人難別。<span class="科">韋</span>昔人云。仗劍對尊酒。恥為離別顏。李君虞。男兒意氣。一何留戀如此。郡主。俺兩人還送君虞數程。回來便有平安寄上。軍行有程。未可滯他行色。正是長旗掀落日。短劍割離情。<span class="科">下內作簫鼓介生</span>妻。你聽笳鼓喧鳴。催我行色匆匆。密意非言所盡。只索拜別也。</p>
        
        <p class="曲"><span class="牌">鷓鴣天</span>掩殘啼回送你上七香車。守着夢裡夫妻碧玉居。<span class="夾白"><span class="科">旦</span>李郎。不索回送。</span>但願你封侯遊晝錦。不妨我啼鳥落花初。<span class="科">眾擁生下旦</span>他千騎擁。萬人扶。富貴英雄美丈夫。<span class="夾白">浣紗。送語參軍。</span>教他關河到處休離劍。驛路逢人數寄書。</p>
        
        <p class="落詩">一別人如隔彩雲。<br />斷腸回首泣夫君。<br />玉關此去三千里。<br />要寄音書那得聞。</p>
        
        <h2 id=ch26 class="chapter"><span class="齣題">第二十六齣　隴上題詩</span></h2>
        
        <p class="曲"><span class="牌">金錢花</span><span class="科">眾上</span>渭城今雨清塵。清塵。輪臺古月黃雲。黃雲。催花羯鼓去從軍。枕頭上別情人。刀頭上做功臣。</p>
        
        <p class="白">列位請了。俺看參軍夫人離別。好不疼人也。一點紅旛。參軍早上。<span class="科">生上</span></p>
        
        <p class="曲"><span class="牌">滿庭芳</span>路糝長楊。魂銷折柳。畫橋水樹陰勻。玉堂年少。何事拂征塵。為問綠窗紅淚。芳尊冷袍袖香分。留不得。灞陵高處。猶自帝城春。</p>
        
        <p class="白">城頭日出使車來。古戍花深馬埒開。忽聽鳴笳兼畫角。聲聲思入古輪臺。恨殺陌頭楊柳色。綰定青衫留不得。思婦空啼渭水南。征夫早向交河北。昨去香閨。灞橋折柳。非不縈我心曲。其奈畏彼簡書。只得收淚長辭。麾軍上路。左右起行。</p>
        
        <p class="曲"><span class="牌">朝元歌</span><span class="科">眾</span>風氳馬塵。曉色籠驂靷。河濱彩輪。綠水隨流軫。黑隊奔蛇。文旗畫隼。電轉星流一瞬。疊鼓揚鉦。南庭朔方知遠近。草色伴王程。皇華勞使臣。<span class="科">合</span>遊韁帶緊。早趁封侯鵲印。</p>
        
        <p class="曲"><span class="牌">前腔</span><span class="科">生</span>回首長安日近。東方送使君。南陌恨閨人。雪嶺燕支。陽臺翠粉。去住此情難問。短劍防身。胡沙彫顏吹旅鬢。蕩子去從軍。恩榮變苦辛。<span class="科">合前眾</span></p>
        
        <p class="白">稟爺。前面隴頭水。一支入漢。一支入胡。<span class="科">生</span>這分流水是斷腸流也。隴上題梅。杳無便使。咱口占一首。綠楊着水草如煙。舊是胡兒飲馬泉。幾處吹笳明月夜。何人倚劍白雲天。從來凍合關山道。今日分流漢使前。莫遣行人照容鬢。恐驚憔悴入新年。</p>
        
        <p class="曲"><span class="牌">前腔</span><span class="科">眾</span>隴上謾尋芳信。顧恩不顧身。還自想羅裙。古戍笳鳴。關山笛引。也不管梅花落盡。立馬逡巡。流水聲中無定準。飲馬斷腸津。思鄉淚滿巾。<span class="科">合前鎮西軍鼓吹上</span></p>
        
        <p class="白">鎮西府官校迎接參軍。</p>
        
        <p class="曲"><span class="牌">前腔</span><span class="科">眾</span>落日長城隱隱。星芒拂陣雲。月羽照花門。谷口旗迴。峰亭樹引。轉過西河上郡。氣色河源。天街旄頭猶未鄖。長笑立功勳。邊城麴米春。<span class="科">合前</span></p>
        
        <p class="落詩">心期紫閣山中月。<br />身過黃堆峰上雲。<br />年髮𢬵<a epub:type="noteref" href="#char01"><sup>註</sup></a>從書劍老。<br />戎衣今作李將軍。</p>
        
        <h2 id=ch27 class="chapter"><span class="齣題">第二十七齣　女俠輕財</span></h2>
        
        <p class="曲"><span class="牌">月兒高</span><span class="科">旦上</span>嫌單愛偶。迭的腰肢瘦。離愁動頭。正是愁時候。首夏如秋。這冷落誰生受。君知否。池塘綠皺。雙鴛鎮並頭。</p>
        
        <p class="誦"><span class="牌">卜算子</span>花月湊新懽。弄雨晴初愜。夫婿不風流。取次看承妾。　　去去怎回頭。路轉屏風摺。一點在眉心。懶蘸花黃帖。</p>
        
        <p class="白">浣紗。相公去了幾日也。<span class="科">浣</span>好幾日了。<span class="科">旦</span>崔韋二秀才說李郎出境回音。還不見來。想起當初呵。</p>
        
        <p class="曲"><span class="牌">銷金帳</span>花燈會偶。驀地情拋受。短金釵斜鬢溜。姻緣那般輻輳。那般圓就。不枉了一對靈心兒聚頭。翠淺紅深。揉定花間手。看他取次。取次兒偎融個透<span class="科">浣背唱</span></p>
        
        <p class="曲"><span class="牌">前腔</span>他雲嬌雨弱。倚定個陽臺岫。唱陽關春事休。看他那般迤逗。那般僝僽。逞纖腰暮雨暮雨河橋折柳。帶結同心。翠濕了啼痕袖。少不得一聲去也。去也摧攢的勾。</p>
        
        <p class="白"><span class="科">旦</span>浣紗。咱夜夢見也。</p>
        
        <p class="曲"><span class="牌">前腔</span>心情宛舊。遶定咱身前後。咱低聲問還去否。問他這般不湊。那般不抖。<span class="科">低介</span>便待窗前窗前推枕兒索就。<span class="夾白">呀。</span>回首空牀。斜月疎鐘後。猛跳起人兒不見。不見枕根底扣。</p>
        
        <p class="白"><span class="科">浣</span>小姐。且向相公書房中閒走散心。<span class="科">行介</span></p>
        
        <p class="曲"><span class="牌">前腔</span><span class="科">旦</span>綠窗塵覆。硯中琉璃漚。<span class="夾白"><span class="科">浣</span>怎生秋鴻遺下這文房四寶哩。<span class="科">旦</span></span>行箱內他自有。<span class="夾白">瑣窗兒都是嫩苔也。</span>看他那邊鋪皺。這邊縈繡。不信蒼苔蒼苔比情較厚。<span class="夾白">浣紗。想有人來也。<span class="科">低</span></span>榻影明窗。曾和他書齋後。<span class="夾白"><span class="科">浣</span>有人來。<span class="科">旦作慌介</span></span>猛擡頭聽窗外。窗外啼鶯一晝。</p>
        
        <p class="白">浣紗。書窗外半枝青梅。好摘下也。<span class="科">虛避介韋崔上</span></p>
        
        <p class="曲"><span class="牌">前腔</span>長安盡頭。送別個儒林秀。怕斷腸人倚樓。兩個一時懽湊。一時愁就。則為個些個些兒香溫膩柔。<span class="夾白">呀。門兒裡可是小玉姐走閃也。</span>見客人來。襪剗金釵溜。和羞走也。走也撚青梅做嗅。</p>
        
        <p class="白"><span class="科">旦</span>浣紗。來的韋崔二先生。問他送李郎何處。有甚回言。</p>
        
        <p class="曲"><span class="牌">前腔</span>知他去後。個底思量否。長相見還怕舊。禁約真個開頭。真個丟手。便送了他幾個長亭。出秦關訴休。有的情詞。寄上俺妝臺右。這幾日孤單單教人快瘦。</p>
        
        <p class="曲"><span class="牌">風入松</span><span class="夾白"><span class="科">韋崔</span>浣紗。你聽俺道來。</span>俺送他一鞭行色照河洲。伴皇華。兩三宿。見他向彩雲斷處頻回首。青衫上閣淚偷流。<span class="夾白">拜上郡主。</span>待寫萬金書別來未久。囑付你千金體免離憂。</p>
        
        <p class="白"><span class="科">浣</span>還有甚話。<span class="科">崔</span>秋鴻叫你個浣紗姐。不要胡行亂走。<span class="科">浣</span>啐。帶腳的不飛勾了。<span class="科">旦歎介</span>原來李郎回音。叫俺將息。俺霍府偌大家門。李郎去了。他可有甚房分在這長安。央他一個來看守家門到好。你請韋崔二先生外坐。俺這裡問他。<span class="科">浣請韋崔外坐介韋崔</span>郡主欲問何事。<span class="科">旦</span>李郎去住匆匆。妾身未得細詢家世。二位交遊既久。知他更有何人。<span class="科">崔</span>郡主。敢是怕十郎有前夫人麼。</p>
        
        <p class="曲"><span class="牌">前腔</span>他從來鰥處。比目不曾瞅。<span class="夾白"><span class="科">旦</span>不為此。問他身傍帶有甚麼人。<span class="科">崔</span>只有秋鴻小廝。</span>問前魚何處有。<span class="夾白"><span class="科">旦</span>不為此。問他骨肉有何人。<span class="科">韋</span></span>他身星照定無骨肉。儘四海為家浪遊。<span class="夾白"><span class="科">旦</span>也可憐他。少年才子。恁的孤窮。<span class="科">崔</span>也是他奇遇。</span>看藍橋遇仙是有。平白地顯風流。</p>
        
        <p class="白"><span class="科">旦自云</span>原來如此。且住。俺家也無以次人丁。便要訪問李郎消息。也沒個人。前日李郎說。他與二人至厚。兼他客中貧窘。咱家少甚麼來。不如因而濟之。以收其用。浣紗。請二位秀才聽俺道來。</p>
        
        <p class="曲"><span class="牌">前腔</span>鳳拋凰去。孤冷了鵲巢鳩。<span class="夾白">既無眷屬。二位先生便是嫡親相看也。</span>緩急要個鶺鴒兒答救。<span class="夾白"><span class="科">崔</span>二生客中貧忙。怕沒工夫看管。<span class="科">旦</span>這個不妨。衣食新芻。咱家支分。</span>尋常金幣不着你求。咱家私要的是有。<span class="夾白">毛詩云。丈夫之友。將雜佩以贈之。</span>雜佩因何贈投。望看承報瓊玖。</p>
        
        <p class="白"><span class="科">韋</span>既承委托。凡有所聞。托崔兄轉聞。<span class="科">崔</span>使得。<span class="科">韋</span></p>
        
        <p class="曲"><span class="牌">前腔</span>你凝妝穩坐在鳳簫樓。<span class="夾白">有甚事。教浣紗姐傳示便了。<span class="科">崔</span></span>付青雀傳言他即溜。<span class="夾白">俺二人不便頻來。</span>怕外觀不雅往來稠。專打聽遠信邊州。<span class="科">韋</span>是則是弟兄朋友。閨門裡要你自持籌。</p>
        
        <p class="白">浣紗姐拜上郡主。咱二人去也。</p>
        
        <p class="曲"><span class="牌">尾聲</span>生涯牢落長安走。向朱門領取閒愁。<span class="夾白">這女子賢哉。</span>女俠叢中他可也出的手。</p>
        
        <p class="白"><span class="科">下浣</span>兩個窮酸。貼他怎的。</p>
        
        <p class="落詩">只因夫婿遠參軍。<br />急難之中也要人。<br />正是禮從人意起。<br />何須財出嗇家門。</p>
        
        <h2 id=ch28 class="chapter"><span class="齣題">第二十八齣　雄番竊霸</span></h2>
        
        <p class="曲"><span class="牌">點絳唇</span><span class="科">淨吐番將上</span>生長番家。天西一架。撑犁大。家世零逋。番帳裡收千馬。</p>
        
        <p class="白">塞外陰風捲白蘆。金衣瑟瑟氣豪粗。邏娑一望無邊際。殺氣飄番小拂廬。咱家吐番大將是也。吐番熟路穿心七千餘里。生羌殺手二十萬人。橫行崑崙嶺西。片片雪花吹鐵甲。直透赤濱河北。雄雄星宿立鑌刀。休在話下。所有小河西大河西二國。原屬咱吐番部下。近日唐憲宗皇帝中興。與俺相爭。要彼臣服。那大河西出葡萄酒。小河西出五色鎮心瓜。正用搔擾時節。不免喚集把都們號令一會。<span class="科">眾上</span></p>
        
        <p class="曲"><span class="牌">水底魚</span>白雁黃花。塵飛黑海涯。番家兒十歲能騎馬鳴笳。皮帽兒夥着黑神鴉。風聲大。撞的個行家。鐵里溫都答喇。</p>
        
        <p class="白"><span class="科">見介淨</span>俺國年年收取大河西國葡萄酒。小河西國進五色鎮心瓜。如今正是時候。點起部落們去搶他一番。<span class="科">眾應介</span></p>
        
        <p class="曲"><span class="牌">清江引</span>皮囊氈帳不着家。四面天圍野。漢兒防甚秋。塞草偏肥夏。一弄兒把都們齊上馬。<span class="科">作嗅香介</span></p>
        
        <p class="曲"><span class="牌">前腔</span>葡萄酒熟了香打辣。凹鼻子寒毛乍。醉了咬西瓜。剗起雪山花。趲行程番鼓兒好一會價打。</p>
        
        <p class="落詩">初夏草生齊。<br />番家馬正肥。<br />射飛清海上。<br />傳箭玉關西。</p>
        
        <h2 id=ch29 class="chapter"><span class="齣題">第二十九齣　高宴飛書</span></h2>
        
        <p class="曲"><span class="牌">一枝花</span><span class="科">劉上</span>牙旗翻翠葆。彈壓燕支道。轅門金甲偃。閒吟眺。玄鬢初驚。坐聽新蟬噪。大樹將軍老。柳色槐陰。偏稱羽扇綸巾清嘯。</p>
        
        <p class="誦"><span class="牌">臨江仙</span>河漢千年鳳舞。煙沙萬里龍荒。封侯只愛酒泉鄉。關山瞻漢月。戈劍宿胡霜。　　紫塞夜搖風角。薇垣曉動星芒。翩翩書記舊河梁。幕中邀謝鑑。麾下得周郎。</p>
        
        <p class="白">自家劉公濟是也。承天子命拜朔方河西二道節鎮。近移軍玉門關外。奏准聖旨。親點狀元李益參軍。乃吾故人也。報說今日到任。已分付各邊城。旌旗號令。精整一番。堂候官備酒。<span class="科">內鼓吹介</span></p>
        
        <p class="曲"><span class="牌">滿江紅</span><span class="科">生眾擁上</span>寶馬嘶雲。青絲鞚。籠鞭袖嫋。河橋聽鳴笳疊鼓。暮山欲噪。玉帳門前歌吹動。戍樓嶺上紅旛遶。<span class="科">眾</span>風煙河畔引王孫。青青草。</p>
        
        <p class="白"><span class="科">見介</span>詞場第一名。<span class="科">生</span>軍事得參卿。<span class="科">劉</span>客冠三台坐。<span class="科">生</span>人依萬里城。<span class="科">劉笑介</span>李君虞。今日劉公濟可是喜也。左右看酒。<span class="科">堂候</span>日永篆香宜畫軸。風清繡幕好投壺。酒到。</p>
        
        <p class="曲"><span class="牌">梁州序</span><span class="科">劉</span>玉堂年少。日華天表。共仰雍容廊廟。何緣關塞。逢迎仙斾飄搖。似你三千禮樂。十萬甲兵。百二山河小。自來帷幄裡。夢賢豪。萬里雲霄一羽毛。<span class="科">合</span>清和候煙塵道。展營門細柳平安報。軍中宴。鎮懽笑。</p>
        
        <p class="曲"><span class="牌">前腔</span><span class="科">生</span>非熊奇貌。臥龍風調。綠鬢朱顏榮耀。長城萬里。君侯坐擁幢旄。快睹軍容出塞將禮登壇。冠世英雄表。金湯生氣象。迥銅標。圖畫在麒麟第一高。<span class="科">合前劉</span></p>
        
        <p class="白">參軍到此。即有軍中一大事請教。玉關之外。有小河西大河西二國。自漢武皇開西域四郡。隔斷匈奴。這兩國年年貢獻大漢。大河西獻葡萄酒。送在酒泉郡賜宴。小河西獻五色鎮心瓜。送在北瓜州犒賞。到大唐初年。舊規不改。近自吐番挾制。貢獻全疎。意欲興兵。相煩草奏。<span class="科">生</span>容下官措思。</p>
        
        <p class="曲"><span class="牌">前腔</span><span class="科">劉</span>碧油幢燕雀風高。金字旗龍蛇雲遶。聽單于吹徹。平安烽早。深感主恩鄭重。軍令分明。你筆陣狼煙掃。試揮毫。倚馬西飛插羽翹。<span class="科">合前生</span></p>
        
        <p class="白">老節鎮在上。河西貢獻不至。興兵主見不錯。但是四五月間晴雨不常。天氣未便。下官叨以筆墨從事。願草咫尺之書。先寒二國之膽。更容下官分兵。戍守回中受降城外。綴吐番之路。使他不敢空國而西。則酒泉不竭于唐。甘瓜復延于漢矣。<span class="科">劉</span>參軍高見。此乃王粲登樓之才。李白嚇蠻之計也。左右取大觥進酒。</p>
        
        <p class="曲"><span class="牌">前腔</span><span class="科">生</span>染宮袍來附金貂。總戎陣未妨魚鳥。𢬵<a epub:type="noteref" href="#char01"><sup>註</sup></a>花邊簇馬。風前欹帽。憶西清別騎。東府君侯。不信邊頭好。侍雄豪。書劍從軍敢告勞。<span class="科">合前眾上</span></p>
        
        <p class="白">整頓舞衣雲出塞。動搖歌扇月臨邊。<span class="科">眾旦樂介</span></p>
        
        <p class="曲"><span class="牌">節節高</span>金花貼鼓腰。一聲敲。紅牙歌板齊來到。龜茲樂。于闐操。花門笑。怕人間譜換伊梁調。甘州入破橫雲叫。<span class="科">合</span>酒灑西風茜征袍。軍中且唱從軍樂。</p>
        
        <p class="曲"><span class="牌">前腔</span><span class="科">眾旦舞介</span>裁停碧玉簫。陣花飄。河西錦帶翩翻耀。風前掉。掌上嬌。盤中俏。胭脂山下人年少。紅氍隊裡華燈照。<span class="科">合前</span></p>
        
        <p class="曲"><span class="牌">尾聲</span>聽鳴笳芳樹篇篇好。小梁州宴罷人長嘯。單則是玉門關外老班超。</p>
        
        <p class="落詩">軍中高宴夜堂開。<br />城上烏驚探馬來。<br />火照墨花飛草檄。<br />眾傳君負佐王才。</p>
        
        <p class="白"><span class="科">劉弔場</span>叫中軍官。明早到參軍府領下檄文二道。矯詔宣諭大小河西。責其貢獻。不服之時。興兵未遲。正是鞍馬不教生髀肉。檄書端可愈頭風。<span class="科">下</span></p>
        
        <h2 id=ch30 class="chapter"><span class="齣題">第三十齣　河西款檄</span></h2>
        
        <p class="曲"><span class="牌">粉蝶兒</span><span class="科">大河西回回粉面大鼻鬍鬚上</span>撒采天西。泥八喇相連葛刺。咱占定失蠻田地。馬辣酥。拌飲食。人兒肥美。花蕊布纏匝胸臍。骨碌碌眼凹兒滴不出胡桐半淚。</p>
        
        <p class="白">自家大河西國王是也。天時萄葡正熟。東風起釀酒。貢獻吐番。今又聞得大唐天子起兵把定玉門關。要咱國伏降。咱國無定。先到者為大。咱便釀下葡萄酒。看大唐吐番誰先到也。<span class="科">番卒上</span>報報報。大唐使臣到。<span class="科">內呼介</span>使臣到。大唐皇帝詔諭大河西王跪聽宣讀。昔漢西域說開萄葡歸漢。今遣劉節鎮李參軍鎮定大河西。可從節制。不服者興兵誅之。叩頭謝恩。<span class="科">番王起介</span>請大唐使臣喫馬桐宴。<span class="科">內應介</span>即往小河西。不可久停。請了。<span class="科">番王</span>俺國降唐也。自古河西稱大國。從今北斗向中華。<span class="科">下小河西回回青面大鼻鬍鬚上</span></p>
        
        <p class="曲"><span class="牌">新水令</span>火州西撒馬兒田地。大狻猊降伏了覆着𣱁<a epub:type="noteref" href="#char04"><sup>註</sup></a>旃兒做坐席。恰咬了些達郎古賓蜜。澡了些火敦惱兒水。鑌鐵刀活伶俐。燒下些大尾子羊好不攛人的鼻。</p><aside epub:type="footnote" id="char04"><p>「⿺毛疊」</p></aside>
        
        <p class="白">自家小河西國王是也。先年臣伏大唐。近來貢奉吐番。到瓜熟時吐番便來蹂踐一番。若再來擾。到不如降了大唐也。<span class="科">內呼介</span>詔使到。大唐皇帝詔諭小河西王跪聽宣讀。皇帝念小河西絕遠。今遣劉節鎮李參軍撫之。逆者興兵誅討。叩頭謝恩。<span class="科">番王起介</span>請大唐使臣喫了燒羊尾巴去。<span class="科">內應介</span>使臣便往回中受降城斷絕吐番西路。不得遲留。請了。<span class="科">番王</span>咱降唐罷。正是詔從天上下。嚇殺小河西。<span class="科">下</span></p>
        
        <p class="曲"><span class="牌">一枝花</span><span class="科">吐番將黑臉領眾上</span>當風白蘭路。避暑黃楊渡。槍槊兒剔透在三門豎。閃閃風沙。陣腳紅旗布。打一聲力骨碌。俺帽結朝霞。袍穿氆魯。劍彈金縷。</p>
        
        <p class="白">天西靠着悶摩黎。回鶻龜茲拜舞齊。只有河西雙鷂子。西風吹去向南飛。自家吐番大將。起了部落。搔擾大小河西。好景致也。<span class="科">行路打圍介</span></p>
        
        <p class="曲"><span class="牌">端正好</span>旗面日頭黃。馬首雲頭綠。草萋迷遮不斷長途。大打圍領着番土魯。繞札定黃花谷。</p>
        
        <p class="曲"><span class="牌">滾繡毬</span>風吹的草葉低。甚時節青疎疎柳上絲。聽的咿呀呀雁行鴉侶。吱哳哳野雉山狐。急張拘勾的捧頭獐。赤溜出律的決口兔。戰篤速驚起些窣格落的豪豬。咭叭喇喝番了黑林郎雕虎。急迸咯𠳐的順邊風。幾捧攔腰鼓。濕溜颯喇的是染塞草。雙鵰濺血圖。錦袖上模糊。</p>
        
        <p class="白">呀。到大河西了。問萄葡酒熟麼。<span class="科">內應介</span>大唐使臣到此。俺國降唐了。<span class="科">番將怒云</span>呀。大河西降了唐也。</p>
        
        <p class="曲"><span class="牌">倘秀才</span>呆不鄧的大河西受了那家們制伏。滿地上綻葡萄亂熟。醞就了打辣酥兒香碧綠。你獻了呵三杯和萬事。降唐呵也依樣畫葫蘆。罵你個醉無徒。</p>
        
        <p class="白">把都們且搶殺他一番。<span class="科">作走殺介</span>呀。前面小河西了。問他鎮心瓜熟麼。<span class="科">內應介</span>大唐使臣到此。已降唐了。<span class="科">番將怒介</span>呀。小河西又降了唐也。</p>
        
        <p class="曲"><span class="牌">倘秀才</span>些娘大的小河西生性兒撇古。東瓜大的小西瓜瓤紅子烏。刺蜜樣香甜冰雪髓。小河西。你獻咱瓜呵省可了咱心煩暑。不獻呵瓜分你國土。敢待何如。</p>
        
        <p class="白"><span class="科">內</span>大唐分兵去截你歸路了。你國敢怕唐朝也。<span class="科">番將</span>說大唐麼。</p>
        
        <p class="曲"><span class="牌">尾聲</span>暫回去放你一線降唐路。咱則怕大唐家做不徹拔刀相助。咱不道決撒了呵。有日和你打幾陣戰河西得勝鼓。</p>
        
        <p class="落詩">番家射獵氣雄粗。<br />去向河西嘴骨都。<br />似倚南朝做郎主。<br />可知西域怕匈奴。</p>
        
        <h2 id=ch31 class="chapter"><span class="齣題">第三十一齣　吹臺避暑</span></h2>
        
        <p class="曲"><span class="牌">西地錦</span><span class="科">劉上</span>西地涼州無暑。有中天冰雪樓居。一時勝事誇河朔。看他小飲如無。</p>
        
        <p class="誦"><span class="牌">一落索</span>畫戟垂楊吹幕府。臺館新成。燕雀窺簷語。珠簾暮。涼州唱徹人無暑。　　參佐風流時一聚。閒學如才鸚鵡。雨洗燕支路。且須高宴凝歌舞。</p>
        
        <p class="白">俺劉公濟鎮守關西。李君虞參吾軍事。可謂翩翩記室。且喜征塵路淨。避暑筵開。近報得河西納款。早則喜也。<span class="科">內作樂介生上</span></p>
        
        <p class="曲"><span class="牌">番卜算</span>六月罷西征。燕幕風微度。雅歌金管按投壺。將軍多禮數。</p>
        
        <p class="白"><span class="科">相見介劉</span>避暑新成百尺臺。<span class="科">生</span>軍中高宴管絃催。<span class="科">劉</span>知君不少登樓賦。<span class="科">生</span>正爾初逢袁紹杯。<span class="科">劉</span>參軍。俺二人以八拜之交。同三軍之事。西事匆匆。未遑高宴。今茲天氣炎暑。小飲涼臺。左右看酒。<span class="科">堂候上</span>臺高欲下陰山雪。晝永堪銷沈水香。酒到。</p>
        
        <p class="曲"><span class="牌">惜奴嬌</span><span class="科">劉</span>萬里長驅。喜軍中高宴。正屬吾徒。邊塵靜。日永放衙休務。正午。槐展油幢。苔臥沈槍。花催羯鼓。難度。六月裡染征雲怎不向吹臺歌呼。</p>
        
        <p class="曲"><span class="牌">前腔</span><span class="科">生</span>男兒坐擁銅符。喜繡旗風偃。畫棨雲舒。涼州路。日遠炎蒸不住。正爾。羽扇綸巾。據牀清嘯。圍棋賭墅。凝佇。看燕寢恁幽香時嫋碧窗煙霧。</p>
        
        <p class="白"><span class="科">卒捧酒瓮上</span>水色清浮竹葉。霧華香沁葡萄。稟老爺。酒泉郡獻大河西國萄葡酒。<span class="科">劉</span>此酒參軍之功也。堂候行酒。</p>
        
        <p class="曲"><span class="牌">鬭寶蟾</span>香浮頓遜醍醐。鎮葡萄亂潰。鴨頭新綠。也索向酒泉移封。把涼州換取。<span class="科">生</span>清醑。想一年風色阻。千日凍花敷。暈珍珠。醡盡酸甜。留下水晶天乳。</p>
        
        <p class="白"><span class="科">卒捧瓜上</span>北斗高如南斗。西瓜大似東瓜。稟老爺。瓜州獻小河西國鎮心瓜。<span class="科">劉</span>此亦參軍之功也。堂候進瓜。</p>
        
        <p class="曲"><span class="牌">前腔</span>清虛。冰井沈餘。等半輪青破。一襟涼貯。鎮紫瓤浮動。素津流注。<span class="科">生</span>冰筯。甘垂承掌露。寒濺泣盤珠。沁肌膚。迸玉綻紅。跳顯出個人風度。</p>
        
        <p class="白"><span class="科">劉</span>好上望京樓一望也。<span class="科">生</span>望京有甚好處。</p>
        
        <p class="曲"><span class="牌">錦衣香</span><span class="科">劉</span>關樹鋪。濃陰護。水萍紆。微風度。飛樓外望京何處。<span class="科">生</span>怕乘鸞煙去鳳臺孤。邊聲似楚。雲影留吳。據胡牀三弄影扶疎。嘯欹樓柱。聽胡笳悲切訴。似訴年光流欲去。正遶鵲休枝。驚蟬墜露。</p>
        
        <p class="曲"><span class="牌">漿水令</span><span class="科">合</span>家何在畫屏煙樹。人一天關山夢餘。砑光杯影醉蟾蜍。便待敲殘玉唾。擊碎珊瑚。心未愜鬢先素。慢尋河影斷長安路。樽俎內。樽俎內風雲才聚。旗門外。旗門外河漢星疎。</p>
        
        <p class="曲"><span class="牌">尾聲</span><span class="夾白"><span class="科">劉</span>參軍呵。和咱</span>沈李浮瓜興不俗。<span class="夾白">你要受降城也。</span>早則秋風別哨關南路。則怕你要喻檄還朝賦子虛。</p>
        
        <p class="白"><span class="科">生</span>下官感公侯知遇。口占一詩。<span class="科">劉笑介</span>請教。<span class="科">生吟介</span></p>
        
        <p class="落詩">日日醉涼州。<br />笙歌卒未休。<br />感恩知有地。<br />不上望京樓。</p>
        
        <h2 id=ch32 class="chapter"><span class="齣題">第三十二齣　計局收才</span></h2>
        
        <p class="曲"><span class="牌">夜行船</span><span class="科">盧上</span>一品當朝橫玉帶。姻連外戚。勢遊中貴。世事推呆。人情起賽。可嗔那書生無賴。</p>
        
        <p class="白">兵權掌握勢為尊。奉詔移軍鎮孟門。獨倚文章傲朝貴。賈生空遇聖明君。自家盧太尉。三年前因李益恃才氣高。計遣參軍西塞。聽見李生有詩獻劉鎮帥。感恩知有地。不上望京樓。即當奏知。怨望朝廷。只是一件。咱方奉命把守河陽孟門山外。召回劉節鎮暫掌殿前諸軍。咱將計就計。今早奏准聖人。加李君虞秘書郎。改參孟門軍事。不必過家。看他到咱軍中。情意如何。招他為婿。如再不從。奏他怨望未晚。已遣人請他朋友京兆人韋夏卿商量。早來也。<span class="科">韋上</span></p>
        
        <p class="曲"><span class="牌">薄倖</span>暑色初分。秋聲一派。看長安馳道。秋風冠蓋。天涯有客。幾時能會。俺消停處見畫棨朱門橋外。好參謁中朝太尉。</p>
        
        <p class="白"><span class="科">見介盧</span>好客勞西笑。<span class="科">韋</span>人雄鎮北軍。<span class="科">盧</span>折簡求三益。<span class="科">韋</span>旌旄謁使君。<span class="科">盧</span>韋先生。你是李君虞好友。俺今移鎮孟門。奏改他參吾軍事。可好麼。<span class="科">韋</span>李君虞三年在邊。資當內轉。今又參卿軍事。恐非文人所堪。<span class="科">盧</span>他有詩劉鎮帥怨望朝廷。又何必強他入朝。咱招賢館勝如望京樓也。</p>
        
        <p class="曲"><span class="牌">鑼鼓令</span>他朝中文章後輩。曾喜他相見只尋常到來。知他性兒那些尷尬。<span class="科">韋</span>都是些少年情態。怎知的千金賦今人不買。枉了筆生災。題鸚鵡教誰喝采。<span class="科">盧</span>咱無文的太尉何禁怪。只可惜賈長沙干死了洛陽才。<span class="科">合</span>他鄉歲月。遠水樓臺。今朝領旨。知他便回。相逢到此好佳懷。秋江寂寞也自放花開。</p>
        
        <p class="曲"><span class="牌">前腔</span><span class="科">盧</span>當初也浪猜。咱移軍把着孟門去來。參軍事請他優待。<span class="科">韋</span>文章士自有廟堂除拜。作參軍知幾載。<span class="夾白"><span class="科">盧</span>孟門喜非邊塞也。<span class="科">韋</span></span>便做道非邊塞。曾如站立在白玉階。<span class="科">盧</span>咱軍容將禮好不雄哉。早難道古來書記都不是翰林才。<span class="科">合前韋</span></p>
        
        <p class="白">既將軍厚待。李君虞自有國士之報。小生告行。</p>
        
        <p class="曲"><span class="牌">餘文</span>為交情一笑來。<span class="科">盧</span>須知吾意亦憐才。<span class="夾白">韋先生</span>休道俺少禮數的將軍做不的招賢宰。</p>
        
        <p class="白"><span class="科">韋下盧弔場</span>可笑可笑。韋生豈知俺計也。候旨官兒怎的不見到來。<span class="科">堂候上</span>微聞禁漏穿花遠。獨詔邊機出殿遲。稟爺。聖旨已下。李益以秘書郎改參孟門軍事。即日離鎮。不許過家。<span class="科">盧笑介</span>書記在吾算中矣。分付諸軍起行。</p>
        
        <p class="落詩">孟門關外擁羆貅。<br />打鳳撈龍意不休。<br />但得他來府門下。<br />那時誰敢不低頭。</p>
        
        <h2 id=ch33 class="chapter"><span class="齣題">第三十三齣　巧夕驚秋</span></h2>
        
        <p class="曲"><span class="牌">念奴嬌序</span><span class="科">旦同浣上</span>梧桐乍雨。正碧天秋色。霧華煙暝。浴罷晚妝凝望立。簾漾玉鉤風定。<span class="科">浣</span>別院吹笙。高樓掩鏡。泛灧銀河影。<span class="科">合</span>幽期無限。佩環聲裡人靜。</p>
        
        <p class="誦"><span class="牌">臨江仙</span><span class="科">旦</span>炎光初洗輕塵雨。飛星寄恨迢迢。<span class="科">浣</span>金風玉露翠華搖。暫停鮫泣翠。相看鵲填橋。　　<span class="科">旦</span>占得歡娛今夜好。一年幽恨平消。<span class="科">浣</span>綵樓人語暗香飄。<span class="科">合</span>不知誰得巧。空度可憐宵。</p>
        
        <p class="白"><span class="科">旦</span>浣紗。今當七月七夕。織女渡河。香燭瓜果。已備樓中。去請老夫人鮑四娘。同會綵筵。可早到也。<span class="科">老旦上</span></p>
        
        <p class="曲"><span class="牌">似娘兒</span>閨閣露華零。感佳期愁絕惺惺。聽機中織女啼紅迸。望牽郎河漢。烏飛涼夜。鬢染秋星。</p>
        
        <p class="白">兒請俺怎的。<span class="科">旦</span>母親萬福。今逢巧夕。母親同鮑四娘消遣一回。<span class="科">老</span>鮑四娘可待來麼。<span class="科">鮑上</span></p>
        
        <p class="曲"><span class="牌">遶地遊</span>綵樓清迥。燭閃紅妝靚。笑年年乞巧誰賸。</p>
        
        <p class="白"><span class="科">見介</span>鄭夫人郡主萬福。今夕香燭果筵。莫非穿鍼故事乎。<span class="科">老</span>咱老人家乞巧何用。正為兒女相邀。四娘同此。<span class="科">鮑</span>從來乞巧。凡有私願。只許在心。不許出口。但看蟢子縈盤。便是人間巧到。老夫人。你我心中暗祝。同拜雙星便了。<span class="科">拜介</span>烏鵲橋成上界通。千秋靈會此宵同。綵盤花閣無窮意。只在遊絲一縷中。<span class="科">老</span>此夕真佳景也。</p>
        
        <p class="曲"><span class="牌">念奴嬌</span>人間天上。數佳期新近。秋容太液波澄。院宇黃昏。河正上。幾看清淺閒庭。輝映。雲母屏開。水晶簾捲。月微風細淡煙景。<span class="科">合</span>同看取。千門影裡。誰似雙星。</p>
        
        <p class="曲"><span class="牌">前腔</span><span class="科">旦</span>河影。層波夜炯。怕空蒙霧染機絲。翠花寒凝。一水仙郎。遙望處。脈脈此情誰證。傒幸。喜極慵妝。歡來罷織。倚星眸曾傍暗河行。<span class="科">合前</span></p>
        
        <p class="曲"><span class="牌">前腔</span><span class="科">鮑</span>還倩。那些縹緲銀鸞。參差烏鵲。斷虹低處翠橋成。清佩隱。似濕雲含雨流聲。清興。按戶斜窺。凌波微步。一天秋色今宵勝。<span class="科">合前</span></p>
        
        <p class="曲"><span class="牌">前腔</span><span class="科">浣</span>端正。步障停雲。眉梁瀉月。一年情向此中傾。清虛處。微茫香霧盈盈。私聽。百子池邊。長生殿上。<span class="科">內作笑介</span>便風中微雨笑分明。<span class="科">合前</span></p>
        
        <p class="曲"><span class="牌">古輪臺</span><span class="科">老</span>夜雲輕。秋光銀燭畫圍屏。水沈細縷香生鼎。<span class="科">鮑</span>綵樓低映。問誰許宵征。鈿合金釵私慶。似恁幽歡十分清。把人間私願一時并。<span class="科">旦</span>商量不定。暗風吹羅帶輕縈。柔情似水。佳期如夢。碧天瑩淨。河漢已三更。<span class="科">浣</span>良宵耿。算此時誰在迴廊影。</p>
        
        <p class="曲"><span class="牌">前腔</span><span class="科">鮑</span>含情。若是長久似深盟。又豈在暮暮朝朝。歡娛長並。<span class="科">旦悲介</span>玉漏無聲。恨浥西風不盡。忍顧河西人遠。斷河難倩。重歸向舊鴛機上。拂流螢殘絲再整。<span class="科">合</span>想牽郎還望俜停。鮫綃幾尺。淚花猶瑩。臨河私贈。時有墮釵橫。便道是天河永。他年年風浪幾時生。</p>
        
        <p class="曲"><span class="牌">意不盡</span>明朝烏鵲到人間境。試說向青樓薄倖。你可也臥看牽牛織女星。</p>
        
        <p class="落詩">阿母天孫恨幾端。<br />九微燈影佇青鸞。<br />誰尋仙客乘槎路。<br />且伴佳人乞巧盤。</p>
        
        <h2 id=ch34 class="chapter"><span class="齣題">第三十四齣　邊愁寫意</span></h2>
        
        <p class="曲"><span class="牌">北點絳唇</span><span class="科">眾邊將上</span>紫塞飛霜。平沙月上。旌旗晃。劍戟排牆。擁定銅符帳。一</p>
        
        <p class="白">聲參佐發蘭州。萬火屯雲映綠油。邊鋪恐巡旗盡換。山城欲過館重修。咱們是朔方劉節鎮部下。因李參軍分兵回樂峰受降城。斷截吐蕃西路。今夜巡塞各城堡。守瞭軍人嚴緊伺候。<span class="科">眾應介眾鼓吹燈籠擁生上</span></p>
        
        <p class="曲"><span class="牌">金瓏璁</span>萬里逐龍荒。擁弓刀千騎成行。刁斗韻悠揚。畫角聲悲壯。錦盤花袍袖生涼。纔起點報星霜。</p>
        
        <p class="白">邊霜昨夜墮關楡。吹角當城片月孤。無限塞鴻飛不度。秋風吹入小單于。自家本用文墨起家。翻以弓刀出塞。既有三軍之事。豈無一夕之勞。分付將官軍士。用心巡守。<span class="科">眾應介生</span>將帳門捲上。一望塞外風煙。</p>
        
        <p class="曲"><span class="牌">一江風</span>碧油幢。捲上牙門帳。步上嚴城壯。漢旌旗數點燈前。掩映紗籠絳。<span class="夾白">遠望火光。可是胡兒夜獵也。<span class="科">眾</span></span>非關獵火光。<span class="科">又</span>是平安報久常。玉門關守定這封侯相。</p>
        
        <p class="白">回樂峰前了。</p>
        
        <p class="曲"><span class="牌">前腔</span><span class="科">生</span>那邊廂。淡素鋪平敞。堆積的淒寒狀。<span class="夾白">敢是下雪也。<span class="科">眾</span>是沙也。</span>是氤氳幾垛平沙。似雪紛彌望。瑤池在瀚海傍。<span class="科">又</span><span class="科">眾</span>梁園在古戰場。築沙堤等不得沙河將。</p>
        
        <p class="白">是受降城也。</p>
        
        <p class="曲"><span class="牌">前腔</span><span class="科">生</span>冷清光。氣色霏微漾。暈影兒朦朧晃。<span class="夾白">敢是霜也。<span class="科">眾</span>是月亮。<span class="科">生</span></span>步寒宮認得分明。不道昏黃相。衣痕上辨曉霜。<span class="科">又</span><span class="科">眾</span>是嫦娥在女牆。照愁人白髮三千丈。</p>
        
        <p class="白">俺坐一會也。</p>
        
        <p class="曲"><span class="牌">前腔</span>據胡牀。沙月浮清況。<span class="科">內吹笛介</span>猛聽的音嘹亮。<span class="夾白"><span class="科">眾</span>何處吹笛也。這吹的是關山月也。是思歸引也。<span class="科">眾作回頭望鄉介指云</span>那不是俺家鄉洛陽。那不是俺家鄉長安。那不是他家鄉隴頭。<span class="科">生亦作望鄉掩泣眾</span></span>被關山橫笛驚吹。一夜征人望。家山在那方。<span class="科">又</span>離情到此傷。斷腸聲淚譜在羅衫上。</p>
        
        <p class="白"><span class="科">王哨上</span>龍吟塞笛空橫淚。雁足吳箋好寄書。稟參軍爺。小卒是京師盧太尉府中王哨兒便是。因來劉節度軍中探取軍情回京。可有平安書寄。<span class="科">生</span>正好相煩。情書不盡。暫將屏風數摺。對此清光。畫出邊城夜景。見咱淒涼也。秋鴻取畫筆丹青聽用。<span class="科">鴻上</span>王會圖中開粉本。陽關曲裡寄丹青。紙屏風蛾墨在此。<span class="科">生做畫介</span></p>
        
        <p class="曲"><span class="牌">三仙橋</span>陽關落照。儘斷煙衰草。河流一線。那更鴻縹緲。邊城上着幾點漢旌搖。盼胡天恁遙。<span class="夾白">呀。</span>俺提起潤生綃。拂拭些情淚落。還倚着路敷分斜。隨着素毫。展風沙蘸的個墨花淡了。<span class="夾白">屏風呵。</span>一遞遞短長城。做不出疊巫山清曉。</p>
        
        <p class="白">待畫這沙似雪。月如霜。</p>
        
        <p class="曲"><span class="牌">前腔</span>卻怎生似雪樣偎沙迴杳。一抹兒峰前回樂。則道是拂不去受降城上清霜。看則是永夜征人。沙和月長恁照。也影飄颻碧濛濛把關河罩。幕寒生夜悄。四下裡極目暗魂銷。清寒似寂寥。這幾筆兒輕勾淡繞。撇綽的暮光浮。隱映的朦朧曉。<span class="夾白">屏風呵。</span>恁路數兒是分明。可引的夢沙場人到。</p>
        
        <p class="白">待畫着征人聞笛望鄉也。</p>
        
        <p class="曲"><span class="牌">前腔</span>一笛關山韻高。偏起着月明風嫋。把一夜征人。故鄉心暗叫。齊回首鄉淚閣。並城堞兒相偎靠。望眼兒直恁喬。想故園楊柳。正西風搖落。便做洗邊城霜天乍曉。也星似衠雲飄。衠入遍梁州未了。<span class="夾白">屏風呵。</span>比似俺吹徹梅花。怎遞送的倚樓人知道。</p>
        
        <p class="白">畫完。題詩一絕。回樂峰前沙似雪。受降城外月如霜。不知何處吹蘆管。一夜征人盡望鄉。詩已題下。王哨兒寄去也。<span class="科">哨</span>自有回報。</p>
        
        <p class="曲"><span class="牌">尾聲</span>做不得李將軍畫漢宮春曉。俺這裡捲不去的雪月霜沙映白描。趁着這一天鴻雁秋生早。</p>
        
        <p class="白"><span class="科">哨下走報人上</span>烏鵲南飛終是喜。馬首西來知為誰。自家長安門走報的便是。來報李參軍轉官。不免徑入。<span class="科">見介</span>恭喜老爺。新奉聖旨。加秘書省清銜。改參盧太尉孟門軍事。即日起程。<span class="科">生</span>何因有此。先賞報人去。便寫書謝了劉節鎮起程。<span class="科">報</span>節鎮劉爺也欽取還朝。總管殿前諸軍事。<span class="科">生</span>呵。原來如此。</p>
        
        <p class="落詩">西塞東歸總戰塵。<br />畫屏風裡獨沾巾。<br />閨中只是空相憶。<br />若見沙場愁殺人。</p>
        
        <h2 id=ch35 class="chapter"><span class="齣題">第三十五齣　節鎮還朝</span></h2>
        
        <p class="曲"><span class="牌">寶鼎兒</span><span class="科">眾擁劉節鎮上</span>旗門占氣色。鳳尾雲飄。旄頭宿落。匣劍老轆轤繡澀邊烽冷兜笭苔臥。共仰清時留節鎮。萬里關河紫邏。<span class="科">合</span>正簫鼓鳴秋。牙幢清晝。貂蟬遶座。</p>
        
        <p class="白">獨攜堂印坐西州。一劍霜飛雁影秋。卻笑班超容易老。焉知李廣不封侯。自家劉公濟。鎮守玉門關外。推轂幾年。拓地千里。落日已收番帳盡。長河流入漢家清。昨奉聖旨。着下官還朝。總管殿前諸軍事。李君虞加秘書郎。改參盧太尉孟門軍。早晚參軍書到也。<span class="科">卒持書上</span>雲沈老上飛鴻去。日落回中探馬還。<span class="科">叩頭介</span>參軍爺有書。<span class="科">劉笑念書介</span>參軍李益頓首劉節鎮開府麾下。愚生書劍西征。拜瞻台座。三載于茲。恩禮兼至。袁本初書記。時有優渥之言。王仲宣從軍。不無思鄉之感。意難遙別。道阻回長。所深幸者。君侯膺歸袞之期。賤子附遷鶯之役。風期未遠。存問非遙。虎變龍蒸。風雲自愛。不宣。益再頓首。呀。李君虞早向孟門去也。下官既受君命。不俟駕行。堂候官。請征西大將軍金印出來。交與副將軍權領。即日起行。<span class="科">副將領眾上</span>關西諸將謁容光。曾入甘泉侍武皇。今日路傍誰不羨。功業汾陽異姓王。恭賀老爺還朝。<span class="科">劉</span>老夫有何功績。得此皇宣。</p>
        
        <p class="曲"><span class="牌">啄木兒</span>心雖赤。鬢欲皤。意氣當年漢伏波。念少遊歸興如何。相憐我得遂婆娑。<span class="科">舉手介</span>忝元戎多㗇勞參佐。甚西風別去情無那。<span class="科">淚介</span>吹起袍花淚點多。</p>
        
        <p class="白"><span class="科">眾</span>老爺呵。</p>
        
        <p class="曲"><span class="牌">前腔</span>你倚天劍。迴日戈。一卷陰符萬揣摩。洗兵風坐挽銀河。比陵煙漢將功多。<span class="科">跪拜</span>詔東歸少不的齊聲賀。<span class="科">眾淚介</span>這懽聲有淚向悲笳墮。再不見尊俎投壺聽雅歌。</p>
        
        <p class="白"><span class="科">劉</span>就此別了。<span class="科">眾</span>願攀留信宿而行。盡邊關父老降附蕃戎之意。<span class="科">劉</span>京營務重。不敢稽延。俺所佩平西大將軍金印。權交副將軍收掌。好珍重也。<span class="科">交印介</span></p>
        
        <p class="曲"><span class="牌">三段子</span><span class="科">劉</span>黃金斗大。肘間懸龜紋綬花。權時未掛。臥內前牀兒護他。有如姬要不的他閒偷把。朱司農用不着那橫文打。怕漏使模行。軍機怎耍。</p>
        
        <p class="白"><span class="科">將</span>敢問老爺。軍機那一件最大。<span class="科">劉</span>漢置四郡。斷匈奴入羌之路。今當護羌。使吐番不得連和。陽關內外可無事矣。</p>
        
        <p class="曲"><span class="牌">前腔</span>甘涼以下。望長安天涯海涯。為甚屯田建牙。斷番戎羌家漢家。<span class="夾白"><span class="科">將</span>兵法願一指授。<span class="科">劉</span>聽老夫八個字兵法。</span>銷兵日久休頹塌。生羌歲久防奸詐。八個字。奈苦同甘。信賞必罰。</p>
        
        <p class="白">起行。諸軍將不許離信地遠送。<span class="科">內報介</span>受降城外諸夷長送老爺。<span class="科">劉</span>不須遠送。只一心事唐便了。<span class="科">行介</span></p>
        
        <p class="曲"><span class="牌">歸朝歡</span>歸朝去。歸朝去。萬里胡沙。秦川雨。杜陵花。關山路。關山路。畫角鳴笳。送將歸。兩鬢華。秋光塞上人如畫。黃宣去把團營押。看細柳春風大將牙。</p>
        
        <p class="落詩">秦時明月漢時關。<br />繡纛人看上將還。<br />但使龍城飛將在。<br />不教胡馬度陰山。</p>
        
        <h2 id=ch36 class="chapter"><span class="齣題">第三十六齣　淚展銀屏</span></h2>
        
        <p class="曲"><span class="牌">菊花新</span><span class="科">旦浣上</span>舉頭驀見雁行單。無語秋空頻倚闌。寒花蘸雨班。應將我好景摧殘。</p>
        
        <p class="誦"><span class="牌">河滿子</span>露冷蓮房墜粉。霜清竹院餘香。偏照畫堂秋思朗。垂簾半捲瀟湘。幾回斷鴻影裡。無言立盡斜陽。</p>
        
        <p class="白">奴家自別李郎。三秋杳無一字。正是叢菊兩開人不至。北書不寄雁無情也。<span class="科">浣</span>早晚佳音。不須煩惱。</p>
        
        <p class="曲"><span class="牌">桂枝香</span><span class="科">旦</span>水雲天淡。弄妝晴晚。映清虛倚定屏山。暢好處被閒愁占斷。減香溫一半。減香溫一半。洞房清歎。影闌珊。幾般兒夜色無人玩。着甚秋光不奈看。</p>
        
        <p class="白"><span class="科">浣</span>上鳳簫樓望一回也。</p>
        
        <p class="曲"><span class="牌">前腔</span><span class="科">旦</span>捲簾無限。山明水遠。殘霞外煙抹晴川。淡霜容葉橫清漢。正關山一點。正關山一點。遙望處平沙落雁。倚危闌。淚來濕臉還誰見。愁至知心在那邊。<span class="科">哨持小屏風上</span></p>
        
        <p class="曲"><span class="牌">賺</span>塞上飛馳。報與朱門人自喜。<span class="科">旦</span>試聽晚妝慵。那重門深閉。知他甚底。悶把珠簾輕揭起。<span class="科">哨叫介浣</span>寂靜堂前。數聲兒客至。迴廊半倚閒窺覷。<span class="夾白">是誰。<span class="科">哨</span></span>陽關哨卒來傳示。<span class="科">旦驚喜介</span>你可曾從事李參軍。俺這裡寒衣未寄。<span class="科">哨出屏介</span>怕寄平安書不的。小屏風上傳詩意。<span class="科">旦</span>這書封幾夜霜華脆。雁足寒飛遶月枝。黃花酌酒相勞你。<span class="科">浣出酒飲哨介哨</span>主公威令難遲滯。<span class="科">浣</span>夫人鄭重留人醉。<span class="夾白"><span class="科">旦</span>主公是誰。<span class="科">哨</span>盧太尉。<span class="科">旦</span>太尉何人。<span class="科">哨</span>乃當朝丞相盧杞之弟。穿宮盧中貴老公公之兄。第一富貴人家也。<span class="科">旦</span>且問你。參軍甚時可回。<span class="科">哨</span>小的在關西聽的參軍爺題詩與劉節鎮說。不上望京樓了。<span class="科">旦惱介哨</span>不須煩惱。</span>俺歸到中途聞聖旨。別有差除疾和遲。少不得榮歸故里。喒階前拜酒忙回去。<span class="科">下旦</span>三年一字三千里。非同容易。非同容易。</p>
        
        <p class="曲"><span class="牌">金索掛梧桐</span>寒鴉帶晚暉。喜鵲傳新霽。遠水凝眸。折盡層波翠。<span class="夾白"><span class="科">開屏風介</span>夫。</span>你三年沒紙書。難道短相思。屏風呵。為甚封了重封出落的呈妝次。<span class="夾白">李郎。你感劉君恩遇。不上望京樓呵。</span>你只知紅妝夜宴軍中美。可也回首望京樓上覷。風塵起。千尋落葉離不的花根裡。<span class="科">合</span>知他是何日歸期。且接着平安喜。</p>
        
        <p class="白">歸意可知。且展畫屏詩句一玩。呀。原來十郎手自丹青也。<span class="科">詠詩介</span>回雁峰前沙似雪。受降城外月如霜。不知何處吹蘆管。一夜征人盡望鄉。你看幾壘屏山。詩中有畫。畫中有詩。滿目邊愁也。</p>
        
        <p class="曲"><span class="牌">前腔</span>沙如雪靄微。月似霜華積。月杳沙虛。冷淡傳蹤跡。俺不曾到萬里短長城。這幾疊畫屏兒。寫陽關只少個瀟湘對。<span class="夾白">夫。</span>俺這裡平沙瀚海把圍屏指。你那裡落月關山橫笛吹。心兒記。夢魂中有路透河西。<span class="科">合前浣</span></p>
        
        <p class="白">小姐。三年李郎不歸。家門漸次零落也。</p>
        
        <p class="曲"><span class="牌">梧桐花</span>是綺羅叢春富貴。儘花月無邊受用美。如今金谷田園誰料理。把這舊家門戶空禁持。老夫人一段傷心難寄與。<span class="科">合</span>算只有歸來是。</p>
        
        <p class="白"><span class="科">旦</span>道甚家資。可惜秋光也。</p>
        
        <p class="曲"><span class="牌">前腔</span>你道為甚呵。勾引的黃昏淚。向蓮葉寒塘秋照裡。偷把胭脂勻注喜。這其間芳心泣露許誰知。俺待寫半幅秋光還寄與。<span class="科">合前</span></p>
        
        <p class="曲"><span class="牌">意不盡</span>連天衰草砧聲起。<span class="科">浣</span>他還鄉早晚不索寄寒衣。<span class="科">合</span>盼得他錦繡團欒真是美。</p>
        
        <p class="落詩">邊月胡沙泣向君。<br />畫屏紅粉漬氤氳。<br />明年若更陽關戍。<br />化作西飛一片雲。</p>
        
        <h2 id=ch37 class="chapter"><span class="齣題">第三十七齣　移參孟門</span></h2>
        
        <p class="曲"><span class="牌">番卜算</span><span class="科">盧上</span>秋草塞門煙。河上西風偃。洛陽才子赴招賢。鼓吹軍中宴。</p>
        
        <p class="白">一家何止十朱輪。兄弟雙飛秉大鈞。獨向河陽征戰淨。今朝開閣引詞人。自家盧太尉。鎮守孟門關外。奏准李君虞參我軍事。報說今日走馬到任。左右營門伺候。<span class="科">生眾上</span></p>
        
        <p class="曲"><span class="牌">神仗兒</span>河西路轉。<span class="科">又</span>赴河陽幕選。<span class="夾白"><span class="科">又</span><span class="科">王哨叩頭</span>參軍爺到來。前日萬金家報。是小軍送上夫人。<span class="科">生</span>勞你。夫人安否。<span class="科">哨</span>平安。只是望爺過家。<span class="科">生</span>取一錠花銀賞他。哨兒。你是咱故人。以後太尉爺差你長安帶書往來。也不慢你。<span class="科">哨</span>當得當得。<span class="科">生</span></span>報平安陣前飛雁。便玉人無恙。怎生排遣。只怕這磨旗門盼不到吹笙院。</p>
        
        <p class="白"><span class="科">見介盧</span>聞君西域奏詞鋒。<span class="科">生</span>天柱山高大華東。<span class="科">盧</span>鴛鷺好歸仙仗裡。<span class="科">生</span>熊罷還在禁庭中。<span class="科">盧</span>參軍。洛下一見。至今懷仰。何幸得參吾軍。看酒。<span class="科">堂候上</span>幕府求才子。將軍作主人。酒到。</p>
        
        <p class="曲"><span class="牌">瑣寒窗</span><span class="科">盧</span>倚風塵萬里中原。大將登壇尺五天。孟門關外。少華峰前。遶旌旗萬點。河流一線。還倚仗詞鋒八面。<span class="科">合</span>難言。人生遇合總情緣。且須高宴留連。</p>
        
        <p class="曲"><span class="牌">前腔</span><span class="科">生</span>筆花梢慣掃狼煙。誰待吹噓送上天。改河陽贊佐。塞上回旋。便相如喻檄。終軍乘傳。也不似恁般蓬轉。<span class="科">合前盧</span></p>
        
        <p class="白">聞參軍有詩。不上望京樓。然否。<span class="科">生</span>醉後餘談。何勞遠聽。<span class="科">淨笑介</span></p>
        
        <p class="曲"><span class="牌">前腔</span>你佩恩華意氣成篇。不把望長安心事懸。<span class="夾白">君虞休嫌文官武職。</span>看參軍楚楚。書記翩翩。有賦河清鮑照。登樓王粲總不礙禁庭清選。<span class="科">合前盧</span></p>
        
        <p class="白">參軍。可有夫人在家。<span class="科">生</span>秀才時已贅霍王府中。<span class="科">盧</span>原來如此。古人貴易妻。參軍如此人才。何不再結豪門。可為進身之路。<span class="科">生</span>已有盟言。不忍相負。</p>
        
        <p class="曲"><span class="牌">前腔</span>淚花彈袍袖香殷。數遍秋花人少年。<span class="夾白"><span class="科">盧</span>可有平安信。<span class="科">生</span>下官進轅門時。老太尉麾下一人。三年纔傳得一信。<span class="科">盧</span>受命在君。何戀戀兒女乎。<span class="科">生</span></span>晚風砧杵。夜月刀環。正尋常歸燕。幾行征雁。怎隔斷關河別怨。<span class="科">合前生</span></p>
        
        <p class="白">請罷酒。<span class="科">盧</span>軍中一日一宴也。</p>
        
        <p class="曲"><span class="牌">尾聲</span>為憐才子聲光遠。<span class="科">生</span>自是將軍禮數寬。<span class="科">合</span>指日呵文武朝班歸漢苑。</p>
        
        <p class="白"><span class="科">生下盧弔場</span>眾將官。查那一個傳李參軍家信。<span class="科">哨</span>是小的。<span class="科">盧</span>拿去綁下。<span class="科">哨乞饒介盧</span>且記着。許你將功贖罪。差你京師慶賀劉節鎮還朝。便到參軍家。說他咱府招贅。好歹氣死他前妻。是你功也。<span class="科">哨</span>理會得。</p>
        
        <p class="落詩">八柱擎天起畫樓。<br />一般才子要低頭。<br />非關鬼蜮含沙影。<br />自要蛟龍上釣鉤。</p>
        
        <h2 id=ch38 class="chapter"><span class="齣題">第三十八齣　計哨訛傳</span></h2>
        
        <p class="曲"><span class="牌">薄倖</span><span class="科">鮑上</span>翠館雲閒。陽臺雨過。正夕陽閃淡。秋光無那。鏡中略約。年華多大。君知麼。夢不斷梧桐金井。雨偏打閒愁獨坐。</p>
        
        <p class="誦"><span class="牌">西江月</span>舊日長裙廣袖。如今窄襪弓鞋。朝花冷落暮花開。不唱賣花誰買。　　時學養娘催繡。閒陪幼婦題詞。春絲盡也絡秋絲。心緒啼痕似此。</p>
        
        <p class="白">俺鮑四娘。數日伴小玉姐消遣。聞道朝廷將取李郎回家。竟無消息。終日翠減香消。俺因自想青樓時節。伴着五陵年少。今日獨自。好悽惶也呵。</p>
        
        <p class="曲"><span class="牌">羅江怨</span>無奈這秋光老去何。香消翠譌。聽秋蛩度枕沒謄那。數秋螢團扇暗消磨。也怎生個芭蕉夜雨閒吟聒。燈兒和咱麼。影兒和咱麼。好一個悽惶的我。</p>
        
        <p class="白"><span class="科">王哨兒上</span>去為撈酒客。來作拗花人。小軍王哨兒便是。主公盧太尉差往長安霍府行事。只是俺老爺招贅李參軍。要暗死那前位夫人。太尉不將心比心。小子待將計就計。前日與李爺寄書。那夫人待我不輕。正要說知。未可造次。打聽得這曲頭有個鮑四娘。走動他家。且向他一問。<span class="科">見介</span>老娘。有漿水喫一碗與行路人。<span class="科">鮑</span>客官何來。<span class="科">哨</span>李參軍帳下。<span class="科">鮑驚介</span>參軍在那裡。<span class="科">哨</span>正待朝廷取歸。被當朝盧太尉奏點孟門關外參軍去了。<span class="科">鮑</span>可就回來。<span class="科">哨</span>早哩。敢要就了盧太尉小姐也。<span class="科">鮑</span>怎麼說。<span class="科">哨</span>敢招贅在盧家了。<span class="科">鮑</span>十郎好薄倖也。</p>
        
        <p class="曲"><span class="牌">香遍滿</span>秀才無賴。死去也不着骸。越樣風流賽。真個難猜。不道將人害。是佳人命薄。慣了些呆打孩。咱橫枝兒聽着。也不分把闌干拍。</p>
        
        <p class="白">你同俺去他家說個端詳。定不慢你。<span class="科">哨</span>使得。</p>
        
        <p class="曲"><span class="牌">前腔</span><span class="科">鮑</span>幾分消息。輕可的洩漏些。帶的個愁來也。怎一個愁字兒了得。今番夜。倩你教喫敲才。好歹將意兒團弄他。歸來時待扭碎花枝打。</p>
        
        <p class="曲"><span class="牌">尾聲</span>這段情詞真也假。<span class="夾白"><span class="科">哨</span>不假。</span>你為咱順西風傳與小窗紗。<span class="科">合</span>只怕斷腸人聽不起這傷情話。</p>
        
        <p class="落詩">秋風遠信雁鴻低。<br />春色天邊鶯燕疑。<br />雪隱鷺鶿飛始見。<br />柳藏鸚鵡語方知。</p>
        
        <h2 id=ch39 class="chapter"><span class="齣題">第三十九齣　淚燭裁詩</span></h2>
        
        <p class="曲"><span class="牌">望遠行</span><span class="科">旦上</span>寒鬢寶釵猶掛。倚秋窗數點黃花。扶頭酒醒爐香炧。墮淚妝殘柳暈斜。西風涼似夜來些。</p>
        
        <p class="誦"><span class="牌">好事近</span>簾外雨絲絲。淺恨輕愁碎滴。玉骨西風添瘦。趁相思無力。　　小蟲機杼隱秋窗。黯淡煙紗碧。落盡紅衣池面。苦在蓮心菂。</p>
        
        <p class="白">自從十郎屏風寄後。轉忽經秋。欲寄迴文。曾無便使。好不傷感人也。浣紗。這幾日鮑四娘都不見來。卻為何的。正是秋風滿院無人見。怕到黃昏獨倚門。</p>
        
        <p class="曲"><span class="牌">眼兒媚</span><span class="科">鮑上</span>匆匆消息報君家。繡鞋兒陡的未寬些。想他暮雲樓畔。悶拈簫管。憔悴煙花。</p>
        
        <p class="白"><span class="科">見介旦</span>幾日不來隨喜。卻是因何。<span class="科">鮑</span>偶為貧忙。有乖清候。敢問十郎去幾年了。<span class="科">旦</span>將次三秋。<span class="科">鮑</span>如今早則喜也。<span class="科">旦驚介</span>知他甚喜。<span class="科">鮑</span>你猜來。</p>
        
        <p class="曲"><span class="牌">紅衲襖</span><span class="科">旦</span>莫不是掃南蠻把謫仙才御筆拿。莫不是定西番把洛陽侯金印掛。莫不是虎頭牌先寫着秦關驛駐皇華。莫不是鳳尾旗緊跟上他渭河橋敲駿馬。得他個俊參軍功級多。少不得把咱小縣君封號加。可知是喜早些兒傳下也。這些時挑燈衠弄花。</p>
        
        <p class="曲"><span class="牌">前腔</span><span class="科">鮑</span>則道他顯威風拄倒了崑崙北海涯。則道他凱歌聲喧動了長安西日下。則道他覓封侯時運底有甚巧爭差。受皇宣道途中有些閒蹭答。怎知他做官兒不着家。比似你做縣君喬坐衙。其間就裡有話難提也。則怕你猜得來愁悶煞。</p>
        
        <p class="白"><span class="科">旦</span>你怎生又道是喜也。</p>
        
        <p class="曲"><span class="牌">前腔</span>莫不是玉門關拘的俊班超青鬢華。莫不是望鄉臺站的個老蘇卿紅淚灑。莫不是他戰酣了落日摧寒甲。莫不是客犯了災星墜漢槎。<span class="夾白">十郎夫。</span>若是你走陰山命不佳。俺𢬵<a epub:type="noteref" href="#char01"><sup>註</sup></a>了壞長城哭向他。不然你死丟下了玉鏡臺也。恁孤鸞偏照咱。</p>
        
        <p class="曲"><span class="牌">前腔</span><span class="科">鮑</span>你怕他胭脂山血淚花。你怕他拂雲堆魂墜馬。他原來斷腸流別賺了個香羅帕。磨旗峰轉添上些紅臂紗。他則待要艷湖陽窺宋家。你𢬵<a epub:type="noteref" href="#char01"><sup>註</sup></a>了個錦迴文學竇娥。待不信呵有個人兒傳示也。慢消詳尋問咱。</p>
        
        <p class="白"><span class="科">哨兒上</span>好作事因尋浪子。怕將消息惱山兒。夫人叩頭。<span class="科">旦</span>是去歲寄屏風的王哨兒。<span class="科">哨</span>夫人眼裡出水。<span class="科">鮑</span>胡說。<span class="科">哨</span>是是是秋波。秋波。<span class="科">旦</span>太尉爺幾個女兒。招了參軍爺做女婿。<span class="科">哨</span>只是這個小姐。十分才貌。參軍爺相隨太尉爺移鎮孟門。郎才女貌。四眼相顧。因此上商量這門親事。<span class="科">旦</span>就了麼。<span class="科">哨</span>敢待就也。<span class="科">旦泣</span>李郎薄倖呵。</p>
        
        <p class="曲"><span class="牌">泣顏回</span>提起淚無涯。憶相逢淡月梅花。天應錯與。風萍露柳榮華。等閒招嫁。劣身奇賺上了他虛脾話。便今朝死待何如。分薄書生奚落奴家。</p>
        
        <p class="白"><span class="科">老旦上</span>無事護窗紗。嬌看萼綠華。沈香熏小像。楊柳伴啼鴉。原來鮑四娘在此。這個軍兒何處來。為甚小姐悲啼不止。<span class="科">鮑</span>這是前度寄屏的王哨兒。報說李郎議親盧府。因此傷心。<span class="科">老</span>那個盧府。李郎好不小覷了人家哩。</p>
        
        <p class="曲"><span class="牌">前腔</span>如花。俺幾年培養出牡丹芽。春風一度。有甚年華。幾曾消乏。您般時節滿堂如畫。做門楣不成低亞。待余生分付青鸞。你玉鏡臺又過送了誰家。</p>
        
        <p class="白"><span class="科">哨</span>天晚告行。<span class="科">旦</span>浣紗。張上燈來。俺寄一詩去也。<span class="科">浣持燈上旦寫介</span></p>
        
        <p class="曲"><span class="牌">榴花泣</span>驚魂蘸影飛恨遶螓蛾。咱也曾記舊約點新霜。被冷餘燈臥。除夢和他。知他們和夢呵也有時不作。這答兒心情你不着些兒個。是新人容貌爭多。舊時人嫁你因何</p>
        
        <p class="白"><span class="科">老</span>詩可寫就了。<span class="科">作看詩介</span>藍葉鬱重重。藍花石榴色。少婦歸少年。光華自相得。愛如寒爐火。棄若秋風扇。山岳起面前。相看不相見。春至草亦生。誰能無別情。殷勤展心素。見新莫忘故。遙望孟門山。殷勤報君子。既為隨陽雁。勿學西流水。</p>
        
        <p class="曲"><span class="牌">么篇</span>你可非煙染筆是那畫眉螺。蘸的秋痕淚點層波。佩香囊翦燭親封過。<span class="科">鮑</span>你端詳待他。望夫臺詩句也則斟量和。<span class="科">老</span>便分明說與如何。雨雲場幾大風波。</p>
        
        <p class="曲"><span class="牌">漁家犯</span><span class="科">旦</span>俺為甚懶腰肢似楊柳線欹斜。暈眉窩似紅蕉心窄狹。有家法拘當得才子天涯。沒朝綱對付的宰相人家。比似你插金花招小姐。做官人自古有偏房正榻。也索是從大小那些商度。做姊妹大家懽恰。</p>
        
        <p class="曲"><span class="牌">么篇</span><span class="科">老</span>你則待錦迴文煙冷了窗紗。淚封書烘破了銀蠟。是他弄簫臺把雲影重遮。<span class="夾白"><span class="科">指鮑介</span>你個</span>定昏店把月痕偷搯。<span class="科">鮑</span>只怪得定雙飛釵燕插。便和那引同夢的花燈恰。知他厭了家雞挑鳳。背了鴛鴦打鴨。</p>
        
        <p class="曲"><span class="牌">撲燈蛾</span><span class="科">旦</span>書生直恁邪。見色心兒那。把他看不上早則吞他不下。也是風流儒雅。沒禁持做出些些。也則索輕憐輕罵。說他知咱小膽兒見了士女爭夫怕。</p>
        
        <p class="曲"><span class="牌">前腔</span><span class="科">老</span>天教有日逢。不道無言罷。<span class="科">鮑</span>他當初相見咱直恁眉梢眼抹。也等閒回話。費了幾餅香茶。又不是路牆花朵。則問他怎生奚落好人家的女嬌娃。</p>
        
        <p class="白"><span class="科">哨叩頭作去介旦</span>哨兒。</p>
        
        <p class="曲"><span class="牌">意不盡</span><span class="夾白">你</span>說與他把烏絲闌詩句冷吟哦。從今後悶增多。長則是鬼胡由摸不上心頭可。</p>
        
        <p class="落詩">雖言千騎上頭居。<br />一世生離恨有餘。<br />葉下綺窗銀燭冷。<br />含啼自草錦中書。</p>
        
        <h2 id=ch40 class="chapter"><span class="齣題">第四十齣　開箋泣玉</span></h2>
        
        <p class="白"><span class="科">生上</span>幾樹好花閒白晝。滿庭芳草易黃昏。心隨岳色留秦地。夢逐河聲出禹門。自家一從玉關移鎮。參軍孟門。聽的盧太尉有招親之意。俺這裡只作不知。呀。怎忘的我小玉妻也。</p>
        
        <p class="曲"><span class="牌">刮鼓令</span>閒想意中人。好腰身似蘭蕙薰。長則是香衾睡懶。斜粉面玉纖紅襯。和嬌鶯枕上聞。乍起向鏡臺新。似無言桃李。相看片雲。春有韻月無痕。難畫取容態盡天真。</p>
        
        <p class="曲"><span class="牌">前腔</span>無事愛嬌嗔。沒伊邊少個人。當初擬畫屏深寵。又誰知生暗塵。他獨自個易黃昏。將咱身心想伊情分。則他遠山樓上費精神。舊模樣直恁翠眉顰。</p>
        
        <p class="白"><span class="科">王哨上</span>愁眠客舍衣香滿。走渡河橋馬汗新。俺王哨兒。奉太尉命。去傳播招親之事與李參軍前妻。到替他梢一首詩來。此是參軍別館。不免進見。<span class="科">生</span>是王哨兒。從何而來。<span class="科">哨</span>俺前日為帶夫人平安信。太尉惱了。近遣俺京中慶賀。間到霍府中看看。悄的帶有夫人家信也。<span class="科">叩頭送詩上介生</span>原來是小玉姐詩也。<span class="科">作念詩介</span>藍葉鬱重重。藍花石榴色。少婦歸少年。光華自相得。愛如寒爐火。棄若秋風扇。山岳起面前。相看不相見。春至草亦生。誰能無別情。殷勤展心素。見親莫忘故。遙望孟門山。殷勤報君子。既為隨陽雁。勿學西流水。</p>
        
        <p class="曲"><span class="牌">三換頭</span>鶯猜燕忖。疊就綵鸞清韻。稱吳箋膩粉。啼紅嬌暮雲。雁來成陣。這其間訴不盡。有片影橫秋雙未穩。一種心頭悶。書中說幾分。<span class="科">合</span>且報平安。怎只把閒愁來殢人。</p>
        
        <p class="白">哨兒你敢在夫人前講甚話來。<span class="科">哨</span>沒有。<span class="科">生</span>詩意蹻蹊。<span class="科">哨</span>是是是。那日遞家報與參軍爺。太尉要拷打小的。說俺府裡待招贅參軍。你敢再傳他家信。小的見夫人。依實說了。<span class="科">生</span>好不胡說也。</p>
        
        <p class="曲"><span class="牌">前腔</span>太尉呵。他杯中笑言。花邊閒論。尋常風影。你怎生偏認真。無端要人生分。<span class="夾白">夫人呵。</span>這其間也索問個詳因。難憑口信。一摺詩兒也。九迴腸怕損。<span class="科">合前</span></p>
        
        <p class="落詩">河陽不似舊關西。<br />夜夜城南夢故妻。<br />坐想寒燈挑錦字。<br />紅綿粉絮裛妝啼。</p>
        
        <h2 id=ch41 class="chapter"><span class="齣題">第四十一齣　延媒勸贅</span></h2>
        
        <p class="曲"><span class="牌">字字雙</span><span class="科">堂候官上</span>陞官圖上沒行頭。堂候。鬍鬚上掛鼻膿頭。怪臭。老爺說話耳根頭。最厚。精銅響鈔尋事頭。儘勾。</p>
        
        <p class="白">自家太尉府中堂候官便是。官雖無一品二品。錢到有九分十分。俺太尉爺在京管七十二衛。在外管六十四營。每日各衛府營討些分例。私衙買辦刻些等頭。說事過錢。偷功摸賞。從早到夜。爛鐵精銅。約有一紗帽回去。<span class="科">內</span>可不發跡了你。<span class="科">堂</span>你不知紗帽破了。漏去了些。遠遠聽得傳呼。太尉爺升帳。<span class="科">盧上</span></p>
        
        <p class="曲"><span class="牌">一疋布</span>倚君王。為將相。勢壓朝綱。三台印信都權掌。誰敢居吾上。</p>
        
        <p class="白">身居太尉勢傾朝。有女盧家字莫愁。選得鳳凰飛不偶。可堪鴛鷺意難投。盧太尉。從孟門召取還都。仍管太尉府事。又賜俺勢刀銅鎩一副。凡都城內外着俺巡緝。有不如意的。都許先斬後奏。單生一女。未逢佳婿。我一心看上了李參軍。可恨此人性資奇怪。一味撇清。在孟門關外年餘。都未通說。昨日還朝。恐他回去。安置他招賢館內。分付把門官校。不許通其出入。要他慣見俺家威勢。自然從允。雖然如此。還須請他朋友韋夏卿勸他。可知來也。</p>
        
        <p class="曲"><span class="牌">寶鼎兒</span><span class="科">韋上</span>太尉勢傾朝堂。何事書生相訪。</p>
        
        <p class="白"><span class="科">見介韋</span>寒儒久別威巖。復睹台顏。拜揖。<span class="科">盧</span>秀才暫須免禮。近前有事端詳。<span class="科">韋</span>老太尉有何分付。<span class="科">盧</span></p>
        
        <p class="曲"><span class="牌">瑣窗兒</span>李參軍蓋世文章。俺家中有淑女正紅妝。<span class="夾白">夏卿呵。</span>你和他好友。借重你商量。要他坦腹不須強項。<span class="夾白">夏卿知俺家威勢否。</span>俺撈龍打鳳由他撞。怎脫得這羅網。</p>
        
        <p class="白"><span class="科">韋背介</span>原來太尉要招贅李君虞。怕不孤了那小玉姐一段心事。俺且告稟他知。</p>
        
        <p class="曲"><span class="牌">前腔</span>論攀高貴婿非常。有一言須代稟試參詳。他有了頭妻小玉。盟誓無雙。怕做不得負心喬樣。<span class="夾白"><span class="科">盧笑嗔介</span>說甚麼小玉。便大玉要粉碎他不難。<span class="科">韋背介</span></span>李郎。這太山只好作冰山傍。怕難做這冰相。</p>
        
        <p class="白"><span class="科">堂候低云</span>韋先生。俺太尉爺小姐招人。托先生贊相。誰敢不從。</p>
        
        <p class="曲"><span class="牌">前腔</span>他領鴛班勢壓朝廊。招女婿要才郎。威籠翡翠。勢鎖鴛鴦。你把絲鞭領取美言加上。<span class="夾白"><span class="科">韋</span>也不須領絲鞭作官媒。只用朋情勸他便好。<span class="科">回身合</span></span>婚姻簿上看停當但勸取由他想。</p>
        
        <p class="落詩">金屋藏嬌錦繡叢。<br />定須才子作乘龍。<br />饒他別插鴛鴦翅。<br />難出天羅地網中。</p>
        
        <h2 id=ch42 class="chapter"><span class="齣題">第四十二齣　婉拒強婚</span></h2>
        
        <p class="曲"><span class="牌">小蓬萊</span><span class="科">生上</span>憔悴尋常風月。甚拘留咫尺關山。花無人問。酒無人勸。醉也無人管。</p>
        
        <p class="誦"><span class="牌">南鄉子</span>一去幾驚秋。淚老西風只暗流。夢裡也知歸去好。遲留。咫尺秦簫不自由。　　準上望京樓。望得伊家見始休。還怕那人知道了。悠悠。自鎖重門一段愁。</p>
        
        <p class="白">自家李十郎。從孟門關外還朝。即擬還家。與小玉姐歡聚。不料太尉倚着威權。館俺別宅。不放閒遊。知他主甚意兒。早晚堂候官來。探知分曉也。</p>
        
        <p class="曲"><span class="牌">喜相逢</span><span class="科">韋同堂候上</span>風流誰絆。知他相府池蓮。怕無端引起綠窗紅怨。</p>
        
        <p class="白"><span class="科">見介生</span>別館驚逢韋夏卿。<span class="科">韋</span>參軍此日見交情。<span class="科">生</span>歸心紫塞三千里。<span class="科">韋</span>君虞。你薄倖青樓第一名。<span class="科">生</span>夏卿。怎說俺青樓薄倖也。<span class="科">韋</span>且住。有堂候在此。<span class="科">堂候見介生</span>夏卿。說俺薄倖何事。<span class="科">韋</span>君虞。今日全不想着賀新郎席上情詞。<span class="科">生</span>怎生忘了。</p>
        
        <p class="曲"><span class="牌">雁魚錦</span>俺想風前月下人倚闌。這些時秋色芙蓉綻。恨造次春殘香夢遠。家在秦樓。人上雕鞍。<span class="夾白"><span class="科">韋</span>有書報平安否。<span class="科">生</span></span>俺寫雲屏好寄平安。他也回文淚錦斑。<span class="夾白"><span class="科">韋</span>今日早已雁來也。<span class="科">生</span></span>早難道俺獨館孤眠慣。雁兒呵。恰正恁時尋伴好愁煩。</p>
        
        <p class="白"><span class="科">韋</span>今日送個伴來。<span class="科">生驚問</span>送誰。</p>
        
        <p class="曲"><span class="牌">前腔</span><span class="科">韋</span>朱顏有分孤單。怎把雲雨騰那再勻香汗。<span class="夾白"><span class="科">生</span>誰家有此。<span class="科">韋</span>太尉有一小姐。央小弟為媒。</span>你可把東牀再坦。做嬌賓貴婿。也無輕慢。<span class="夾白"><span class="科">生歎介</span>罷了。</span>這恩愛前慳後慳。這姻緣左難右難。我就裡好胡顏。<span class="夾白"><span class="科">韋低問</span>你就此親受用也。<span class="科">生低語</span>夏卿。李君虞何處不討得受用。豈須于此。只此人兄弟將相。文武皆拜其下風。既有此情。不可驟然觸忤。</span>承顧眷。只說俺多愁緒成病。看看。<span class="夾白">堂候官。</span>看俺出塞星霜鬢影殘。<span class="夾白">盧小姐呵。</span>他正是畫梁曉日朝雲盼。肯向咱客舍秋風暮雨闌。</p>
        
        <p class="曲"><span class="牌">前腔</span><span class="科">堂</span>丘山。他勢壓朝班。只為憐才肯把仙郎盼。你怎推辭。只怕就裡一段風波。到為雲雨摧殘。<span class="夾白"><span class="科">低語云</span>參軍爺。豈不知太尉威福齊天。</span>你且從權機變。暫時應諾。再取次支吾脫綻。<span class="夾白"><span class="科">韋</span>堂候此言有理也。</span>你不是倦遊司馬朝參懶。俺只怕丞相嗔來炙手難。</p>
        
        <p class="曲"><span class="牌">前腔</span><span class="科">生</span>無端。宦興歸期晚。沒緣故掙着雙眼。自投羈絆。<span class="科">悲介</span>誤嬋娟幾年。俺萬千相思。重門阻人離恨關。<span class="夾白">堂候。你為我多多拜上老太尉呵。</span>中情一點愁無限。全仗你這其間作方便。看天上人間。<span class="夾白"><span class="科">堂</span>俺小人自能回話。參軍不可固辭。<span class="科">生</span></span>怎忘得他探燈醉玉釵頭煖。誓枕餘香袖口寒。</p>
        
        <p class="曲"><span class="牌">前腔</span><span class="科">堂</span>愁煩。待把佳期緩。也須咱言語轉旋。<span class="夾白"><span class="科">韋</span>此事堂候回報。不須小生再行。<span class="科">對堂候低介</span></span>天賜好姻緣。看仙郎有意。和俺對腹難言。<span class="科">生</span>撥不斷的紅絲怎纏。這紅鸞且求他寬限。<span class="夾白"><span class="科">堂辭介生</span>堂候且住呵。</span>逢好事望周全。<span class="夾白">夏卿兄。俺在此</span>花陰月色難驅遣。<span class="夾白">你去呵。</span>柳影風聲莫浪傳。</p>
        
        <p class="白"><span class="科">韋</span>可知道。請了。<span class="科">生</span>故人相見話匆匆。<span class="科">韋</span>自有新人富貴叢。<span class="科">堂</span>有緣千里能相會。<span class="科">生</span>無緣對面不相逢。<span class="科">下韋弔場</span>嫦娥不見影沈沈。儘把閒愁占伏吟。畫虎畫皮難畫骨。知人知面不知心。俺夏卿怎生道這幾句。當初李十郎花燈之下。看上鄭家小玉姐。拾釵定盟。拈香發誓。擬待雙眠雙起。必須同死同生。一旦征驂。三年斷雁。現留西府。還推無可奈何。聽說東牀。全不見有些決斷。言來語去。盡屬糢糊。移高就低。總成繾綣。看來世間癡心女子。反面男兒也。我且在此評跋他一番。</p>
        
        <p class="曲"><span class="牌">金井梧桐</span>才子忒多才。才子多人愛。插上了短金釵。又襂上個同心帶。<span class="夾白">看他呵。</span>心兒裡則弄乖。口兒裡則道白。<span class="夾白">李生一句分明罷了。卻又囑付我柳影風聲莫浪傳。呀。</span>這段風聲也不索燕猜鶯怪。<span class="夾白">待說與崔允明去。小玉姐呵。</span>送紅顏這一段腌臢害。</p>
        
        <p class="落詩">半吞半吐話周章。<br />定是青樓薄倖郎。<br />大鵬飛上梧桐樹。<br />自有傍人說短長。</p>
        
        <h2 id=ch43 class="chapter"><span class="齣題">第四十三齣　緩婚收翠</span></h2>
        
        <p class="曲"><span class="牌">望江南</span><span class="科">盧太尉上</span>倚天家甲第擬雲臺。有女如花新粉黛。向朝班玉筍選多才。紅葉上秋階。</p>
        
        <p class="白">劍佩秋風擁漢宮。芙蓉吹綻錦雕闌。生成女子為蛇虺。配得才人似鳳鸞。俺盧太尉。富貴已足。只少個佳婿。已央韋夏卿同堂候官去。招轉李參軍為婿。衙門多遠。還不見到來。<span class="科">堂候上</span>聽罷紫鸞人縹緲。語傳青鳥事從容。稟老爺。小的與韋秀才同去招賢館說親。李參軍不敢推辭。只說從容再論。韋秀才着小的稟復。</p>
        
        <p class="曲"><span class="牌">剗鍬兒</span>說他有恩山義海朝花在。盟山誓海曾把夜香排。<span class="夾白"><span class="科">盧笑介</span>他知俺愛他麼。<span class="科">堂</span></span>感得相公愛。紅蓮命乖。<span class="科">合</span>佳期要諧。合婚有待。到裡團欒。從頭插戴。</p>
        
        <p class="曲"><span class="牌">前腔</span><span class="科">盧</span>少甚麼相門出相男文采。他敢道俺將門出將女麤材。<span class="夾白"><span class="科">堂</span>他怎敢。<span class="科">盧</span></span>怎不低眉拜。辱沒他鏡臺。<span class="科">合前</span></p>
        
        <p class="曲"><span class="牌">前腔</span><span class="科">堂</span>驚風鳥去辭林快。慢水魚終自上鉤來。好事須寬耐。嗔他秀才。<span class="科">合前盧</span></p>
        
        <p class="白">俺看中了他。少不得在俺門下。小姐將次上頭。五色玉釵齊備方好。</p>
        
        <p class="曲"><span class="牌">前腔</span><span class="夾白">那小姐呵。</span>如花早晚要頭花蓋。上頭時幾對鳳頭釵。好玉多收買。憑他價裁。<span class="科">合前堂</span></p>
        
        <p class="白">稟老爺。有個老玉工侯景先鋪。常有人將珠翠現成寄買。<span class="科">盧</span>有精巧的着他進來。</p>
        
        <p class="落詩">美玉釵頭珠翠濃。<br />紅絲繫足好從容。<br />羈縻鸞鳳青絲網。<br />牢落鴛鴦碧玉籠。</p>
        
        <h2 id=ch44 class="chapter"><span class="齣題">第四十四齣　凍賣珠釵</span></h2>
        
        <p class="曲"><span class="牌">薄倖</span><span class="科">旦上</span>虛閣籠煙。小簾通月。倚香篝清絕。弄梅花寒玉。稱黃沙雁影。寄來橫幅。愁凝睩。秦雲黯。待成飛絮。誰說與玉肌生粟。</p>
        
        <p class="誦"><span class="牌">訴衷情</span>捲簾呵手拂煙霜。病起怯殘妝。一段梅花幽意。雲和雪。費商量。　　催短影。念餘香。病成傷。寒鴉色斂。凍雁聲悽。一寸柔腸。</p>
        
        <p class="白">奴家府中。一自李郎去後。家事飄零。望他回來。從新整理。誰知他議婚盧府。一去不還。我展轉尋思。懷疑未信。知他還歸京邸。還在孟門。已曾博求師巫。遍詢卜筮。果有靈驗。何惜布施。一向賂遺親知。使求消息。尋求既切。資用屢空。前着浣紗將篋中服玩之物。向鮑四娘家寄賣。還未到來。天呵。苦自愁煩。有何音耗。<span class="科">尼持籤筒上</span></p>
        
        <p class="曲"><span class="牌">水底魚</span>一點凡胎。到了九蓮臺。相思打乖。救苦的那些來。</p>
        
        <p class="白">自家水月院中小尼姑便是。久聞鄭小玉姐為夫遠離。祈求施捨。不免奉此靈籤。哄他幾貫鈔使。又一道姑來也。<span class="科">道姑拿畫軸小龜上</span></p>
        
        <p class="曲"><span class="牌">前腔</span>冠兒正歪。人道小仙才。這龜兒俊哉。前去打光來。</p>
        
        <p class="白"><span class="科">尼惱介</span>光頭儘你打。<span class="科">道</span>不是。吾乃王母觀道姑。聞得鄭小玉姐尋夫施捨。要去光他一光。<span class="科">尼</span>要龜兒畫軸何用。<span class="科">道</span>畫上有悲歡離合故事。看龜兒所到。定其吉凶。<span class="科">尼</span>這等同進去。<span class="科">旦見介</span>姑姑何來。<span class="科">尼</span>水月觀音院小尼便是。<span class="科">道</span>小尼住持西王母觀。兩人聽得夫人為官兒遠去。尋訪祈求。各請神香。來憑信願。<span class="科">旦</span>既蒙神香下降。奴家敬求籤卦。少效虔誠。<span class="科">尼</span>請先拜了觀世音。<span class="科">道惱介</span>我西王母娘娘有丈夫。絕會保得夫妻相見。你觀世音一個赤腳老寡婦。有甚神通。<span class="科">尼惱介</span>呸。你西王母有了東王公。又搭上個周穆王老頭兒。這等做神道不識羞。拜他怎的。<span class="科">旦</span>一樣西方美人。還讓觀音居長。<span class="科">拈香拜觀音介</span></p>
        
        <p class="曲"><span class="牌">江兒水</span>十指纖纖拜。白蓮花根裡來。離恨天看不見人兒在。相思海摸不着鍼兒怪。救苦的慈悲活在。<span class="夾白"><span class="科">尼請抽籤介</span>好好。得夫妻會和上籤。討緣簿來。<span class="科">旦寫介</span>水月道場助三十萬貫。信女鄭小玉為求見夫主拜施。<span class="科">合</span></span>說甚凡財。早償了尊神願債。</p>
        
        <p class="白"><span class="科">道</span>也到俺王母娘娘顯靈顯聖了。</p>
        
        <p class="曲"><span class="牌">前腔</span><span class="科">旦拈香拜王母介</span>青鳥銜書去。他何曾八駿來。怎得似東王公相守到頭花白。怕李夫人看不見蟠桃核。誤了俺少年顏色。</p>
        
        <p class="白"><span class="科">道</span>沒籤。看這畫軸上龜兒卦。<span class="科">捉龜兒錯走諢介</span>好好。龜兒走在破鏡重圓故事上。不久團圓。請寫施簿。<span class="科">旦寫介</span>瑤池會香錢三十萬貫。信女鄭小玉拜題。<span class="科">合前尼</span>俺們謝了。<span class="科">旦</span>有勞了。但得兒夫意回。還有報心在後。正是題緣簿證煙花簿。頂禮香催盟誓香。<span class="科">尼道下旦弔場</span>好也。兩位娘娘都許我夫妻團圓。待浣紗賣錢來也。<span class="科">浣上</span>白玉郎君連歲去。珍珠小娘何處來。郡主。賣錢得七十餘萬在此。<span class="科">旦</span>好了。就將六十萬貫了其香願。留餘以度歲寒。春來李郎回也。金界暫酬香火祝。門楣還望槁砧歸。<span class="科">崔允明上</span></p>
        
        <p class="曲"><span class="牌">亭前柳</span>半壁舊樓臺。風裡畫屏開。凍雲飛不去。長自黯青苔。俺傳消遞息須擔帶。把從頭訴與那人來。</p>
        
        <p class="白"><span class="科">敲門相見介浣</span>崔秀才。這幾時可聽得十郎消息。<span class="科">崔</span>正來傳與郡主知道。</p>
        
        <p class="曲"><span class="牌">一封書</span>曾經打聽來。他離孟門好一回。<span class="夾白"><span class="科">浣</span>可徑到這裡來。<span class="科">崔</span></span>他何曾徑歸。到盧家居外宅。<span class="夾白"><span class="科">浣驚介</span>回在太尉府了。同在都城中。怎不回步。是誰見來。<span class="科">崔</span>是韋夏卿見來。</span>報道青娥有意相留待。則怕烏鵲傳言也浪猜。<span class="夾白"><span class="科">浣</span>當真了。<span class="科">合</span></span>怪從來。心性乖。飽病難醫是這窮秀才。</p>
        
        <p class="白"><span class="科">浣說與旦驚介</span>王哨兒傳言。尤恐未的。聽崔君之談。他真個有了人家也。<span class="科">崔</span>夫人且休惱。盧太尉高拱侯門。十郎深居別宅。夏卿傳言。仍恐未的。為感夫人看禮。故此報知。<span class="科">旦</span>更煩到盧府求一真信。<span class="科">崔</span>寒酸如何去得。<span class="科">旦</span>適纔浣紗賣典。餘有青蚨三百。少佐君酒。日後諸費。更容賣釵相補。<span class="科">崔</span>惟憐十二金釵客。剩有三百青銅錢。<span class="科">下旦</span>浣紗。薄倖郎到了太尉府。容易打聽。只是少貲財央及人也。看妝臺摘下玉燕釵去。賣百萬錢。盡用為尋訪之費。<span class="科">浣</span>這是聘釵。如何頓賣。<span class="科">旦</span>他既忘懷。俺何用此。</p>
        
        <p class="曲"><span class="牌">羅江怨</span>提起玉花釵。羞臨鏡臺。內家好手費雕排。上頭時候送將來也。落在天街。那拾的人何在。今朝釵股開。何年燕尾回。鎮雙飛閃出這妝奩外。</p>
        
        <p class="曲"><span class="牌">前腔</span>知他受分該。纖纖送來。舊人頭上價難裁。新人手裡價難擡也。落在誰邊。他笑向齊眉戴。將他去下財。將他去插釵。知他後來人不似俺前人賣。</p>
        
        <p class="白"><span class="科">浣</span>俺去也。<span class="科">旦哭介</span></p>
        
        <p class="曲"><span class="牌">香柳娘</span>看釵頭玉燕。<span class="科">又</span>嘴翅兒活在。銜珠點翠堪人愛。雙飛玉鏡臺。<span class="科">又</span>當初為此諧。一旦將他賣。<span class="科">合</span>好擎奇此釵。<span class="科">又</span>裹定紅絲。還把香奩試蓋。</p>
        
        <p class="白"><span class="科">浣</span>俺去也。<span class="科">旦</span>俺再囑付你。燕釵呵。</p>
        
        <p class="曲"><span class="牌">前腔</span>燕釵梁乍飛。<span class="科">又</span>舊人看待你。休似古釵落井差池壞。倘那人到來。<span class="科">又</span>百萬與差排。贖取你歸來戴<span class="科">合前</span></p>
        
        <p class="曲"><span class="牌">尾聲</span>少錢財使費恨多才。玉釵無分有分戴荊釵。俺只怕沒頭興的東西遇不着個人兒買。</p>
        
        <p class="落詩">從此賣花釵。<br />蛛絲罥鏡臺。<br />憑誰招薄倖。<br />還與拾釵來。</p>
        
        <h2 id=ch45 class="chapter"><span class="齣題">第四十五齣　玉工傷感</span></h2>
        
        <p class="曲"><span class="牌">縷縷金</span><span class="科">浣紗捧盒盛釵上</span>螺髻點。畫眉纖。衣衫氣。脂粉麝。醋茶鹽。玉釵金盒子。絨絲襯坫。向誰家妝閣燕穿簾。做不出牙婆臉。</p>
        
        <p class="白">揎薪斜皓腕。吹火弄朱唇。可憐羅襪步。更作賣釵人。且看前面來的。像是玉工侯景先老兒。咱且在勝業坊裡隱着。待他商量。俺女丫頭怎去賣釵也。<span class="科">侯上</span></p>
        
        <p class="曲"><span class="牌">番卜算</span>切玉小刀銛。刻盡崑山琰。年來袖手粲霜髯。眼看繁華厭。</p>
        
        <p class="白">眼復幾時暗。耳從前月聾。平章金落索。編檢玉玲瓏。<span class="科">浣</span>老侯那裡來。<span class="科">侯</span>小娘子有幾分面善。到忘了。可是誰家。<span class="科">浣</span>我且把一件東西來你認。<span class="科">出釵介侯</span>這是紫玉釵一雙。俺曾那裡見來。<span class="科">細看介</span></p>
        
        <p class="曲"><span class="牌">太師引</span>把水色覘。雙鉤兒𠶧。玲瓏煞珠嵌翠黏。<span class="夾白">呀。是俺老侯做就的。</span>曾記取玉雞冠艷。倍工夫碾琢操箝。<span class="夾白"><span class="科">浣</span>老侯。你那討這手段。<span class="科">侯</span></span>是老手擅場非僭。你看穿花鳥分明堪驗。<span class="夾白"><span class="科">浣</span>你做的釵。可記得為誰。<span class="科">侯</span>這到忘了。敢問小娘子誰家出來的。<span class="科">浣</span>霍府出來的。<span class="科">侯</span>是了。昔歲霍王小姐將欲上鬟。令我做此。酬我萬錢。可得忘懷。</span>長留念。春寒玉纖。釵頭上那般喜愜紅暈翠眉尖。</p>
        
        <p class="白"><span class="科">浣</span>着了。俺小姐即霍王女也。<span class="科">侯</span>此玉釵價値萬鎰。怎生把出街來。<span class="科">浣</span>要賣。<span class="科">侯</span>帝種王孫。芳年艷質。何至賣此。<span class="科">浣</span>家事破散。迴不同前了。<span class="科">侯</span>小玉姐敢配人了。</p>
        
        <p class="曲"><span class="牌">前腔</span><span class="科">浣</span>招的個秀才欣將風月占。<span class="夾白"><span class="科">侯</span>好了。嫁得個秀才。<span class="科">浣</span></span>誰知他形飄影潛。<span class="夾白"><span class="科">侯</span>呀。丟他去了。<span class="科">浣</span></span>孤另的青樓冷冷。<span class="夾白"><span class="科">侯</span>門戶大。<span class="科">浣</span></span>折倒盡朱戶炎炎。<span class="夾白"><span class="科">侯</span>守麼。<span class="科">浣</span></span>他心字香誓盟無玷。<span class="夾白"><span class="科">侯</span>還奢華麼。<span class="科">浣</span></span>怎奢華十分寒儉。<span class="夾白"><span class="科">侯</span>還待怎生。<span class="科">浣</span>還在賣珠典衣。賂遺于人。使求音信。</span>貲妝欠珠釵賣添。<span class="夾白"><span class="科">侯</span>小姐訪得到那人時罷了。若訪不得時。</span>可知道紅顏薄命都則是病懨懨。</p>
        
        <p class="白"><span class="科">作泣介</span>貴人男女。失機落節。一至于此。我殘年向盡。見此盛衰。不勝感傷也。</p>
        
        <p class="曲"><span class="牌">鏵鍬兒</span>你王家貴嚴。生長在花濃酒𨡎<a epub:type="noteref" href="#char06"><sup>註</sup></a>。少甚朝雲畫棟暮雨珠簾。因何自掘斷煙花塹。把長籌短簽。<span class="夾白">小娘子。俺老侯看盡許多豪門。似小玉姐這般零落呵。<span class="科">合</span></span>窮不贍。病怎兼。提起賣釵情事淚痕淹。想的他啼紅萬點。</p><aside epub:type="footnote" id="char06"><p>「⿰酉念」</p></aside>
        
        <p class="白">小娘子請行。小老兒去哩。<span class="科">浣歎</span>少不得女兒家沿街撞戶。送此輕華之物也。</p>
        
        <p class="曲"><span class="牌">前腔</span>把金釵盒掩。捧起意慵心歉。怎走的街塵鬧雜。有甚觀瞻。怯生生抱玉向重門險。高低遠嫌。<span class="夾白"><span class="科">住介</span>老侯。賠你個小心也。<span class="科">拜介</span></span>非笑諂。有事沾。提起賣釵情事淚痕淹。好看承俺雙尖半點。</p>
        
        <p class="白"><span class="科">侯</span>老人家看你鞋尖兒中甚用。<span class="科">浣</span>腳小。走不得也那。</p>
        
        <p class="曲"><span class="牌">前腔</span><span class="科">侯</span>看你眉低意甜。會打價彈牙笑掂。<span class="夾白"><span class="科">浣</span>非掂。說小玉姐賣釵。也辱沒了王家體面。<span class="科">侯</span></span>動說到王家體面。教俺好會沈潛。<span class="夾白"><span class="科">背介</span>到好一個丫頭。</span>小妮子非拋閃。知羞識廉。<span class="夾白">也罷。領了去</span>把妝盒檢。繡線撏。提起賣釵情事淚痕淹。略效軀勞半點。</p>
        
        <p class="白"><span class="科">浣</span>老侯。休貶了價也。</p>
        
        <p class="曲"><span class="牌">前腔</span>你看珠釵點染。燕雙雙棲香鏡奩。好飛入阿嬌金屋。頭上窺覘。<span class="夾白">老侯。便要交錢過手也。</span>怕煞干風欠。要青蚨白拈。<span class="夾白">老侯着緊些。</span>離寶店。向畫簷。提起賣釵情事淚痕淹。望斷他愁眉一點。</p>
        
        <p class="白">俺去也。賣價回來相謝。<span class="科">侯</span>且住。說與俺那薄倖是誰。俺一面賣釵。一面尋訪。可不兩便。<span class="科">浣</span>你這老兒。俺教你出個招子。帖在長安街上。某年某月某日。有霍王府小玉姐。走出漢子一名。李益派行十郎。隴西人也。官拜參軍。年可二十多歲。頭戴烏紗冠帽。身穿紫羅袍。腰繫鞓金寶帶。腳踏倒提雲一線粉朝靴。身中材。面團白微鬚。有人收得者。謝銀一錢。報信者銀二錢。<span class="科">侯</span>忒輕薄了。<span class="科">浣</span>俺浣紗昔年跟人走失了一次。也是這般招帖。酬謝也只是一錢二錢。<span class="科">侯</span>骨頭輕重不同。<span class="科">浣</span>儘這釵兒贖了他罷。憑在玉人雕說去。但求金子倒迴來。<span class="科">下侯弔場</span>獻玉要逢知玉主。賣金須遇買金人。小玉姐托身非人。家門零落。不惜分釵之費。求全合璧之歡。只是一件。紫玉釵工費價須百萬。急節難遇其人。尋思起來。誰家最好。有了。數日前盧太尉堂候哥來說。盧小姐成婚。要對紫玉釵。舉頭一望。朱門畫棨。便是他府。堂候哥有麼。<span class="科">堂候上</span>不畏金吾杖。誰敲銅獸環。原來是老侯。紫玉釵有麼。<span class="科">侯</span>恰好一對。小姐早則喜也。<span class="科">堂</span>誰家之物。<span class="科">侯</span>不好說。<span class="科">堂</span>來處不明。別衙去。<span class="科">侯</span>實不相瞞。霍王府中之物。<span class="科">堂</span>是他家小姐出賣。<span class="科">侯</span>怪事怪事。你怎得知。<span class="科">堂</span>老侯。你一向夢裡。他先招了俺府裡參軍李爺。新近李爺招在俺府。正是俺家太尉小姐新婚。要紫玉釵用。你今日來得正好得價也。<span class="科">侯</span>敢別是一人。<span class="科">堂</span>是隴西人。叫做李十郎。<span class="科">侯</span>是了是了。他家到處找尋。怎知在這裡做女婿。央你引我見那喬才一面。<span class="科">堂</span>府門深遠。怎生見的。他也發誓不歸了。<span class="科">侯</span>聽得他和前妻也發了誓。<span class="科">堂</span>你休要閒管。在此待俺取錢還他。<span class="科">侯</span>一對釵兒百萬錢。<span class="科">堂</span>牙錢要分取十三千。<span class="科">侯歎介</span>這般一個薄情人。也唱個曲兒罵他。</p>
        
        <p class="曲"><span class="牌">清江引</span>籠花撇柳不透風兒颭。知他火死要絕了焰。逐廟裡討靈籤。卦上早陰人占。<span class="夾白">李十郎。李十郎。</span>怕你一處無情處處情兒欠。</p>
        
        <p class="白"><span class="科">堂捧錢上</span>這百萬釵價。這十萬牙錢。快去。太尉爺升帳了。<span class="科">侯</span>這也罷了。俺且閒問。李參軍怎生發付那前妻。<span class="科">堂</span>有甚發付。教他生寡不成。</p>
        
        <p class="落詩">秦樓咫尺似天涯。<br />雙雙釵燕落誰家。<br />寄語紅顏多薄命。<br />莫怨東風當自嗟。</p>
        
        <h2 id=ch46 class="chapter"><span class="齣題">第四十六齣　哭收釵燕</span></h2>
        
        <p class="曲"><span class="牌">風馬兒</span><span class="科">盧上</span>兵符勢劍玉排衙。春色照袍花。千官日擁旗門下。當朝第一人家。</p>
        
        <p class="白">欲作江河惟畫地。能迴日月試排天。人生得意雖如此。卻笑書生強項前。我盧太尉嫁女。豈無他士。只為李參軍作挺。偏要降伏其心。早晚收買玉釵。與我女兒上頭之用。還未整齊。堂候官好沒用也。<span class="科">堂候上</span>屏畫彩鸞金帖尾。鏡描紅燕玉搔頭。稟老爺。買得侯景先紫玉釵一對在此。<span class="科">盧</span>好精工也。景先從何得此。<span class="科">堂</span>說來可憐。便是參軍爺先位夫人霍王府中之物。家貧零落。賣此為生。<span class="科">盧作沈吟介</span>俺正思一計。牢籠李君虞。此事諧矣。問堂候官。霍家有甚女流往來。<span class="科">堂</span>聽得王哨兒說。有個鮑四娘往來。<span class="科">盧</span>你可去請參軍到此敘事。中間教你妻子扮作鮑四娘之姊鮑三娘來獻此釵。說他前妻有了別人。將此棄賣。待李郎見惱。自然棄舊從新。你就請李參軍去。正是暗施刻燕釵頭計。明要乘龍錦腹猜。<span class="科">堂候下生上</span></p>
        
        <p class="曲"><span class="牌">霜天曉角</span>春明翠瓦。戶戟門如畫。徘徊青蓋拂烏紗。寶鐙雕牀下馬。</p>
        
        <p class="白"><span class="科">堂候通報見介盧</span>客館提春興。<span class="科">生</span>軍麾拜下風。<span class="科">盧</span>江山養豪傑。<span class="科">生</span>禮數困英雄。<span class="科">盧笑介</span>好一個禮數困英雄。且請坐談。下官有一小女及笄。昨請韋先生為媒。願配君子。說有前夫人在此。乃不忘舊也。不知當初何以招贅王門。<span class="科">生</span>容訴來。</p>
        
        <p class="曲"><span class="牌">東甌令</span>人兒那。花燈姹。淡月梅橫釵玉掛。拾釵相見迴廊下。一面許招嫁。恩深發得誓盟大。的的去時話。</p>
        
        <p class="白"><span class="科">盧</span>容易成婚。不為美重也。</p>
        
        <p class="曲"><span class="牌">前腔</span>相逢乍。忒沾惹。燈影裡挑心非正大。墜釵兒納采真低亞。就裡有些怕。易相交必定意情雜。容易撇人下。</p>
        
        <p class="白"><span class="科">丑鮑三娘持釵盒上</span>注嘴凸來紅一寸。粉腮凹去白三分。假作鮑四娘姊妹都相像。則怕踹不的紅靴腳太尊。<span class="科">見介</span>太尉爺。老婦人叩頭。<span class="科">盧</span>你是誰家。<span class="科">丑</span>鮑家。<span class="科">盧</span>因何而來。<span class="科">丑</span>聞公相家小姐要紫玉釵。有見成的獻上。<span class="科">盧</span>正好。取來看。<span class="科">堂候取釵上介盧同生細看介盧</span>好精細。小燕穿花。誰家的。把紅絲繫了。好一個細金絲盒兒。<span class="科">生作驚背云</span>這釵似曾見來。他說姓鮑。敢認得鮑四娘。就問霍家消息。<span class="科">回身問介</span>賣釵的婆子姓鮑。敢有姊妹麼。<span class="科">丑</span>有七姊妹。老婆子第三。<span class="科">生</span>可有鮑四娘。<span class="科">丑</span>是俺妹子。他詼諧會作媒。老婆子性直。做些小交易。<span class="科">生</span>這釵何來。<span class="科">丑</span>是婆子的。<span class="科">生</span>看你衣妝。不似有此釵。<span class="科">丑</span>實不相瞞。是妹子鮑四娘央我賣的。<span class="科">生</span>何從得此。<span class="科">丑</span>賞元宵拾來的。<span class="科">生</span></p>
        
        <p class="曲"><span class="牌">獅子序</span>來何處。是誰家。猛然間提起賞元宵歲華。嘆墜釵人遠。還記些些。甚來由向靈心兒撇打。多則是雲髻懶。月梳斜。鏡臺邊那年留下。<span class="夾白"><span class="科">丑</span>李老爺好俊俏眼哩。<span class="科">生驚介</span>終不然霍府來的。<span class="科">看釵介</span></span>覷了他兩行飛燕。一樣銜花。</p>
        
        <p class="白"><span class="科">悲介</span>此釵緣何到此。</p>
        
        <p class="曲"><span class="牌">太平歌</span>別他三載。長是泣年華。眼見得去後人亡將物化。<span class="夾白"><span class="科">丑</span>活在。<span class="科">生</span></span>終不然舊家門戶恁消乏。沿門送上金釵價。<span class="夾白"><span class="科">丑</span>那裡討舊家門戶哩。<span class="科">生</span>終不然到嫁了人。</span>那裡有彩鳳去隨鴉。老鸛戲彈牙。</p>
        
        <p class="白"><span class="科">丑</span>李老爺這般傷感。敢認的他家。老婆子若說起。一發可憐。這府裡有個郡主。招了個丈夫。一去不來。有個甚麼韋秀才。報說他丈夫誰家招贅了。不信。訪得明白。整咒了一個月日。又是我妹子為媒。招了個後生相伴。因此賣了這釵。<span class="科">生哭介</span>我的妻呵。<span class="科">丑驚介</span>原來就是參軍爺夫人。老婆子萬死萬死。<span class="科">生悶倒扶起介</span>妻呵。是俺負了你也。</p>
        
        <p class="曲"><span class="牌">賞宮花</span>是真是假。似釵頭玉筍芽。便做道釵無價。做不得玉無瑕。<span class="夾白"><span class="科">丑</span>參軍爺。夫人忘了你去哩。<span class="科">生</span>妻呵。</span>你去即無妨誰伴咱。他縱然忘俺依舊俺憐他。</p>
        
        <p class="白"><span class="科">丑</span>好個參軍爺念舊。<span class="科">生再提釵看介</span></p>
        
        <p class="曲"><span class="牌">絳黃龍</span>冤家。真個無差。好些時肉跳心驚。這場兜答。<span class="夾白">妻呵。常言道配了千個。不如先個。你聽後夫說。賣了釵。有日想李十郎來。要你悔也。妻。</span>那人怎麼。記當年曾愛西家。<span class="夾白"><span class="科">盧</span>參軍。婦人水性。大丈夫何愁無女子乎。昨遣韋夏卿相勸。今霍家既去。此天緣也。<span class="科">生</span></span>休喳。俺見鞍思馬。難道他是野草閒花。<span class="夾白">小玉姐。痛殺我也。</span>氣咽喉嗄。恨不得把玉釵吞下。</p>
        
        <p class="白"><span class="科">盧</span>不消如此。嗄死了人身難得。參軍不如且收此釵。百萬價府中自還。<span class="科">生謝尉收釵介</span></p>
        
        <p class="曲"><span class="牌">大聖樂</span>懷袖裡細捧輕拿。似當初梅月下。還記他齊眉舉案斜飛插。枕雲橫惜着香肩壓。<span class="夾白"><span class="科">盧</span>便倩鮑三娘為媒。將此玉釵行聘小女如何。<span class="科">生</span></span>早難道釵分意絕由他罷。少不得鈿合心堅要再見他。<span class="夾白"><span class="科">盧</span>待咱敲斷了這釵。<span class="科">生</span></span>伊閒刮。您玉釵敲斷鎮淚珠盈把。</p>
        
        <p class="白"><span class="科">盧</span>堂候。送參軍館中去。<span class="科">堂候送生介</span></p>
        
        <p class="曲"><span class="牌">哭相思</span><span class="科">生</span>蚤則枉了咱五百年遇釵人也。</p>
        
        <p class="白"><span class="科">下盧弔場</span>叫堂候的妻子上來。分付你不許漏洩。事成。賞你丈夫一個中軍官。<span class="科">丑叩頭謝介</span></p>
        
        <p class="落詩">秋風紅葉不成媒。<br />分付春庭燕子知。<br />好去將心託明月。<br />管勾明月上花枝。</p>
        
        <h2 id=ch47 class="chapter"><span class="齣題">第四十七齣　怨撒金錢</span></h2>
        
        <p class="曲"><span class="牌">行香子</span><span class="科">旦作病上</span>去也春光。月地花天。相思影瘦的不成模樣。為伊蹤跡。費盡思量。<span class="科">浣</span>歸來好。空迷戀。有何長。</p>
        
        <p class="詩"><span class="科">集句</span><span class="科">旦</span><br />蕙帳金爐冷篆煙。寶釵分股合無緣。<br />菱花塵滿慵將照。多病多愁損少年。</p>
        
        <p class="白">浣紗。紫玉釵頭。是咱心愛。幾時賣去呵。好悶也。</p>
        
        <p class="曲"><span class="牌">玉山鶯</span>玉釵拋樣。上頭時縈紅膩香。為冤家物在人亡。這幾日意迷神恍。<span class="夾白">每早起呵。</span>窺妝索向。還疑在枕邊牀上。又似在妝奩響。猛思量。原來賣了。空自搵啼妝。</p>
        
        <p class="曲"><span class="牌">前腔</span><span class="夾白">如今可賣了也。</span>賣釵停當。喜孜孜誰家艷陽。<span class="夾白">那插釵人溫存的依前還價。遇着那一等呵。</span>笑窮婦人無分承當。擡高價作他喬樣。<span class="夾白">俺霍小玉一眼看上李十郎。今日賣了釵也。</span>路傍諠講。道當初墜釵情況。自把前程颺。為誰行。斷簪殘髻。留伴鏡中霜。</p>
        
        <p class="白"><span class="科">侯景先上</span>杜鵑花暖碧桃稀。兩處紅妝一處悲。個裡囊中忒羞澀。他邊頭上有光輝。自家侯景先便是。替霍家郡主賣釵。得百萬錢。在店中半年多月。沒人取去。老子親送來。內有人麼。<span class="科">浣</span>老侯到了。待咱通報。<span class="科">見介旦</span>賣釵得價了。</p>
        
        <p class="曲"><span class="牌">桂花鎖南枝</span><span class="科">侯</span>咱登時發付珠釵兩股。舊時價不減些兒。任姹女把金錢細數。<span class="夾白"><span class="科">浣數錢介</span>是百萬了。牙錢那家有。<span class="科">旦</span>問他賣在那家。<span class="科">侯</span></span>是當朝太尉姓盧。玉俜停上頭須此。<span class="夾白"><span class="科">旦驚介</span>浣紗。問他到盧府裡。可打聽來。<span class="科">侯</span>且喜且喜。有個李參軍。</span>你這裡尋故夫。他那邊衠新婿。<span class="夾白"><span class="科">旦</span>當真了。<span class="科">侯</span></span>府門外久躊躇。是他堂候官親說與。</p>
        
        <p class="白"><span class="科">旦泣介</span>天下寧有是事乎。霍小玉釵頭。到去盧家插戴也。<span class="科">悶倒介侯</span>玉翦江魚尋老手。釵分海燕泣春心。<span class="科">下</span></p>
        
        <p class="曲"><span class="牌">小桃紅</span><span class="科">旦</span>俺提起曉妝樓上玉纖閒。他斜倚妝奩盼。也則道鏡臺中長則是兩相看。閒吟嘆。把玉釵彈。人去後。香肩嚲。畫眉殘。將他來斜撥爐香篆也。又誰知誓冷盟寒。空擲斷釵頭玉。雙飛燕不上俺雲鬟。</p>
        
        <p class="白"><span class="科">浣</span>這錢愛殺俺也。<span class="科">旦</span>要錢何用。</p>
        
        <p class="曲"><span class="牌">下山虎</span>一條紅線。幾個開元。濟不得俺閒貧賤。綴不得俺永團圓。他死圖個子母連環。生買斷俺夫妻分緣。你沒耳的錢神聽俺言。正道錢無眼。我為他疊盡同心把淚滴穿。覷不上青苔面。<span class="科">撒錢介</span>俺把他亂灑東風一似楡莢錢。</p>
        
        <p class="白"><span class="科">浣</span>怎生撒去。可是撒漫使錢哩。</p>
        
        <p class="曲"><span class="牌">醉歸遲</span><span class="科">旦</span>那其間成宅眷。俺不是見錢兒熱賣圖長便。誰承望這一對金釵胡串。青樓信遠。知他向紅妝啼箋。他雖然能掇綻。慣賠錢。你敢也承受俺貫熟的文鴛。又蘸上那現成釵燕。想着那初相見。長安少年。把俺似玉天仙花邊笑嫣。滿着他含笑拾花鈿。終不然那一霎兒燈前幾年。到如今那買釵人插妝鬟儼然。俺賣釵人照容顏慘然。知他是別樣嬋娟。也則是前生分緣。</p>
        
        <p class="白"><span class="科">崔上</span>旅舍貧儒閒踏草。高樓思婦怕看花。這幾日不曾問霍府李郎消息。取幾貫錢使用。裡面甚事悲諠。徑入則個。<span class="科">見錢撒地作驚介</span>浣紗姐。俺書生終日奔波覓錢。如何亂撒滿地。<span class="科">浣</span>你不知。要找訪李郎。貲費乏絕。將玉釵倒與玉工。正賣向盧太尉府中。果然百萬錢買去。盧小姐插戴。與李郎成親了。<span class="科">崔</span>真個了。李君虞。你可也有時遇着俺崔允明數落你一番。怕你不動頭也。<span class="科">旦</span>果如所言。崔君清客。浣紗將錢奉上薄為酒費。容奴拜懇也。<span class="科">拜介</span></p>
        
        <p class="曲"><span class="牌">憶多嬌</span>借美言。續斷緣。斷續姻緣須問天。<span class="科">崔</span>滿眼春愁花樹邊。要得團圓。<span class="科">又</span>還似巧相逢那年。</p>
        
        <p class="曲"><span class="牌">哭相思</span><span class="科">旦</span>俺心中人近人心遠。說教他心放心邊。他錢堆裡過好日。俺釵斷處惜華年。<span class="科">崔辭介旦</span>加婉轉。促留連。看落花飛絮是俺命絲懸。若得他心香轉作迴心院。抵多少買賦千金這酒十千。</p>
        
        <p class="白">真成薄命久尋思。夢見雖多覺後疑。買斷人間不平事。金錢還自有圓時。<span class="科">下崔弔場</span>好花期客客不至。病鳥依人人自憐。看來小玉姐為尋訪李郎。破散家貲百萬。俺三年間受之惶愧。要徑造李郎。他又被盧府拘制。早朝晚歸。不放參謁。怎生是好。<span class="科">想介</span>有了。崇敬寺今春牡丹盛開。約韋夏卿酒館商量。去請李郎玩賞。酒中交勸。或肯乘興而歸。正是欲見夫妻一片心。須聽朋友三分話。<span class="科">下</span></p>
        
        <h2 id=ch48 class="chapter"><span class="齣題">第四十八齣　醉俠閒評</span></h2>
        
        <p class="白"><span class="科">老旦酒保上</span>遊人醉殺牡丹時。立誓無賒掛酒旗。一斗十千教滿腹。十分一盞即開眉。自家乃崇敬寺前大街頭一個有名酒館小二哥便是。恭喜今年牡丹盛開。約有半月日。看花君子往來遊賞。須索在此守候。凡有喫寡酒的。喫案酒的。賒酒去的。包酒來的。咱都不誤主顧。正是有物任教攜酒去。無人不道看花來。遠遠一個活神道來也。<span class="科">豪士輕紗巾黃衫挾弩彈騎馬跟從數人打獵上</span></p>
        
        <p class="曲"><span class="牌">鎖南枝</span>風光粲雲影搖。矯帽輕衫碧玉絛。花襯着馬蹄驕。俠骨天生傲。<span class="夾白">自家埋名豪客是也。春歸花落草齊。彈鳥一會。呀。前面是個大酒店。胡雛叫酒保。可有淡黃清數十瓶。待俺打鳥回來飲唱也。<span class="科">保</span>知道了。<span class="科">豪</span></span>你把珍珠茜滴幾槽。待俺打圍歸醉花鳥。</p>
        
        <p class="白">去也。<span class="科">下崔上</span></p>
        
        <p class="曲"><span class="牌">前腔</span>春多少紅樹梢。長安看花愁思敲。一步步倚斜橋。詩打就殘紅稿。<span class="夾白">酒保哥有麼。<span class="科">保上崔</span></span>你把冷燒刀不用的熬。水晶蔥鹽花兒搗。</p>
        
        <p class="白">俺有朋友韋夏卿來此講話。案酒排幾個來。<span class="科">保</span>請裡面坐。<span class="科">崔自飲介韋上</span></p>
        
        <p class="曲"><span class="牌">前腔</span>青旗上酒字兒飄。步轉東風尋故交。<span class="夾白">原來崔允明先在此。<span class="科">見介崔笑介</span>如此春光十分。怎生不醉也。<span class="科">韋</span></span>你窮暴的不鏖糟。忖沙恁還俏。<span class="夾白"><span class="科">崔</span>酒保取酒來。</span>聽提壺喚春色澆。免把俺老明經乾渴倒。</p>
        
        <p class="白"><span class="科">韋</span>允明兄。敢待商量李君虞一事。<span class="科">崔</span>便是。聞得崇敬寺牡丹盛開。小弟要將小玉姐所贈金錢作酒。邀請李君虞吟賞。席上使幾句。攢聒得他慌。不由不回頭也。<span class="科">韋</span>你不知盧太尉當朝權勢。出入有兵校挾着。分付有說及霍府事者。以白梃推之。且盧家刺客布滿長安。好不精細哩。<span class="科">崔</span>得人錢貫。與人消算。盡你我一點心也。</p>
        
        <p class="曲"><span class="牌">前腔</span>把他孤鸞賺去鳳招。受了他殷勤難暗消。<span class="夾白">俺二人呵。</span>似接樹老花妖。惜樹憐枝好。<span class="科">韋</span>只怕他冷心情會作喬。苦了俺熱肝腸替煩惱。</p>
        
        <p class="白"><span class="科">崔</span>此事就煩這酒家做酒三筵。明後日崇敬寺牡丹花下。就煩他去盧府下請書。催請李參軍赴宴。<span class="科">保</span>門上難進。怕他生疑。<span class="科">韋</span>俺有一計。只做無相禪師請他便了。<span class="科">保</span>知道了。二位與俺再倒一壺。<span class="科">豪上</span></p>
        
        <p class="曲"><span class="牌">前腔</span>流鶯巧翡翠嬌。彈珠兒打來雲漢高。金鐙寶鞭敲。旗亭外把銀瓶弔。<span class="夾白">呀。兩個秀才在此。忍耐不住。教他迴避便了。</span>那魯兩生可也不伏嘲。困黃粱是這邯鄲道。</p>
        
        <p class="白"><span class="科">作舉手介</span>請了。<span class="科">韋崔作辭避介</span>高樓後客催前客。深院新人換舊人。請了。崇敬寺相候也。<span class="科">下豪笑目送二生云</span>何處擺出兩個大酸倈。<span class="科">從</span>這兩個秀才好生眼熟。似三年前一個借鞍馬的韋先兒。一個求俊僮的崔先兒。<span class="科">豪</span>借人馬何用。<span class="科">從</span>李十郎就親霍府。借去風光也。<span class="科">豪問保</span>兩個酸倈到此許久。<span class="科">保</span>好一會了。<span class="科">豪覷殘殽笑介</span>這盤中何所有。<span class="科">保</span>是五香豆豉。<span class="科">豪</span>那盤中。<span class="科">保</span>十樣錦豆腐。<span class="科">豪作笑介</span>這狗才。幾縷兒豆腐皮。做出這十樣錦。去哄弄那窮酸。可憐人也。兩個消了你幾大瓶酒。<span class="科">保</span>每人倒了一瓶。<span class="科">豪看壺介</span>呀。是夾鑞壺。人不上五六小杯。有甚商量。消停許久。<span class="科">保</span>為那隴西李十郎贅了盧府小姐。棄了前妻。那前妻害的懨懨。病待不起。兩人商量。俺家包了酒。到崇敬寺。請李十郎去賞牡丹。勸他回心轉意。又怕盧府威勢。不敢深說。說起那前妻。好不悽惶人也。<span class="科">哭介豪</span>原來有此不平之事。酒保且將酒過來。<span class="科">酒到介豪</span>近間可有名姬喚來。<span class="科">保</span>對門有王大姐。隔壁有劉八兒。都好。<span class="科">豪</span>這怎生使得。都是些菜瓜行院也。</p>
        
        <p class="曲"><span class="牌">前腔</span>掀黃袖拂鬢毛。看花的紅塵飛大道。無過是李和桃。好共朱顏笑。紅一點酒千瓢。是雄豪喜長嘯。</p>
        
        <p class="白"><span class="科">保</span>動問怎生喚做雄豪。<span class="科">豪</span>雄豪二字。不是與你們講的。<span class="科">保</span>小人不認得雄豪。認得個雌豪。<span class="科">豪</span>怎喚雌豪。<span class="科">保</span>這京兆府前。有個鮑四娘。揮金養客。韜玉擡身。如常富貴。不能得其歡心。越樣風流。纔足回其美盼。可不是雌豪也。<span class="科">豪</span>久聞其名。可請相見。<span class="科">保</span>兀的不是鮑四娘來也。<span class="科">鮑上</span></p>
        
        <p class="曲"><span class="牌">前腔</span>欹紅袖嚲翠翹。聽子規窗前啼不了。覷了那病多嬌。淚向王孫草。<span class="夾白"><span class="科">保出接介</span>鮑四娘。小堂有客相請。<span class="科">鮑作打覷介</span></span>覷他豐神俊結束標。料多情非惡少。</p>
        
        <p class="白"><span class="科">保</span>識貨識貨。<span class="科">豪作見介</span>他便是鮑四娘。名不虛傳。</p>
        
        <p class="曲"><span class="牌">前腔</span>他是閨中俠錦陣豪。聞名幾年還未老。他略約眼波瞧。咱驀地臨風笑。人如此興必高。<span class="科">回身介</span>指銀瓶共傾倒。</p>
        
        <p class="白"><span class="科">揖鮑介</span>久聞鮑四娘女中俠氣。纔一見也。</p>
        
        <p class="誦"><span class="牌">菩薩蠻</span>赤闌橋盡香街直。牡丹風外垂楊碧。<span class="科">鮑</span>疊損縷金衣。相逢憔悴時。　　<span class="科">豪</span>黃衫騎白馬。日日青樓下。<span class="科">鮑</span>金彈惜流鶯。留他歌一聲。</p>
        
        <p class="白"><span class="科">豪笑介</span>咱悶弓兒打不上老鶯也。為咱歌來。</p>
        
        <p class="曲"><span class="牌">繡帶兒</span><span class="科">鮑進酒介</span>金杯小。把偌大的閒愁向此消。多情長似無聊。暗香飛何處。青樓歌韻遠。一聲蘇小。含笑。倚風無力還自嬌。好些時吹不去綵雲停着。</p>
        
        <p class="曲"><span class="牌">白練序</span><span class="科">豪</span>妖嬈。恁還好。花到知名分外標。恨不得逐日買花簪帽。暗香消。年來覺。咱四海無家有二毛。更着甚錦鞍呼妓。金屋藏嬌。</p>
        
        <p class="曲"><span class="牌">醉太平</span><span class="科">鮑</span>休喬。有如許風韶。便敲殘玉鳳。換典金貂。風雲事業。忍負尊前談笑。閒眺。綠楊風老雉媒嬌。古道獵痕青燒。一般兒草綠裙腰。花紅繡口。殘春恁好。</p>
        
        <p class="曲"><span class="牌">白練序</span><span class="科">豪</span>虛囂。那年少。曾赴金釵會幾宵。如天杳。江南一夢迢遙。酒醒後思量着。折莫搖。斷了吟鞭碧玉梢。從誰道。兀的是渭水西風殘照。</p>
        
        <p class="白">四娘踏草何來。<span class="科">鮑</span>看霍王府小玉姐病來。<span class="科">豪</span>因何病害。<span class="科">鮑</span>貪了才子李十郎。因而招嫁。十郎薄倖。就親盧太尉府中。再不回步。小玉姐病染傷春。敢待不起也。<span class="科">豪</span>可也有了人麼。<span class="科">鮑</span>謹守誓言。有死而已。<span class="科">豪</span>世間怎有這不平之事。家貲如何。</p>
        
        <p class="曲"><span class="牌">醉太平</span><span class="科">鮑</span>多嬌。一種情苗。貪看才子。致令家計蕭條。把珠釵折賣。訪問薄情音耗。他病癆。鎮薰香帕裹鬢雲喬。枕伏定把淚花彈卻。<span class="夾白"><span class="科">豪</span>病可好。<span class="科">鮑</span></span>多應不好。<span class="夾白"><span class="科">豪</span>那人可回。<span class="科">鮑</span></span>再休提薄倖。咱為他煩惱。<span class="科">豪作惱介</span></p>
        
        <p class="曲"><span class="牌">絳黃龍</span>心憔。難聽他綠慘紅銷。為他半倚雕闌。恨妒花風早。<span class="夾白">四娘。飲一大杯何如。</span>倩盈盈衫袖。<span class="科">又</span>灑酒臨風。泱住這英雄淚落。<span class="科">豪作醉鮑扶介豪</span>還勞你把玉山扶着。恁多情似伊個中絕少。<span class="夾白">胡雛。取紅綃十匹與四娘。作為纏頭之費。</span>暮雲飄。寸心何處。一曲醉紅綃。</p>
        
        <p class="曲"><span class="牌">尾聲</span>你淒淒切切愁色冷金蕉。只俺臂鷹老手拈不出鳳絃膠。<span class="科">舉手介</span>四娘一笑相逢咱兩人心上曉。</p>
        
        <p class="白"><span class="科">鮑下豪弔場</span>冷眼便為無用物。熱心常為不平人。花前側看千金笑。醉後平消萬古嗔。俺看李十郎這負心人為盧府所劫。使前妻小玉一寒至此。此乃人間第一不平事也。俺不拔刀相救。枉為一世英雄。叫蒼頭。你將金錢半萬。送與霍府。叫他明後日作大酒筵。他問設酒因何。你只說到時自有分曉。<span class="科">雜</span>稟主翁。畢竟為何。<span class="科">豪</span>不須閒問。明後日人馬整齊妝束。跟俺崇敬寺賞牡丹花去。正是立拔寶刀成義士。坐敲金盞勸佳人。<span class="科">並下</span></p>
        
        <h2 id=ch49 class="chapter"><span class="齣題">第四十九齣　曉窗圓夢</span></h2>
        
        <p class="曲"><span class="牌">一江風</span><span class="科">旦病浣扶上</span>睡紅姿。夢去了多迴次。為思夫愁病死。侍兒扶花嫋風絲。把不住香魂似。<span class="夾白"><span class="科">內作鸚鵡叫介</span>姐姐可憐。<span class="科">浣</span>好個鸚哥兒。叫道姐姐可憐也。<span class="科">旦</span></span>鸚鵡會心慈。<span class="科">又</span>狂夫不轉思。悶悠悠記不起花前事。</p>
        
        <p class="詩"><span class="科">集句</span><br />花恨紅腮柳恨眉。形同春後牡丹枝。<br />綠窗孤寢難成寐。說與傍人未必知。</p>
        
        <p class="白">浣紗。俺自聞李郎盧氏之事。懷憂抱恨。周歲有餘。羸臥空閨。遂成沈疾。如何是好。<span class="科">浣</span>郡主。你日夜悲啼。都忘寢食。期一相見。竟無因由。冤憤益深。委頓牀枕。依浣紗愚見。想李郎素心。當初懇切盟言。未必拋殘至此。倘期後會。且自寬懷。</p>
        
        <p class="曲"><span class="牌">集賢賓</span><span class="科">旦</span>道相看三十言在耳。做夫妻到此無詞。別後無書知不美。沒來由折了身奇。陪了家計。博得那一聲將息。堪憔悴。不傷心也是舊時相識。<span class="科">作嘔介</span></p>
        
        <p class="曲"><span class="牌">前腔</span><span class="科">浣</span>你愛寒酸嘔出些黃淡水。唾花中怕見紅絲。你瘦盡了腰肢。愁不起女兒家折盡便宜。更賠閒氣。偏會假尋尋覓覓。如何的。且恁消除把翠紅排比。</p>
        
        <p class="白"><span class="科">浣</span>郡主。將管絃消遣一會也。<span class="科">旦</span>與我拿過一邊去。</p>
        
        <p class="曲"><span class="牌">前腔</span>無情無緒搊甚的。任朱絃網遍塵絲。妒女爭夫因甚起。偏兒家沒個男兒。不成夫婿。不死時偌長的日子。傷心事。花燈下一時難悔。</p>
        
        <p class="曲"><span class="牌">前腔</span><span class="科">浣</span>你可也自把千金軀愛惜。少年人生寡難為。你蘸住紅顏圖後會。也須是進些茶食。穩些眠睡。好在翠圍香被。儻然是。夢中來故人千里。</p>
        
        <p class="白"><span class="科">旦</span>也說得是。待我睡些時。<span class="科">浣</span>待我收拾茶飯來。<span class="科">下鮑上</span>才郎薄倖愁回首。美女傷春病捧心。咱鮑四娘。貧忙數日。不知小玉姐病體如何。呀。原來孤眠在此。浣紗何處也。<span class="科">旦驚醒介</span>四娘來幾時也。</p>
        
        <p class="曲"><span class="牌">黃鶯兒</span>正好夢來時。戶通籠一覺回。<span class="夾白"><span class="科">鮑</span>可夢到好處。<span class="科">旦</span></span>陽臺暮雨愁難做。<span class="夾白"><span class="科">鮑</span>李郎可來夢中。<span class="科">旦</span></span>咱思量夢伊。他精神傍誰。<span class="夾白">四娘。咱夢來。</span>見一人似劍俠非常遇。着黃衣。分明遞與。一輛小鞋兒。</p>
        
        <p class="白"><span class="科">鮑</span>鞋者諧也。李郎必重諧連理。</p>
        
        <p class="曲"><span class="牌">前腔</span>此夢不須疑。是黃神喜可知。一尖生色鞋兒記。費金貲訪遺。卜金錢禱祈。惹下這劍天仙託上金蓮配。賀郎回。同諧並履。行住似錦鴛齊。</p>
        
        <p class="白"><span class="科">末豪奴持錢上</span>世上無名客。天下有心人。拔劍誰無義。揮金卻有仁。俺主翁乃是埋名豪客。分付將錢十萬。送霍府廣張酒筵。知他主甚意兒。已到他門首。內有人麼。<span class="科">浣上</span>是誰。<span class="科">末</span>俺家主翁要借尊府會客。送錢十萬。求做酒筵。<span class="科">旦</span>差矣。這不是包酒人家。何得如此。<span class="科">末</span>敢借花竹亭臺一座。<span class="科">旦</span>鮑四娘。你說俺家近日不同了。昔日梁園多種竹。歲久無人森似束。舞榭傾欹樹少紅。歌臺黯淡苔攢綠。塵埋粉壁舊花鈿。鳥啄風箏碎珠玉。至今簾影反掛珊瑚鉤。指似傍人堪痛哭。咱家做不得也。<span class="科">末</span>到頭自有分曉。知音那用推辭。<span class="科">下浣</span>這廝是何主意也。</p>
        
        <p class="曲"><span class="牌">簇御林</span><span class="科">旦</span>非親故。甚意兒。無名錢。天上至。<span class="科">浣</span>似金錢夜落花容易。恁青衣童子來傳示。<span class="科">合</span>轉堪疑。舊家零落。何客賜光輝。</p>
        
        <p class="曲"><span class="牌">前腔</span><span class="科">鮑</span>咱來圓夢。覺有奇。送金錢。甚所為。<span class="科">旦</span>怕又是買釵的妒女來調戲。可便似文君新寡惹這閒車騎。<span class="科">合</span>事難知。不速之客。或是好因依。</p>
        
        <p class="白"><span class="科">鮑</span>浣紗。且扶小姐裡面睡。咱去也。</p>
        
        <p class="曲"><span class="牌">尾聲</span><span class="夾白"><span class="科">旦</span>四娘。</span>你看咱病身軀送不的你。薄倖呵共長安又不隔千山萬水。甚意兒教人不恨個死。</p>
        
        <p class="落詩">心病除非心藥醫。<br />繡鞋猶有夢來時。<br />何人詔此金錢會。<br />喜鵲烏鴉總未知。</p>
        
        <h2 id=ch50 class="chapter"><span class="齣題">第五十齣　玩釵疑歎</span></h2>
        
        <p class="曲"><span class="牌">金瓏璁</span><span class="科">生上</span>鶯語記丁寧。訴春心空回雁影。人去眼未分明錢落手還僥倖。正睹物懷人對景。到此若為情。</p>
        
        <p class="誦"><span class="牌">鷓鴣天</span>薄命情知怨負深。個中消息費沈吟。能存鏡裡纖纖玉。那得釵頭艷艷金。　　思往昔。辨來今。上頭時候鏡初臨。分明認得還疑錯。袖向青衫淚滿衿。</p>
        
        <p class="白">咱李十郎。為因盧家勢壓。霍府情疏。不知小玉姐存亡。忽見賣釵情事。使人氣傷咽倒。今日閒坐無聊。秋鴻開箱。取那燕釵端詳一回也。<span class="科">鴻持釵上</span>衣箱正合金魚袋。鈿合斜分玉燕釵。稟老爺。釵在此。</p>
        
        <p class="曲"><span class="牌">江頭金桂</span><span class="科">生</span>提起燕釵相並。向紫玉啼痕柱欲冰。更碧蔥纖指。紅絲纏定。怕分飛要孤另。早知他要孤另。怎教前生相承相應。偏他兩條紅潤。一片清冷。雙清妙手制作精。向晚妝時候。<span class="科">又</span>朝雲初映畫眉輕。看他立定釵猶顫。妝成鏡越清。</p>
        
        <p class="白"><span class="科">鴻</span>釵有甚好處。這般看承他。</p>
        
        <p class="曲"><span class="牌">前腔</span><span class="科">生</span>這釵好助情添興。壓半朵棠梨風嫋擎。係玉牌花勝。翠點絲縈。步玲瓏插端正。俺和他日暖吹笙。人間對鏡。和他看花笑笑。踏草停停。柔情一種畫不成。向晚妝時候。<span class="科">又</span>暮雲低映鳳燈凝。笑摘下釵頭燕。待嬌回枕上鶯。</p>
        
        <p class="白"><span class="科">鴻</span>不想下得賣了這釵也。</p>
        
        <p class="曲"><span class="牌">前腔</span><span class="科">生</span>難道紅顏薄命。你正好樓心看月明。為問玉人何處。雲鬟偷並。好姻緣看忒輕。虧你別弄簫聲。再填河影。是誰做了領頭鳳史。接腳的牛星。你全然忘卻那會情。想他賣釵時候。<span class="科">又</span>翠殘香賸恣胡行。雖然背後成千里。也在你跟前住一程。</p>
        
        <p class="白"><span class="科">鴻</span>爺看甚釵。就了盧府親罷。</p>
        
        <p class="曲"><span class="牌">前腔</span><span class="科">生</span>難道俺多才薄倖。俺這裡無情還有情。料他兩層招嫁。一時乘興。冷思量閒記省。他所事精靈。自心盟證。怎肯因而奚落。遂爾飄零。想來莫是他魂夢境。記墜釵時候。<span class="科">又</span>十分僥倖美前程。縱然他水性言難定。俺則怕風聞事欠明。</p>
        
        <p class="白"><span class="科">鴻</span>這事不的猶可。當真時節。連俺那浣紗也跟了人去也。</p>
        
        <p class="曲"><span class="牌">大迓鼓</span><span class="科">生</span>他千金肯自輕。玉樓無恙。伴侶飛瓊。若不是誥命夫人正。怎惜得添香侍女清。<span class="科">合</span>持取釵頭。再作證盟。</p>
        
        <p class="白">秋鴻。想家門寒落難堪也。</p>
        
        <p class="曲"><span class="牌">前腔</span>便桑田似海傾。要嫦娥斟酌。耐冷娉婷。<span class="夾白">妻。你敢疑我招了盧府也。</span>你那知俺客舍閒風景。常則怕幽閨欠老成。<span class="科">合前老酒保送請書上</span></p>
        
        <p class="白">來邀帥府風流客。去看空門富貴花。小子是酒肆人家。明日為崔韋二秀才置酒崇敬寺。請李參軍爺賞牡丹。來下請書。怕他門下有人隄防。只說老和尚請他便了。<span class="科">把門軍校上</span>唗。誰人行走。<span class="科">保</span>崇敬寺無相長老。請參軍爺隨喜片時。<span class="科">校</span>敢邀那裡去。<span class="科">保</span>老禪師有何處去。<span class="科">校通報介生取書看介</span>知道了。禪師與我有舊。明日就來。<span class="科">校</span>太尉爺分付。參軍爺所在行動。着軍校十數人白梃護從。<span class="科">生</span>這也使得。</p>
        
        <p class="落詩">侯門春色苦相禁。<br />暫話塵緣一散心。<br />從此山頭似人石。<br />丈夫形狀淚痕深。</p>
        
        <h2 id=ch51 class="chapter"><span class="齣題">第五十一齣　花前遇俠</span></h2>
        
        <p class="曲"><span class="牌">窣地錦襠</span><span class="科">外老僧上</span>色到空門也著花。佛桑春老散香霞。買栽池館意無涯。看到子孫能幾家。</p>
        
        <p class="白">自家乃是崇敬寺中一個無相法師便是。坐禪出定。偶見牡丹盛開。必有冠蓋遊賞。不免叫弟子們出來支對。弟子何在。<span class="科">末丑弟子上</span></p>
        
        <p class="曲"><span class="牌">前腔</span>僧家亦有芳春興。鼻觀偷香色塵映。試看清池與明鏡。何曾不受花枝影。</p>
        
        <p class="白">師父。問訊了。師父。牡丹折一枝。膽瓶中供佛也好。<span class="科">外</span>那枝色相兒好。<span class="科">丑</span>大紅。桃紅。粉紅。紫紅。百十餘種。老師父要插時。第一是醉楊妃。肉西施。花頭兒好。<span class="科">外</span>胡說。<span class="科">末</span>白淨的是觀音面。佛頭青。可好。<span class="科">外</span>使得。名花盛發。俗眼爭看。你兩人在此支持。咱去入定也。正是生香世界錦斕斑。天雨曼陀照玉槃。一朵官黃微拂掠。鞓紅髻紫不須看。<span class="科">下丑</span>兄弟。冠蓋來賞牡丹。有費迎待。你看那崔韋二秀才張筵設席。請盧府李參軍去了。俺們不如鎖上禪堂。別處隨喜。正是酒駐賞心客。花催行腳僧。<span class="科">下韋崔上</span></p>
        
        <p class="曲"><span class="牌">西地錦引</span><span class="科">崔</span>艷萼奇葩翠捧。翦裁費盡春工。<span class="科">韋</span>徑尺平頭。幾重深影。一片雲紅。</p>
        
        <p class="白"><span class="科">崔</span>夏卿兄。這寺中酒筵已設。李郎早晚到來。好盛的牡丹也。</p>
        
        <p class="曲"><span class="牌">高陽臺引</span><span class="科">兵校數人持白棍擁生上</span>芳月融晴。禁煙熏煖。金界瑞光巄嵷。靄靄霏霏。未怕宿酲寒中。綺門御陌啼鶯午。恰來舊約賓從。望花宮。翠霧連帷。彩霞飛棟。<span class="夾白"><span class="科">見介韋崔笑介</span>君虞久別也。</span>一春幾許閒空。恁錦城香國。蜂浮蝶冗。羅綺笙歌。春光無奈嬌縱。<span class="科">生</span>宮袍荏苒花間意。倩東風盡日傳送。<span class="科">韋崔合</span>倚新妝沈香亭畔。那年供奉。</p>
        
        <p class="白"><span class="科">眾揖介崔</span>燕歸巢後即離群。<span class="科">韋</span>吟倚東風怯晚春。<span class="科">生</span>獨坐侯家正惆悵。<span class="科">合</span>牡丹時候一逢君。<span class="科">崔</span>十郎。自別秦川。數年不見。好忘舊也。<span class="科">韋</span>今日請十郎花前玩賞。是話休提。且看酒來。<span class="科">校</span>韋相公怎生替了和尚作東。<span class="科">韋</span>你不知。這和尚喚作見花羞。<span class="科">酒保上</span>佛座竟聞香世界。豪遊須結醉因緣。稟相公。酒到了。<span class="科">韋崔送酒介</span></p>
        
        <p class="曲"><span class="牌">高陽臺</span><span class="科">韋</span>翠蓋籠嬌。青猊嫋韻。綴壓枝頭春重。繡轂晴雷。飛斷六街塵鞚。懽鬨。倚妝深色如有意。怕春去未禁攔縱。齊解逞千層一捻殿住春紅勒迸。</p>
        
        <p class="曲"><span class="牌">前腔</span><span class="科">生</span>誰種。鶴頂移鞓。檀心倒暈。旋瓣重瓤爭聳。渲紫生緋。袍帶壽安圍擁。晴弄。絳羅高捲春正永。渾自倚玉樓香夢。須護取錦帳流蘇。映日飄搖螮蝀。</p>
        
        <p class="曲"><span class="牌">前腔</span><span class="科">崔</span>珍重。駝褐霏煙。鵝黃漾日。都不似翠苞凝鳳。暮雨朝雲。紅香醉來幾瓮。閒詠司花疑與根別染。依約傍九霞仙洞。誰分許精神萬點。長則是花王出眾。</p>
        
        <p class="曲"><span class="牌">前腔</span><span class="科">生</span>清供。赤玉盤欹。錦絲毬簇。百寶雕闌低控。絕艷濃胭。矗矗彩雲飛滃還用。嫣然宜笑花片裡。指痕上粉香彈動。趁靈心袖籠輕翦。翦下斷紅偷送。</p>
        
        <p class="曲"><span class="牌">前腔</span><span class="科">韋</span>吟弄。向孔雀圖中。流鶯隊裡。多麗恣妖迎寵。近紅藥天階。衣香夜染扶從。正恐。謔花士女閒贈取。還應羨洛陽舊種。春老也怎得名花傾國。一尊長共。</p>
        
        <p class="白"><span class="科">崔</span>君虞。胭紅粉紫。誰不玩賞。只那幽廊絕壁之下。有白牡丹一株。素色清香。無人瞅採。好可憐也。</p>
        
        <p class="曲"><span class="牌">前腔</span>心痛。素色鸞嬌。青心鳳尾。別自玲瓏一種。悵瑤臺月下初歸。東風倚闌誰共。<span class="科">韋</span>相諷。他閒庭一枝橫似水。便雲想衣裳何用。<span class="夾白"><span class="科">合</span>李郎。他</span>無限恨。斷魂欲語。兀自幽香遙送。</p>
        
        <p class="白"><span class="科">韋</span>君虞。今日玩賞。就將牡丹聯成一絕如何。<span class="科">生</span>正好。<span class="科">崔</span>君虞請先。<span class="科">生</span>長安年少惜春殘。<span class="科">崔</span>爭認慈恩紫牡丹。<span class="科">韋</span>待小弟湊成。別有玉盤承露冷。無人起就月中看。<span class="科">生作嘆息介崔</span>君虞為甚沈吟。再向迴廊外散心也。<span class="科">行介豪士黃衫帶翦髮胡奴捧劍上豪笑介</span>好不盛的牡丹也。羯鼓催敲一捻痕。艷高堪領百花尊。紅羅一尺春風髻。翠袖三生日暮魂。自家埋名豪客便是。聽得負心漢李參軍在此賞花。沒些時酒闌何處也。</p>
        
        <p class="曲"><span class="牌">新水令</span>俺則為這牡丹風吹起鬢邊絲。抵多少會賓堂酒牌金字。須不是宴慈恩塔上題。又不是和靈隱月中詞。兩三個細酸倈在茲。消受些喫一看二拿三說四。</p>
        
        <p class="白">猛想起來。咱要誅了這無義漢何難。只是惜樹怕拿修月斧。愛花須築避風臺。且跟那些聽說甚來。</p>
        
        <p class="曲"><span class="牌">南步步嬌</span><span class="科">崔</span>提起可憐人是鄭家子。<span class="夾白"><span class="科">生低問</span>近日如何。<span class="科">韋</span></span>他鎮日裡啼紅漬。流光去幾時。子母孤貧。靠你成何事。<span class="夾白"><span class="科">生嘆介</span>道他有個人了。<span class="科">崔</span></span>他甘心為你守相思。怎生棄置。他在空房死。</p>
        
        <p class="白"><span class="科">校上</span>崔先兒。你說甚麼相思死。你管閒事。一個黃衫人來也。</p>
        
        <p class="曲"><span class="牌">折桂令</span><span class="科">豪</span>暗端相典雅風姿。怪不的有了舊人湊上新知。漢相如似此情詞。怎尋覓卓文君瑕疵。早則是有情人教他悶死。惜花人心事憐慈。聽他刎頸交切切偲偲。惹的俺斷腸人急急孜孜。</p>
        
        <p class="白">再聽他一會也。</p>
        
        <p class="曲"><span class="牌">江兒水</span><span class="科">生</span>接葉心如刺。看花淚欲滋。<span class="夾白"><span class="科">韋</span>風光甚麗。草木榮華。傷哉鄭君。銜冤空室。</span>恨嬌香他只為多情死。<span class="夾白"><span class="科">生泣介</span>二君定不知我。因盧太尉恩禮。宛轉支吾。那曾就親盧府。</span>誓盟香那得無終始。傍權門取次看行止。<span class="夾白"><span class="科">崔</span>君虞。乘興一見鄭君何如。<span class="科">生嘆介</span>怎敢造次便去也。<span class="科">韋</span>那人早晚待君永訣。足下終能棄置。實是忍人。<span class="科">韋崔合</span></span>好為思之。丈夫不宜如此。</p>
        
        <p class="白"><span class="科">校上</span>韋先兒管閒事。黃衫人又來也。<span class="科">豪士上</span>俺聽說了多時也。列公請了。公非李十郎者乎。某族本山東。姻連外戚。雖乏文藻。心嘗樂賢。仰公聲華。常思覯止。今日幸會。得睹清揚。某之敝居。去此不遠。亦有聲樂。足以娛情。妖姬八九人。駿馬十數匹。惟公所要。但願一過。<span class="科">韋崔</span>有這繁華所在。且往領盛意。美酒笙歌。放懷為妙。<span class="科">豪</span>在下有馬數匹。揀一匹駿氣的背上李郎。二君緩來。<span class="科">崔韋</span>請了。且逐金丸去。高嘶寶馬來。<span class="科">下豪</span>胡奴。快取兩匹追風駿馬來。<span class="科">胡奴二人做馬嘶上</span></p>
        
        <p class="曲"><span class="牌">雁兒落</span><span class="科">豪</span>有幾匹駿雕鞍是俺家雪花獅。有幾個俊蒼頭是俺家花鳥使。馬呵消得你一鞭兒。奴呵做得你三分事。馬呵三花乍翦絡青絲。奴呵雙眉如畫粉紅姿。咱呵甚意兒把良馬思君子。將紅粉贈男兒家貲。咱那裡金谷園難似此。你辭也麼辭。看咱點鞭頭雲外指。</p>
        
        <p class="白"><span class="科">校惱介</span>又一個管閒事的人也。你不聽得俺盧府威風麼。參軍爺待做俺府裡東牀。引他那裡去。看我手中白棍兒麼。</p>
        
        <p class="曲"><span class="牌">僥僥令</span>摩娑起手底棍兒打這廝。棍兒上有盧字。<span class="夾白"><span class="科">豪笑介</span>有字怎的。<span class="科">校</span></span>明寫着。你肉眼迷廝。逞搊查強死。參軍呵。他坦腹乘龍衣金紫。<span class="夾白">好不受用也。</span>你有銅斗兒家貲你自家使。</p>
        
        <p class="曲"><span class="牌">收江南</span><span class="夾白"><span class="科">豪</span>呀。</span>禁持的李學士沒參差。盧太尉甚娘兒比。似俺將你老東牀去了也那廝。和你家小姐對情詞。<span class="科">做拔劍介</span>看劍兒雄雌。不甫你一個來一個兒死。</p>
        
        <p class="白"><span class="科">校收棍做怕介</span>和你耍哩。提刀怎的。難道殺人不償命。看你家金谷園去。管俺們一個醉。<span class="科">豪</span>叫胡奴挾李十郎上馬。<span class="科">並馬行介生</span>前路相似勝業坊。<span class="科">又行問介</span>前面望見曲頭。<span class="科">又行介</span>將次是霍王府哩。<span class="科">豪</span>問他怎麼。<span class="科">生私云</span>怎認得這所在也。</p>
        
        <p class="曲"><span class="牌">園林好</span>似曾相識。這花驄和小廝。<span class="夾白"><span class="科">奴</span>參軍爺好眼哩。<span class="科">生</span></span>轉前坊舊家兒在茲。<span class="夾白">承相招。可有別路到潭府。<span class="科">豪</span>徑須從此。<span class="科">生</span></span>迤邐驀然來至。過他們甚意兒。</p>
        
        <p class="白"><span class="科">又</span><span class="科">豪</span>這不妨。坊門多有似也。</p>
        
        <p class="曲"><span class="牌">沽美酒</span>穩着你個鎖鞍鞓花外嘶。<span class="科">又</span>夾着你黑崑崙海山使。這些時那一個不醉染紅香弄晚颸。是誰家美人獨自。是誰家門巷偏似。我呵心知肚知。萍水契相知幾時。煙花擔嗟咨怎辭。<span class="夾白">呀。</span>比似你逞精神。長則在醉紅鄉逗人閒事。</p>
        
        <p class="白"><span class="科">生</span>天晚。小生薄有事故。改日奉拜。<span class="科">作鞭馬欲回豪控生袖介</span>敝居咫尺。忍相棄乎。</p>
        
        <p class="曲"><span class="牌">尾聲</span>問你個賞花人有甚麼窮薄事。則待抝雙飛撇馬多回次。可也要會人情把似你秀才家性兒使。<span class="科">下</span></p>
        
        <h2 id=ch52 class="chapter"><span class="齣題">第五十二齣　劍合釵圓</span></h2>
        
        <p class="曲"><span class="牌">怨東風</span><span class="科">浣上</span>去去春難問。翠屏人不穩。添香侍女費精神。悶悶悶。卜筮無憑。仙方少驗。求神未準。</p>
        
        <p class="白">自家浣紗便是。奉侍郡主。懨懨一病經年。又逢春盡。多少遊春士女。日永風喧。只俺家守着病多嬌。長似淒風短日。料應不久。扶他出來消遣一回。<span class="科">浣請介旦扶病上</span></p>
        
        <p class="曲"><span class="牌">前腔</span>鬼病懨懨損。落花風片緊。多應無分意中人。恨恨恨。夢淺難飛魂搖欲墜。人扶越困。</p>
        
        <p class="白">浣紗。俺病癥多應不好也。扶我起來怎的。<span class="科">浣</span>幾年春色凋零。今歲名花盛發。郡主。你消遣些兒。<span class="科">旦</span>浣紗。你看孤禽側畔千鶯曉。病樹前頭萬木春。教咱怎生消遣也。</p>
        
        <p class="曲"><span class="牌">山坡羊</span>冷清清遭値這般星運。鬧氳氳攪人的方寸。虛飄飄躭捱了己身。軟咍咍沒個他豐韻。浣紗呵。病的昏。問你個春幾分。睡也睡也睡不穩。過眼花殘。斷頭香盡。傷神。病在心頭一個人。消魂。人似風中一片雲。</p>
        
        <p class="曲"><span class="牌">前腔</span><span class="科">浣</span>他瘦厓厓香肌消盡。昧蚩蚩眼波層困。怯設設聲息兒一絲。惡丕丕嘔不出心頭悶。他脫了神。當時畫的人。猛然間想起今難認。一會兒精靈。一會兒昏暈。花神。多則是殘紅送了春。東君。你早辦名香為反魂。<span class="科">旦作昏介鮑上</span></p>
        
        <p class="曲"><span class="牌">玩仙燈</span>淑女病留連。憔悴煞落花庭院。</p>
        
        <p class="白">俺鮑四娘。數日未知小玉姐病體若何。呀。原來又睡在此。老夫人何在。<span class="科">老旦上</span>若無少女憑花老。為有嫦娥怕月沈。四娘。看俺孩兒病體若何。<span class="科">旦醒介</span>俺娘不好了也。四娘幾時到來。</p>
        
        <p class="曲"><span class="牌">山桃紅</span>彩雲輕散。好夢難圓。是前生姻緣欠。又𢬵<a epub:type="noteref" href="#char01"><sup>註</sup></a>了今生命填。魂縹緲風裡殘霞。你把俺火燒埋向星前。暮煙。多管香早寒。玉早塵。除卻寸靈心還活現也。待他淚滴成灰。還和他夢裡言。<span class="科">合眾哭介</span>忍淚灑落花片。惺惺可憐。等不的薄倖人兒和你做個長別筵。</p><aside epub:type="footnote" id="char01"><p>「⿰扌弃」</p></aside>
        
        <p class="白"><span class="科">老</span>還有甚話也。兒。<span class="科">旦</span>娘叫俺道個甚來。特為俺把多才拜上。</p>
        
        <p class="曲"><span class="牌">前腔</span>教他看俺萱堂一面。半子前緣。<span class="夾白">叫浣紗。若秋鴻回來。你夫妻好生看覷奶奶。待拜你呵。<span class="科">作跌介</span></span>你當了嫡親眷。替俺看他老年。<span class="夾白">鮑四娘。早晚也來看覷奶奶。當初是你作媒。以後見那薄倖呵。</span>教他好生兒看待新人。休為俺把懽情慘然。倘然。他念舊情過墓邊。把碗涼漿瀽也。便死了呵。也做個蝴蝶單飛向紙錢。<span class="科">合前眾背介老</span></p>
        
        <p class="白">李郎不到。怎生區處。<span class="科">鮑</span>覷他形骸死瘦。眉氣生黃。敢待變癥也。<span class="科">浣</span>則管昏上來哩。<span class="科">摩介老</span>李郎好薄倖也。<span class="科">鮑</span>小玉姐好薄命也。<span class="科">旦醒介</span>咳。娘。你孩兒好些了。李十郎到來哩。<span class="科">老</span>那討這話來也。兒。<span class="科">旦</span>咱待起來。娘替咱梳洗哩。<span class="科">老</span>兒久病之人。心神惑亂。且自安息。<span class="科">旦</span>娘不信呵。四娘扶咱。</p>
        
        <p class="曲"><span class="牌">尾聲</span>一邊梳洗不妨眠。聽呵那馬蹄聲則俺心坎兒上打盤旋。<span class="夾白">浣紗。</span>敢踏着門那人來不遠。<span class="科">並下豪與生並馬羞不肯行豪家奴數人擁扯生馬上</span></p>
        
        <p class="曲"><span class="牌">不是路</span><span class="科">豪</span>路轉橋灣。勝業坊西迤逗間。花如霰。似武陵溪上舉桃丹。暮光闌。你怎生乘興人空返。陡住你花驄去住難。<span class="夾白"><span class="科">生掩面介</span>羞殺俺也。</span>含羞眼。舊家門戶誰曾盼。怕人偷喚。<span class="科">又</span></p>
        
        <p class="曲"><span class="牌">前腔</span><span class="科">豪</span>玉碎香慳。為你怒冲冠把劍彈。朱門限。幾年山上更安山。<span class="夾白">秀才。不是請你到俺家去。是請你到你家去。</span>好傷殘。你騎着俺將軍戰馬平心看。抵多少野草閒花滿目斑。<span class="夾白"><span class="科">生</span>則怕盧太尉害了人也。<span class="科">豪</span>怎生這般畏之如虎。<span class="科">生</span>足下不知。小生當初玉門關外參軍。受了劉節鎮之恩。題詩感遇。有不上望京樓之句。因此盧太尉常以此語相挾。說要奏過當今。罪以怨望。所畏一也。又他分付。但回顧霍家。先將小玉姐了當。無益有損。所畏二也。白梃手日夜跟隨廝禁。反傷朋友。所畏三也。因此沈吟去就。不然。小生豈是十分薄倖之人。今日相見。怎生嘴臉也。<span class="科">豪</span>結髮夫妻。賠個小心便了。盧太尉俺自有計處。不索驚心。</span>無危難。把雕鞍勒住胡奴喚。亂敲門瓣。</p>
        
        <p class="白"><span class="科">又</span><span class="科">奴扣門介</span></p>
        
        <p class="曲"><span class="牌">前腔</span><span class="科">老浣同上</span>燕子凋殘。王謝堂中去不還。誰清盼。聽重門閉了響銅環。<span class="科">奴</span>舊門闌。多應是昨夜燈花粲。好事臨門你可也不等閒。<span class="科">老浣</span>人喧亂。多應客赴金錢宴。啟門偷看。</p>
        
        <p class="白"><span class="科">又</span><span class="科">豪眾作擁生馬進門豪指生問老云</span>認得此人否。<span class="科">老驚哭介</span>薄情郎。何處來也。<span class="科">豪</span>且下了馬。請小玉姐來對付他。<span class="科">老</span>小女沈綿日久。轉側須人。不能自起。<span class="科">旦作在內介</span>娘。你孩兒起的來也。<span class="科">鮑扶旦上</span></p>
        
        <p class="曲"><span class="牌">哭相思</span>待飛殘一枕香魂。誰向窗前喚轉。</p>
        
        <p class="白"><span class="科">見介豪</span>鮑四娘在此。小玉姐可認得這秀才。<span class="科">生見哭介</span>我的妻。病得這等了。<span class="科">旦斜視掩面長嘆介豪</span>真個可憐人也。</p>
        
        <p class="曲"><span class="牌">不是路</span>看他病倚危闌。似欲墜風花幾陣寒。斜凝盼。眼皮兒也應不似舊時單。<span class="夾白">小玉姐。俺將薄倖郎交付與你。病到這般呵。</span>命多難。<span class="夾白">李郎。我聞東方朔先生云。惟酒可以消憂。咱已送金錢辦酒。酒呵。</span>能消鬱塊忘憂散。只一味<span class="科">指生介</span>當歸勾七還。<span class="夾白">俺去也。<span class="科">生</span>感足下高義。杯酒為謝。何去之速也。<span class="科">豪</span>某非為酒而來。<span class="科">生</span>願留姓名。書之不朽。<span class="科">豪笑介</span>休也。</span>英雄眼。偶然蘸上你紅絲綻。為誰羈絆。為誰羈絆。</p>
        
        <p class="白"><span class="科">豪舉手介</span>請了。<span class="科">眾</span>花邊馬嚼金環去。報上人回玉筯看。<span class="科">下生</span>豪士之言有理。將酒來為小玉姐把一杯。<span class="科">送酒與旦旦作嘆介</span>我為女子。薄命如斯。君是丈夫。負心若此。韶顏穉齒。飲恨而終。慈母在堂。不能供養。綺羅絃管。從此永休。徵痛黃泉。皆君所致。李君李君。今當永訣矣。<span class="科">作左手握生臂擲杯于地長歎數聲倒地悶絕介老做扶旦倒于生懷哭介</span>憑十郎喚醒也。</p>
        
        <p class="曲"><span class="牌">二郎神</span><span class="科">生</span>年光去。辜負了如花似玉妻。嘆一線功名成甚的。生生的無情似翦有命如絲。妻呵。別的來形模都不似你。<span class="科">作扶旦不起介</span>怎擡的起這一座望夫山石。<span class="科">合</span>尋思起。你恁般捨得死別生離。</p>
        
        <p class="曲"><span class="牌">前腔</span><span class="科">旦作醒介</span>昏迷。知他何處。醉裡夢裡。纔博的哏郎君一口氣。俺娘呵。怕香魂無着。甚東風把柳絮扶飛。<span class="夾白"><span class="科">生</span>是我扶你。<span class="科">旦</span>扶我則甚。那</span>生不面死時偏背了你。活現的陰司訴你。<span class="科">合前旦</span></p>
        
        <p class="白">唱別陽關時節。多少話來。都不提了。</p>
        
        <p class="曲"><span class="牌">囀林鶯</span><span class="科">生</span>陽關去後難提起。畫屏無限相思。轉孟門太尉參軍事。動勞你翦燭裁詩。<span class="夾白"><span class="科">旦</span>詩可到麼。<span class="科">生</span>到來。</span>那裡有斷雲重係。都則是風聞不實。<span class="夾白"><span class="科">旦</span>是韋夏卿為媒。崔允明報信。還是風聞。<span class="科">合</span></span>等虛脾。只看俺啼紅染遍羅衣。</p>
        
        <p class="曲"><span class="牌">前腔</span><span class="科">旦</span>盧家少婦直恁美。教人守到何時。他得到了一日是一日。我過了一歲無了一歲。要你兩頭迴避。不如死一頭伶俐。</p>
        
        <p class="白"><span class="科">生</span>死則同穴。<span class="科">旦</span>誰信你。<span class="科">合前旦</span>賣釵你可知俺家貧了。看釵子不上。<span class="科">生</span>說那裡話。</p>
        
        <p class="曲"><span class="牌">啄木鸝</span>釵兒燕不住你頭上棲。那釵腳兒在俺心頭刺。<span class="夾白"><span class="科">旦</span>新人插釵可好。<span class="科">生</span></span>誰曾送玉鏡妝臺。從那裡照斜插雙飛。<span class="夾白"><span class="科">旦</span>釵呵。可知新人惱了。賞那釵頭去了。<span class="科">生</span>甚麼話。那賣釵人還說的你好哩。</span>說伊家忘舊把釵兒棄。咱堅心不信俏地籠將去。<span class="夾白"><span class="科">旦</span>籠去怎麼。<span class="科">合生</span></span>翠巍巍許多珍重。記取上頭時。</p>
        
        <p class="白">你病勢定了些。待咱尋個人兒。<span class="科">作尋介旦</span>尋個甚的。<span class="科">生</span>鮑三娘賣釵。說你又有了一個後生。<span class="科">旦惱介</span>好不羞。那裡有鮑三娘。是玉工侯景先哩。甚麼後生。都是你先坐下俺一個罪名兒。</p>
        
        <p class="曲"><span class="牌">前腔</span>你為男子不敬妻。轉關兒使見識。到底你看成甚的。<span class="夾白"><span class="科">生</span>怎又討氣。<span class="科">旦</span></span>不如死。他甚的淘閒氣。<span class="夾白">既說我忘舊。取釵還我。<span class="科">生</span>要還不難。<span class="科">旦</span>是了。還了咱家。討個明白去。</span>他妝奩厭的餘香膩。待拋還別上個新興髻。</p>
        
        <p class="白">你還咱也好。<span class="科">合前老</span>也罷。此事問秋鴻。<span class="科">鴻上</span>盧府親事。真個不曾成。</p>
        
        <p class="曲"><span class="牌">啼鶯兒</span><span class="夾白">那太尉呵。</span>籠鶯打翠真是奇。<span class="夾白">家主爺呵。</span>背東風不願于飛。<span class="夾白"><span class="科">浣</span>爺不願。怎生不回。<span class="科">鴻</span>俺爺呵。</span>雖有嫌雲妒雨心期。他可有立海飛山權勢。<span class="夾白">正怕觸了那些。併累咱府。</span>要圖美滿春光保全。因此上受羈棲。把風波權避。<span class="科">合</span>聽因依。玉花釵燕。他長在袖中攜。</p>
        
        <p class="白"><span class="科">鮑</span>參軍爺。也不念咱舊媒人了。<span class="科">鴻</span>你家做媒又做牙。賣釵人便是你家姐姐。<span class="科">鮑</span>俺家有許多姐姐。<span class="科">鴻</span>都是太尉倒鬼。</p>
        
        <p class="曲"><span class="牌">前腔</span><span class="科">老</span>他大風要吹倒桐樹枝。喜到頭依舊連理。<span class="夾白"><span class="科">鮑</span>想起黃衫豪客也。</span>女伴們袖手傍觀。英雄拔刀相濟。<span class="夾白">郡主呵。</span>顯靈心黃衫夢奇。果應口同諧臥起。<span class="科">合前旦</span></p>
        
        <p class="白">也罷。釵可帶來。<span class="科">生做袖中出釵介旦</span>真個在你袖中也。<span class="科">拈釵喜介</span></p>
        
        <p class="曲"><span class="牌">玉鶯兒</span>玉釵紅膩。尚依然紅絲繫持。磊心情幾粟明珠。點顏色片茸香翠。側鬟兒似飛。懶妝時似頹。病懨懨怎插向菱花對。<span class="科">合</span>事真奇。相看領取。還似墜釵時。</p>
        
        <p class="白"><span class="科">老</span>浣紗。取鏡奩脂粉。從新插戴。<span class="科">生作扶旦笑介</span>看你羸質嬌姿。如不勝致。更覺可人也。<span class="科">旦作插釵顫介</span></p>
        
        <p class="誦"><span class="牌">浣溪沙</span><span class="科">生</span>正是淺畫香膏拂紫綿。<span class="科">老</span>牡丹花瘦翠雲偏。<span class="科">鮑</span>手扶釵顫並郎肩。　　<span class="科">旦</span>李郎。俺病起心情終是怯。困來模樣不禁憐。<span class="科">合</span>今生重似再生緣。</p>
        
        <p class="曲"><span class="牌">前腔</span><span class="科">生</span>燕釵重會。與舊人從新有輝。影差池未漬香泥。翅毰毸尚縈纖蕊。壓雲梳半犀。嫋風鬟半絲。恨呢喃訴不出從頭事。<span class="科">合前老</span></p>
        
        <p class="白">俺一家兒感的是豪客。<span class="科">旦</span>似那年元夜會他來。</p>
        
        <p class="曲"><span class="牌">尾聲</span><span class="夾白">李郎。</span>夢還真敢是那黃衫子。病玉腰肢你着意偎。<span class="夾白">十郎。不要又去也。</span>再替俺燒一炷誓盟香寫向烏絲闌湊尾。</p>
        
        <p class="落詩">薄命迴生得俊雄。<br />感恩積恨兩無窮。<br />今宵剩把銀缸照。<br />猶恐相逢是夢中。</p>
        
        <h2 id=ch53 class="chapter"><span class="齣題">第五十三齣　節鎮宣恩</span></h2>
        
        <p class="曲"><span class="牌">憶多嬌</span><span class="科">崔韋上</span>花事催。酒力微。歌吹風光在水西。他昨夜燈花今夜喜。向朱門報知。<span class="科">又</span>褒封節義吾皇旨。</p>
        
        <p class="白">天下多有不平事。世上難遇有心人。俺們生受小玉姐許多錢鈔。到惹起黃衫豪客來與這段煙花結了公案。真乃是千家喫酒。一家還錢。事不偶然。<span class="科">韋</span>只一件。十郎既就了霍府。那盧太尉怎肯干休。他輕輕地下手。都成齏粉。卻如之奈何。<span class="科">崔</span>你不知道。那黃衫豪士雖係隱姓埋名。他力量又能暗通宮掖。他近日探得主上因盧府專權。心上也忌他了。他有人在主上前行了一譖。聖上益發忿怒。如今盧府着忙。不暇理論到此事。那黃衫豪士隨有人竄掇言官。將小玉姐這段節義上了。又見得盧府強婚之情。蒙主上褒嘉。遣劉節鎮來處分。怕甚麼事。<span class="科">韋</span>原來如此。妙哉快哉。我們先去報喜賀喜。</p>
        
        <p class="曲"><span class="牌">長命女前</span><span class="科">老生旦上</span>春風轉新婚。久別重相見。<span class="夾白"><span class="科">見介</span>便是崔韋二兄。</span>依然舊客來庭院。</p>
        
        <p class="白"><span class="科">崔作笑云</span>小玉姐。不空費了你金錢也。劉節鎮奉詔處分來此。快備香案迎接。<span class="科">劉節鎮奉詔書上</span>加冠進職君臣禮。合鏡還珠夫婦恩。聖旨已到。跪聽宣讀。皇帝詔曰。朕惟伉儷之義。末世所輕。任俠之風。昔賢所重。每觀圖史。在意斯人。若爾參軍李益。冠世文才。驚人武略。不婚權艷。甚曉夫綱。可封賢集殿學士鸞臺侍郎。霍小玉憐才誓死。有望夫石不語之心。破產回生。有懷清臺衛足之智。可封太原郡夫人。鄭氏相夫翦桐葉而王。擇婿顯桃夭之女。慈而能訓。老益幽貞。可進封滎陽郡太夫人。盧太尉徒以勢壓郎才。強其奠雁。幾乎威逼人命。碎此團鸞。宜削太尉之銜。以申少婦之氣。其黃衣豪客。拔釵幽淑女。有助綱常。提劍不平人。無傷律令。可遙封無名郡公。嗚呼。凡贊相于王風。皆揚名于白日。受茲勑命。欽哉。謝恩。<span class="科">生眾作謝恩介劉</span>君虞。別來久矣。紫玉釵一事。細說一番。</p>
        
        <p class="曲"><span class="牌">催拍</span><span class="科">生</span>是當年天街上元。絳籠紗燈前一面。兩下留連。兩下留連。幸好淡月梅花。拾取釵鈿。將去納采牽紅。成就良緣。<span class="科">合</span>今日紫誥皇宣。夫和婦永團圓。</p>
        
        <p class="曲"><span class="牌">前腔</span><span class="科">旦</span>梳妝罷春遊翠園。人別去觀花上苑。他衣錦言旋。他衣錦言旋。怎知他簫歇秦樓。唱斷陽關。別去鸞儔。曾歸到鴛斑。<span class="科">合前</span></p>
        
        <p class="曲"><span class="牌">前腔</span><span class="科">老</span>只道你幽懽別憐。幾年間未蒙清盼。看看的門戶凋殘。看看的門戶凋殘。為尋訪多情。費盡金錢。賣到珠釵。苦恨難言。<span class="科">合前</span></p>
        
        <p class="曲"><span class="牌">前腔</span><span class="科">鮑</span>真乃是前生分定。重遇着玉釵雙燕。因此上再整雲鬟。因此上再整雲鬟。也當個再接瓊簪。更續危絃。異國香燒。倩女魂還。<span class="科">合前韋</span></p>
        
        <p class="白">此豪客之功也。</p>
        
        <p class="曲"><span class="牌">前腔</span><span class="科">崔</span>閒說起有個英雄恨然。路相看不平拔劍。<span class="科">韋</span>把雌雄重會龍泉。把雌雄重會龍泉。不教你斷了香魂。枕畔燈前。負了盟言。月下花前。<span class="科">合前</span></p>
        
        <p class="曲"><span class="牌">一撮棹</span><span class="科">眾</span>離和合。歎此情。須問天。是多才。非薄倖。枉埋冤。須記取花燈後。牡丹前。釵頭燕。鞋兒夢。酒家錢。堪留戀。情世界。業姻緣。儘人間諸眷屬。看到兩團圓。</p>
        
        <p class="曲"><span class="牌">尾聲</span>一般才子會詩篇。難遇的是知音宅眷。也只為豪士埋名萬古傳。</p>
        
        <p class="落詩">紫玉釵頭恨不磨。<br />黃衣俠客奈情何。<br />恨流歲歲年年在。<br />情債朝朝暮暮多。<br />炊徹黃粱非北里。<br />斟翻綠蟻是南柯。<br />花封桂瘴知何意。<br />贏得敲尊一笑歌。</p>
        
    </body> 
</html>
