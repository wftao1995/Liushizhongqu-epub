<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/獅吼記</title>
        <meta name="author" content="明　汪廷訥　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">獅吼記</span></h1>

        <p class="作者">明　汪廷訥　著</p>

        <h2 id=ch1 class="chapter"><span class="齣題">第一齣　提宗</span></h2>

        <p class="曲"><span class="牌">東風齊着力</span><span class="科">末上</span>任俠龍丘。高才蘇子。結社遊嬉。陳妻柳氏。奇妒世間稀。無奈翩翩豪興。但違禁甘受青藜。致學士犯顏極諫。私贈家姬。　　繫足苦難離。神人怒。一朝攝向冥歸。仗誰起死。佛印發慈悲。降伏河東獅子。順妾意代撫佳兒。送夫子雙登廊廟。鷲嶺皈依。</p>
        
        <p class="落詩">陳季常風流懼內。<br />蘇東坡慷慨全交。<br />動幽冥禪師力大。<br />發菩提妒婦災消。</p>
        
        <h2 id=ch2 class="chapter"><span class="齣題">第二齣　敘別</span></h2>
        
        <p class="曲"><span class="牌">戀芳春</span><span class="科">生扮陳季常晉巾便服上</span>閥閱門楣。詩書世胄。青雲事業難酬。謾思五陵豪俠。肥馬輕裘。雅志尋山問水。賞心處陽春堪奏。慚株守。潦倒家園。何如選勝遨遊。</p>
        
        <p class="白">一脈書香遠借芬。才情磊落更超塵。花前愛挈東山妓。座上常開北海樽。詞賦有聲追屈宋交遊到處結雷陳。男兒大肆探奇癖。何用浮名絆此身。小生姓陳。名慥。字季常。別號龍丘居士。原籍眉山。與蘇子瞻同里。先父公弼。作宦黃州。因而流寓岐亭。不幸風木含悲。年來獨與妻房柳氏。諧其伉儷。卑人雪窗螢火。曾苦志於三冬。雲路鵬程。未雄飛於萬里。因此陶情詩酒。寄興煙霞。愛客之心。孔文舉尚退三舍。好遊之癖。謝康樂還讓一籌。怎能彀丘壑中置向此身。恨不得金蘭簿盡收名士只是我娘子雖多詠雪之慧。卻少剉薦之風。豈惟不樂交遊。亦且專作威福。役使盡皆老婢。那裡有金雀丫鬟。僕從總是蒼頭。何曾容青衣童子。使區區有懷莫展。抱鬱難伸。我想先父存日。曾令我拜呂公著為伯父。他目今在京為樞密。屢次以書見招。我借謁呂為名。多載金貲。結客遊樂。料娘子決不阻我。事不宜遲。待娘子出來。便與他商議則個。<span class="科">旦扮柳氏上</span></p>
        
        <p class="曲"><span class="牌">臨江梅</span>臉似芙蓉腰似柳。眼波湛湛橫秋。雲鬟斜軃玉搔頭。羞逞風流。難掩風流。</p>
        
        <p class="誦"><span class="科">相見介</span><span class="牌">浣溪沙</span><span class="科">生</span>娘子。你裙拖六幅瀟湘水。髻挽巫山一段雲。到來不語自生春。　　<span class="科">旦</span>相公。你徙倚閒庭如有待。躊躕白晝豈無因。支吾言語不須論。</p>
        
        <p class="白"><span class="科">生</span>娘子。我有一事。正在此度量。卻被你看出來了。<span class="科">旦</span>有事何不對我說。<span class="科">生</span>呂伯父自陞樞密。我不曾遣人走賀。他反數次相招。卑人意欲往謁洛中。以修通家之好。娘子意下如何。<span class="科">旦</span>洛中道遠。有甚要緊。拋離家室。為此浪遊。<span class="科">生</span></p>
        
        <p class="曲"><span class="牌">梧桐樹</span>非忘道路修。為念交情舊。暫別蘭閨。<span class="夾白">把</span>父執親臨候。<span class="夾白">娘子。我得見呂公呵。</span>功名倘可圖。及早乘機遘。願借吹噓。衣錦榮清晝。<span class="夾白">我豈是</span>天涯海角空馳驟。<span class="科">旦</span></p>
        
        <p class="曲"><span class="牌">東歐令</span><span class="夾白">你把</span>鄉關別。室家丟。迢遞長安作客遊。<span class="夾白">只怕你</span>風流落在他人後。我寂寞難生受。<span class="夾白"><span class="科">生</span>卑人非但不敢欺娘子。這家事也難久離。見了呂公。探一功名消息便返。<span class="科">旦</span>果若為</span>前程幹辦怎淹留。<span class="夾白">一任你</span>買棹入皇州。</p>
        
        <p class="白">你既然要去。何日起身。<span class="科">生</span>打點行囊。即便登程。<span class="科">旦</span>如此。丫頭看酒來。與相公餞行。<span class="科">丑扮丫頭持酒上</span>杯酒慇懃勸。驪歌不忍聽。長安遠於日。無限別離情。酒在此。<span class="科">旦奉生酒介</span>相公。我奉你一杯。</p>
        
        <p class="曲"><span class="牌">大聖樂</span>心間事欲說還休。唱陽關斟別酒。啼痕湮透青衫袖。<span class="夾白"><span class="科">生</span>娘子。卑人不日就回。何勞悲痛。<span class="科">旦</span></span>怕意馬放難收。<span class="夾白">休被那</span>朝雲暮雨<span class="夾白">向</span>臺前誘。<span class="夾白">休被那</span>流水桃花<span class="夾白">在</span>洞口留。<span class="夾白">更怕是</span>呼盧浮白。<span class="夾白">被</span>高陽狂客。羈絆歸舟。</p>
        
        <p class="白"><span class="科">生</span>娘子放心。這都不必過慮。</p>
        
        <p class="曲"><span class="牌">三學士</span>暫爾分違鸞鳳偶。怎將你恩愛輕丟。<span class="夾白"><span class="科">旦</span>只怕你出了門。不是這等的心腸。<span class="科">生</span>我</span>冰心不惹風塵垢。<span class="夾白">你</span>香閣何勞抱杞憂。<span class="夾白">從今去。我</span>謝客除花還戒酒。擬明月大刀頭。</p>
        
        <p class="白"><span class="科">旦</span>似這般說便好。</p>
        
        <p class="曲"><span class="牌">餘音</span><span class="夾白">只願你</span>故人逢。功名就。<span class="夾白">我</span>甘心坐待綠窗幽。<span class="科">生</span>兩地相思望斗牛。</p>
        
        <p class="落詩"><span class="科">生</span>欲去長安謁故人。<br />匆匆話別最傷神。<br /><span class="科">旦</span>勸君更進一杯酒。<br />只恐貂裘染洛塵。</p>
        
        <h2 id=ch3 class="chapter"><span class="齣題">第三齣　訪友</span></h2>
        
        <p class="曲"><span class="牌">鵲橋仙</span><span class="科">小生扮蘇子瞻角巾忠靖衣上</span>紫宸列仗。螭頭濡筆。衣惹御爐香細。深慚文豹管中窺。叨寵眷瀛洲仙吏。</p>
        
        <p class="誦"><span class="牌">鷓鴣天</span>雙龍闕下拜恩初。天語躬承註起居。載筆已齊周右史。論詩更事謝中書。　　青瑣闥。鳳凰池。泠泠宮漏響前除。還聞漢主親詞賦。好為從容奏子虛。</p>
        
        <p class="白">下官姓蘇。名軾。字子瞻。眉山眉州人也。自幼同弟轍受經於家君。是以名起髫年。身登甲第鬱鬱書香堪稱濟美。輝輝棣萼。寧讓二難。下官僉判鳳翔三年。蒙恩召直史館。玉堂金馬。班依日月之光。東璧西崑。目涉圖書之府。遭際榮矣。但宦邸未攜室家。稍覺寂寞。卻喜妓女琴操。自杭州來訪。我愛他文雅風騷。久留在此。今日退食餘閒。且和他坐談半晌。琴操那裡。<span class="科">老旦扮琴操上</span></p>
        
        <p class="曲"><span class="牌">天下樂</span>喬木參天綠蔭垂。可容蘿蔦暫相依。多君一段殷勤意。握手長安戀故知。</p>
        
        <p class="誦"><span class="牌">長相思</span>恰秋天。又春天。自入神京已半年。歸期不忍言。　　<span class="科">小生</span>憶嬋娟。對嬋娟。孤館相逢正解顏。何勞問故園。</p>
        
        <p class="白">琴操。我連日館中事冗。把清興全消。今日稍暇。趁有名香爇在此間。你可將瑤琴弄一曲我聽。<span class="科">老旦</span>使得。使得。<span class="科">取琴撫介</span></p>
        
        <p class="曲"><span class="牌">二犯傍妝臺</span>纖指拂金徽。鶤絃撥處。誰道賞音稀。<span class="夾白">正好</span>向客窗同夜話。<span class="夾白">怎忍</span>彈別鶴竟思歸。<span class="夾白">我</span>移商換羽腔須按。<span class="夾白">你</span>流水高山思欲飛。<span class="科">合</span>塵情頓滅。羈懷自怡。<span class="夾白">怪不得</span>文君司馬深相契。<span class="科">小生</span></p>
        
        <p class="曲"><span class="牌">前腔</span>焦尾挈相隨。錦囊塵滿。恨未遇鍾期。喜風流齊薛倩。更文雅勝崔徽。<span class="夾白">我</span>欣從湖海逢同調。<span class="夾白">你</span>休道鷦鷯得暫棲。<span class="科">合前小生</span></p>
        
        <p class="白">卿別彈一曲我聽。<span class="科">老旦再彈介生帶二家僮上生</span></p>
        
        <p class="曲"><span class="牌">不是路</span>故國分離。<span class="夾白">我</span>油壁車輕金犢肥。<span class="夾白">既遠別了娘子。</span>心何忌。揮金買笑任施為。愛探奇。歌兒舞女朝朝醉。鳳管鸞笙步步隨。<span class="夾白">自古道獨樂不若與人。小生初入洛陽。苦無同志。昨聞蘇子瞻召直史館。他與我為莫逆之交。數年闊別。正當續此舊好。我因此上</span>忙驅騎。<span class="夾白">向</span>詞垣遠訪通家契。<span class="夾白">把</span>舊盟重締。舊盟重締。</p>
        
        <p class="白"><span class="科">家僮</span>相公。方纔問人說。此處便是蘇爺官衙。<span class="科">生</span>你着把門人通報。<span class="科">家僮問介末扮院子上</span>東壁圖書府。西園翰墨林。你是那裡來的。<span class="科">家僮</span>是黃州陳季常相公。來拜蘇爺。<span class="科">末應入報介小生</span>呀。季常久別。正思一見。快請進來。<span class="科">末報生入見拜介生</span>故園一別幾經秋。羨爾鸞坡載筆遊。<span class="科">小生</span>最是停雲無限思。不期把臂在皇州。琴操。可來見了陳相公。<span class="科">老旦出見介生</span>這美人是誰。<span class="科">小生</span>是杭州琴操。<span class="科">生舉手向老旦云</span>久慕仙標。今方親炙。<span class="科">老旦</span>緬懷大雅。喜慰識荊。<span class="科">生</span></p>
        
        <p class="曲"><span class="牌">長拍</span>巫峽分違。巫峽分違。<span class="夾白">我向</span>黃州僑寓。<span class="夾白">聞你</span>鳳池鰲禁雄飛。<span class="夾白">恨</span>傳書無雁。夢兒中恍睹豐儀。<span class="夾白"><span class="科">小生</span>小弟奔走風塵。不得見兄。亦形夢想。兄今日卻為何入洛。<span class="科">生</span>為呂樞密呵。</span>招我入京畿。<span class="夾白"><span class="科">小生</span>呂公奉使而出。兄曾相遇否。<span class="科">生</span></span>怪皇華天使。未能相會。<span class="夾白"><span class="科">小生</span>既未遇呂公。何不來敝衙暫處。今寓何所。<span class="科">生</span>不瞞兄說。</span>舞榭歌臺聊遣興。<span class="科">舉手向小生</span>想不棄舊心知。<span class="科">舉手向老旦</span>況遇傾城傾國。把洛陽勝跡。踏遍輪蹄。</p>
        
        <p class="白"><span class="科">小生</span>季常。我與兄</p>
        
        <p class="曲"><span class="牌">短拍</span>髫齔交遊。髫齔交遊。金蘭意氣。既相逢怎忍輕離。山水願追隨。<span class="科">指老旦</span>況又有雲鬟高髻。<span class="科">老旦</span>愧殺蒹葭倚玉。增聲價專待兩君題。</p>
        
        <p class="白"><span class="科">小生</span>琴操。你且進去分付備酒。與季常敘闊。<span class="科">生</span>子瞻兄。既蒙相款。則何敢辭。弟明日約兄同美人郊外一遊。望勿見卻。<span class="科">生</span></p>
        
        <p class="曲"><span class="牌">尾聲</span>溪山正喜逢新霽。<span class="科">小生老旦</span>對酒當歌訂賞期。<span class="科">生指小生老旦</span>才子佳人際會奇。</p>
        
        <p class="落詩"><span class="科">生</span>準擬今春樂事濃。<br />休教枉卻一東風。<br /><span class="科">小老</span>樽前剩把銀缸照。<br />猶恐相逢是夢中。</p>
        
        <h2 id=ch4 class="chapter"><span class="齣題">第四齣　住錫</span></h2>
        
        <p class="曲"><span class="牌">浪淘沙</span><span class="科">外扮佛印禪師持錫上</span>飛錫入紅塵。誰識根因。金繩覺路去來身。日把慈航浮法海。普渡迷人。</p>
        
        <p class="白">出言會解神天福。見性能傳佛祖燈。自從一掛袈裟後。萬結人緣不斷僧。老僧了元。別號佛印。原籍饒州。曾住持潤州金山寺。心了三乘。位證羅漢。金鎞抉翳。全憑迦老鉗錘。玉杵降魔。亦仗韋馱抖擻。貫頂一針。言下便超有漏。當幾半句。立時頓悟無生。只為大事因緣。來此娑婆世界。乃發弘願。接引眾生。我想世人真好苦也。</p>
        
        <p class="曲"><span class="牌">甘州歌</span>只因迷宿本。似飛蛾投焰。自取焚身。殺人鴆毒。最是骷髏紅粉。金枷玉鎖何時脫。蠅利蝸名鎮日奔。生惡趣。惹客塵。膠膠擾擾只貪嗔。<span class="夾白">若要</span>成正果。<span class="夾白">須是</span>斷六根。空花眼底總非真。</p>
        
        <p class="白">迤邐行來。早已入了黃州。遠遠望見一座寺。倘清淨可居。老僧在此住錫。須索前去。<span class="科">行介</span></p>
        
        <p class="曲"><span class="牌">前腔</span>鐘聲漸漸聞。見蒼松萬疊。<span class="夾白">把</span>香臺深隱。莊嚴寶殿。浮圖擁起慈雲。天花如意紛紛落。野鹿親人個個馴。山當戶。水繞門。黃花翠竹接比鄰。<span class="夾白">借這</span>如來境。<span class="夾白">寄我</span>清淨身。六時此地好修焚。</p>
        
        <p class="白">待我看這扁額。<span class="科">看介</span>原來是定惠禪寺。好個莊嚴道場。禪堂中無人。待我喚一聲。長老在家麼。<span class="科">丑扮小僧上</span></p>
        
        <p class="曲"><span class="牌">大齋郎</span>恨雙親捨空門。金刀如雪把頭髡。燒香掃地猶還可。但提師父便消魂。</p>
        
        <p class="白"><span class="科">出見外介外</span>你這小和尚。為甚麼埋怨師父。<span class="科">丑</span>老師父。你不知。說我沙彌苦楚。乾魚也要淚流。晝在香廚燒火。晚向寶塔添油。寒暑專司佛殿。晨昏管撞鐘樓。<span class="科">外</span>這是做小和尚的職分。怎生推托。<span class="科">丑</span>日日客來遊賞。奔馳迎送無休。婦女空齋餓眼。葷醒未入饞喉。<span class="科">外</span>難道將戒破了。<span class="科">丑</span>似此辛勤欲睡。師父夜摟一頭。不管更長漏永。只顧亂扯胡抽。我想他前生定非人類。<span class="科">外</span>不是人類。卻是甚麼。<span class="科">丑</span>是個鑽洞泥鰍。<span class="科">外</span>休得亂言。你長老尊號。在家麼。<span class="科">丑</span>家師號性空。今日施主請去修齋。老師父從何處來。<span class="科">外</span>我號佛印。自海上來。欲借一靜室。少住月餘。不知有否。<span class="科">丑指云</span>這數間房。原留以待四方長老。隨尊意擇居。一應供給。俱是小僧照管。你只不要學我師父下毒手。我當不起這許多門戶。<span class="科">外</span>又來亂言。你聽我道。</p>
        
        <p class="曲"><span class="牌">甘州歌</span>相隨朝與昏。休黏泥帶水。好將心印。難參佛法。今朝幸遇聲聞。<span class="夾白"><span class="科">丑</span>師父。你從那裡得聞道來。<span class="科">外</span></span>一從傳得三更棗。何處能容半點塵。<span class="夾白"><span class="科">丑</span>師父。那佛與菩薩。豈容易做得。你這言語是哄我。<span class="科">外</span>休道</span>曹溪遠。鷲嶺尊。人人衣底有珠存。<span class="夾白"><span class="科">丑</span>師父。我生來只好頑耍。怎戒得性定。<span class="科">外</span></span>龍堪擾。虎可馴。屠兒立證湼槃因。</p>
        
        <p class="曲"><span class="牌">前腔</span>常將戒體薰。<span class="夾白">看我</span>袈裟不動。蒲團安穩。<span class="夾白"><span class="科">丑</span>師父。你明日教我念經何如。<span class="科">外</span></span>五千法藏。會將來一字無存。騰空不用風雲力。破暗何須日月輪。<span class="夾白">若不</span>惺惺悟。<span class="夾白">只去</span>泛泛論。頭鑽故紙枉勞神。<span class="夾白">休把</span>因果撥。<span class="夾白">須將</span>真幻分。超凡入聖莫因循。</p>
        
        <p class="白">我且在這間房裡住下。待令師歸家。我與他相見。此後倘有人來訪我。你須一一引進。休得阻他。<span class="科">丑</span>理會得。</p>
        
        <p class="曲"><span class="牌">尾聲</span><span class="夾白">師父。你</span>欲傳三藐菩提印。丈室維摩寄此身。<span class="夾白"><span class="科">外</span>我</span>最喜<span class="夾白">是</span>人來遠問津。</p>
        
        <p class="落詩"><span class="科">外</span>精舍何緣得暫過。<br /><span class="科">丑</span>禪師住錫愛煙蘿。<br /><span class="科">外</span>世間好語佛說盡。<br /><span class="科">丑</span>天下名山僧占多。</p>
        
        <h2 id=ch5 class="chapter"><span class="齣題">第五齣　狹遊</span></h2>
        
        <p class="曲"><span class="牌">金菊對芙蓉</span><span class="科">生晉巾艷服旦小旦盛裝駿馬末小末扮青衣家僮丑挑壺盒隨上生</span>路入溪山。攜來樽俎。風光正好夷猶。羨蛾眉螓首。舞袖歌喉。<span class="科">旦小旦</span>石榴裙罩桃花馬。繫纖腰錦帶吳鉤。<span class="科">合</span>香塵滿路。新妝映日。車從如流。</p>
        
        <p class="白"><span class="科">生</span>十隊紅妝結束齊。馱笙載酒出郊西。佳人金縷青絲髻。駿馬銀鞍碧玉蹄。芳草平鋪官路軟。綠楊斜罨畫樓低。踏歌連袂紛遊女。一曲襄陽過大堤。小生別了室家。遨遊洛下。幸遇故人蘇子瞻。追歡朝夕。今日乘此春光。山川秀朗。約他同琴操行樂一番。因此帶了妖姬孌童。鈿車寶馬。步障隱囊。花氈繡毯。縷衫檀板。錦瑟瑤笙。悉皆齊備。呀。遠遠望見子瞻同琴操來了。<span class="科">小生扮子瞻老旦扮琴操上小生</span></p>
        
        <p class="曲"><span class="牌">菊花新</span>龍丘俠氣邁時流。裘馬翩翩結客遊。<span class="科">老旦</span>不為錦纏頭。欲附高賢馳驟。</p>
        
        <p class="白"><span class="科">見介小生</span>侍女優童望若仙。未曾浮白已陶然。<span class="科">生</span>遨遊得遂煙霞癖。<span class="科">老旦</span>愧殺當年金谷園。<span class="科">生</span>小弟奉候良久。備馬在此。一同出郊。<span class="科">小生老旦</span>請了。<span class="科">齊上馬行介生</span></p>
        
        <p class="曲"><span class="牌">普天樂</span>傾城姝如蘭友。<span class="科">小生</span>白雪詞烏程酒。<span class="科">老旦</span>向春郊向春郊十里遨遊。<span class="科">旦小旦</span>識歡心乳燕鳴鳩。<span class="夾白"><span class="科">合</span>呀。</span>看山川錯繡。何須羨五侯。駿馬戎妝來往。來往占斷風流。</p>
        
        <p class="白"><span class="科">末</span>稟相公。已到郊外了。<span class="科">生</span>將壺盒陳設於此。子瞻。我們對景聯詩何如。<span class="科">小生</span>妙妙。<span class="科">生</span>二姬奉酒。子瞻首倡。<span class="科">旦斟酒介小生吟</span>芳郊綠野恣行時。<span class="科">生</span>春入遙山碧四圍。<span class="科">老旦</span>興逐亂紅穿柳巷。<span class="科">小生</span>困臨流水坐苔磯。<span class="科">生</span>莫辭盞酒十分勸。<span class="科">老旦</span>祇恐風花一片飛。<span class="科">小生</span>況是清明好天氣。不妨遊衍莫忘歸。<span class="科">生大叫</span>是好酒樂也。請酒。請酒。<span class="科">眾飲酒介合</span></p>
        
        <p class="曲"><span class="牌">北朝天子</span>洗春山雨收。漲春江水流。聽嚶嚶黃鳥春求友。參差樓閣。勝蓬萊十洲。一處處如雲搆。共舒着醉眸。齊開着笑口。款款留。款留款款留。論陶情無如詩酒。無如詩酒。休淪落他人後。休淪落他人後。</p>
        
        <p class="白"><span class="科">小生</span>季常。你這諸姬呵。</p>
        
        <p class="曲"><span class="牌">普天樂</span>容貌似芙蓉秀。腰肢似垂楊瘦。立筵前立筵前已把魂拘。怎當他馳騁驊騮。<span class="科">合前生</span></p>
        
        <p class="白">叫諸姬走馬與蘇爺看。<span class="科">旦小旦應走馬介合</span></p>
        
        <p class="曲"><span class="牌">北朝天子</span>據雕鞍體柔。飛玉勒道周。金鞭笑捉纖纖手。輕黏寶鐙。顯雙灣鳳頭。<span class="夾白">單</span>只怕瑤釵溜。望霜蹄電流。聽鸞鈴聲湊。緊緊逐。緊逐緊緊逐。動塵埃如龍廝鬭。如龍廝鬭。<span class="夾白">只見他</span>汗浸浸羅襟透。汗浸浸羅襟透。</p>
        
        <p class="白"><span class="科">二旦下馬介小生</span>如此絕技。大快生平。將酒來。我奉美人。<span class="科">末斟酒小生奉二旦介生</span>小廝們。歌舞一回奉蘇爺。<span class="科">家僮舞唱</span></p>
        
        <p class="曲"><span class="牌">普天樂</span>子夜歌盤珠走。六么舞宜長袖。按霓裳。按霓裳錦瑟箜篌。暢遊情歌舞淹留。<span class="科">合前小生</span></p>
        
        <p class="白">歌舞更佳。季常。日已西沈。恐歸途昏黑。早早進城何如。<span class="科">生</span>吾興方發。兄何遽為敗興之言。<span class="科">老旦遠望云</span>那壁廂燈火燭天而來。似此郊原。十分可畏。<span class="科">小生望云</span>果是為何。<span class="科">生笑云</span>此是小弟遣人來候。<span class="科">小生</span>既有燈火。便通宵何妨。<span class="科">生</span>諸姬與小童輪流奉酒。<span class="科">眾應奉酒介合</span></p>
        
        <p class="曲"><span class="牌">北朝天子</span>鳥喧喧樹頭。角嗚嗚畫樓。喜迎來燈火明于晝。論浮生歲月。抱甚麼杞憂。倒金樽偎紅袖。好風光倡酬。賢賓朋聚首。夜夜遊。夜遊夜夜遊。問明朝陰晴知否。陰晴知否。須秉燭閒消受。須秉燭閒消受。<span class="夾白"><span class="科">小生</span>季常。小弟醉了。留餘興以待明日。未為不可。<span class="科">生</span>既然如此。回去罷。<span class="科">小生</span></span>青春行樂竟忘疲。<span class="科">老旦</span>帶醉歸來路欲迷。<span class="科">生</span>客邸爭扶入羅帳。<span class="科">合</span>任他明月下樓西。</p>
        
        <h2 id=ch6 class="chapter"><span class="齣題">第六齣　書招</span></h2>
        
        <p class="誦"><span class="科">旦上</span><span class="牌">長相思</span>唱陽關。別陽關。海角天涯人未還。空閨獨倚闌。　　風聲寒。雨聲寒。雁字無憑欲見難。遙將蹤跡探。</p>
        
        <p class="白">奴家柳氏。自丈夫遠遊洛陽。倏已一載。杳無音信。不知他曾見呂公。又不知近來所作何狀。早間聞本州舍人自洛陽回。必知端的。已曾令蒼頭去問。如何不見回報。<span class="科">淨扮老僕上</span>長安有浪子。遊冶縱歡情。欲報蘭閨婦。中心恐不平。大娘子。小人方纔尋見舍人。他道相公入京時。呂老爺業已出使遠邦。相公卻未相遇。<span class="科">旦</span>呀。既未相遇。即當還鄉。今在那裡何幹。<span class="科">淨</span>他道相公與蘇學士朝朝。<span class="科">旦驚訝云</span>朝朝怎麼。<span class="科">淨做沈思云</span>朝朝想家。<span class="科">旦怒云</span>既是朝朝想家。卻與蘇學士何預。你不從實說來。莫要討打。<span class="科">淨</span>大娘子。我實說。我實說。</p>
        
        <p class="曲"><span class="牌">剔銀燈</span>大相公天生豪爽。蘇學士才情偏放。相逢意氣相傾向。戀山水逐朝歡暢。紅妝。三三兩兩。乘駿馬遨遊洛陽。</p>
        
        <p class="白"><span class="科">旦驚問云</span>這紅妝駿馬。卻是誰人的。<span class="科">淨</span></p>
        
        <p class="曲"><span class="牌">前腔</span>大相公金揮土壤。買娉婷傾城模樣。笙歌壓倒平康巷。況又有孌童相傍。他鄉。無人攔攩。全不念糟糠在堂。<span class="科">旦搥胸跌腳唱介</span></p>
        
        <p class="曲"><span class="牌">前腔</span>聽伊言魂飛膽喪。恨喬才天涯流蕩。當初不道將妻誑。誤信他故人遙訪。<span class="夾白">蒼頭。快整辦</span>行裝。吾須自往。怎容他淹留客鄉。</p>
        
        <p class="白"><span class="科">淨</span>大娘子就怪小人。也怕不得。容小人奉稟。大娘子要去呵。</p>
        
        <p class="曲"><span class="牌">前腔</span>這家私誰人執掌。況途路風波難量。<span class="夾白">他</span>一朝興盡<span class="夾白">把</span>歸舟放。那時節團圞無恙。<span class="夾白"><span class="科">旦</span>等得他興盡歸來時。我已氣成水蠱了。你休攔我。我定然要去。管甚麼家產。怕甚麼風波。<span class="科">淨</span></span>商量。娘休鬧嚷。<span class="夾白">待小人去請了相公回來。</span>你須索修書幾行。</p>
        
        <p class="白"><span class="科">旦</span>這箇計較也好。我修書你去。他見了書。敢不星夜而回。<span class="科">淨</span>大娘子。小人還有一言。相公抱磊落之才。擔風月之癖。只為平日在家。守株太嚴。是以今日出門。跳梁越甚。大娘子不如多覓歌兒舞女。待相公歸來。任其所欲。那時他怎肯遠離鄉邦。浪遊湖海。<span class="科">旦沈思云</span>這也說得是。你見相公。就說我已娶下幾個美人。專待你回來同樂。<span class="科">淨</span>大娘子莫要食言。使小人得罪于相公。<span class="科">旦</span>我豈有與你戲言之理。你取紙墨筆硯過來。<span class="科">淨應遞紙筆介旦沈思欲寫介</span>我要寫得太狠。恐怕他惶懼。不敢速歸。</p>
        
        <p class="曲"><span class="牌">前腔</span><span class="夾白">我</span>只得把寒溫虛講。<span class="夾白">將</span>心頭火暫時消降。<span class="夾白">道我</span>盈盈淚眼常凝望。臨尺素倍添惆悵。蘭房。名姝佳釀。待歸來盤桓醉鄉。</p>
        
        <p class="白">書已寫了。你快持去。<span class="科">遞書介淨</span>小人領了書。即辦行李。明早登程。</p>
        
        <p class="曲"><span class="牌">前腔</span>拚水宿風餐遙往。見相公<span class="夾白">怕</span>言詞衝撞。<span class="夾白">我將</span>夫人美意先傳上。<span class="夾白">他</span>定思歸舊家門巷。<span class="夾白">看</span>華堂。夫妻讌賞。紅燭下金釵兩行。</p>
        
        <p class="落詩"><span class="科">旦</span>可恨夫君心太奢。<br />為躭聲色不還家。<br /><span class="科">淨</span>管教書到人隨返。<br />莫對東風怨落花。</p>
        
        <h2 id=ch7 class="chapter"><span class="齣題">第七齣　歸讌</span></h2>
        
        <p class="曲"><span class="牌">一江風</span><span class="科">生騎馬淨挑行李隨上</span>自天生。一段風流性。受制難馳騁。<span class="夾白">我用計離了妻室。來到洛陽。</span>買娉婷。結客豪遊。纔展<span class="夾白">我</span>疎狂興。<span class="夾白"><span class="科">指淨恨云</span>你這天殺的。你這天殺的。</span>無端促返程。無端促返程。教人恨滿膺。<span class="夾白">我便似</span>榮華一枕黃粱醒。</p>
        
        <p class="白"><span class="科">淨</span>相公。這般迢遞程途。小人豈好為勞役。奉大娘子差遣。不敢不來。相公不回去也自由你。如何埋怨小人。</p>
        
        <p class="曲"><span class="牌">前腔</span><span class="夾白">你</span>見書驚。<span class="夾白">似</span>聽了將軍令。<span class="夾白">巴不得</span>一刻還鄉井。<span class="夾白"><span class="科">生</span>這狗才。難道我怕老婆。<span class="科">淨</span>若說相公懼內。是我打誑語了。相公只是略小心些兒。<span class="科">生笑介淨</span></span>最傷情。駿馬紅妝。<span class="夾白">你</span>都向誰行贈。<span class="夾白"><span class="科">生</span>我要歸得緊。臨行都贈與同社王靜菴了。到家如大娘子問。只說無此事。<span class="科">淨</span>小人知道。況大娘子呵。</span>多方覓小星。多方覓小星。<span class="夾白"><span class="科">生</span>他那裡有這等好意。<span class="科">淨</span>小人未出門時。聽得大娘子說。要多尋幾個與相公。那</span>冰人已應承。料小蠻樊素成家慶。</p>
        
        <p class="白"><span class="科">生舉手向天云</span>如果娘子有此事。陳慥當設一羅天大醮。<span class="科">淨</span>相公。恐怕大娘子懸望。把馬催行一步。<span class="科">生打馬快走云</span>家山知不遠。<span class="科">淨</span>心急馬行遲。<span class="科">虛下旦上</span></p>
        
        <p class="曲"><span class="牌">前腔</span>恨難平。浪子真無行。<span class="夾白">待他回來呵。我將</span>往事親相證。<span class="夾白"><span class="科">沈思介</span>我且罷。我且罷。</span>省閒爭。<span class="夾白">將</span>娶得丫頭。<span class="夾白">把他</span>意馬牢拴定。<span class="夾白">我只悔</span>當初見不明。當初見不明。虛言信老成。從今但放心腸硬。</p>
        
        <p class="白"><span class="科">生淨上淨</span>相公。已來到家門了。<span class="科">生</span>我和你徑入。<span class="科">旦迎見介</span>呀。相公回來了。<span class="科">生</span>娘子。伉儷久違。朝夕懸念。<span class="科">旦</span>相公。風塵遠寄。夢想為勞。<span class="科">淨</span>大娘子。小人叩頭。<span class="科">旦</span>路途辛勤。你歇息去罷。<span class="科">淨</span>請問大娘子。為相公納妾事體若何。<span class="科">旦</span>已娶一月。你分付後堂備酒。為相公接風。<span class="科">淨</span>理會得。<span class="科">下旦</span>相公。你為何久絆洛中。待招而後返。請說一遍。<span class="科">生</span></p>
        
        <p class="曲"><span class="牌">大迓鼓</span>驅車入帝京。未逢樞密。卻遇詞盟。<span class="夾白"><span class="科">旦</span>詞盟是誰。<span class="科">生</span>是眉山蘇子瞻。他現直史館。</span>與吾桑梓交曾訂。喜天涯握手故人情。<span class="夾白">我正要束裝歸來。</span>遠接魚書。兼程倍行。<span class="科">旦</span></p>
        
        <p class="曲"><span class="牌">前腔</span>男兒太薄情。<span class="夾白"><span class="科">生</span>卑人有何情薄。<span class="科">旦</span></span>貪花戀酒。<span class="夾白">忘</span>裙布釵荊。<span class="夾白"><span class="科">生</span>如有此事。怎瞞得蒼頭。<span class="科">旦</span></span>望君早把歸鞭整。將明珠十斛買娉婷。<span class="夾白">只要你</span>從此收心。休如蕩萍。</p>
        
        <p class="白"><span class="科">生</span>娘子既有此盛意。卑人再不想離家了。請問討了幾個。<span class="科">旦</span>四箇。我俱與他取了美名。<span class="科">生</span>你說。你說。<span class="科">旦</span>一個名滿頭花。<span class="科">生拍掌笑云</span>妙妙。<span class="科">旦</span>一個名後庭花。<span class="科">生</span>妙妙。<span class="科">旦</span>一個名眼前花。<span class="科">生</span>妙妙。<span class="科">旦</span>一個名折枝花。<span class="科">生</span>越發妙。越發妙。娘子。我等不得了。快到後堂。叫他們出來奉酒。<span class="科">生旦行進介旦</span>四花娘。快出來見相公。<span class="科">雜扮美人一禿頭一大屁股一白果眼一跛足齊應上</span>相公叩頭。<span class="科">生見大叫云</span>諕殺我也。快趕出去。快趕出去。<span class="科">旦</span>今晚權且家讌。明日叫他們紅妝駿馬。郊外遨遊。有何不可。<span class="科">生</span>娘子。你這計策忒用得毒了。將酒來。我與你對飲。要他們做甚。<span class="科">旦遞生酒介</span></p>
        
        <p class="曲"><span class="牌">節節高</span>杯中綠醑傾。敘離情。夫妻百歲相依命。<span class="夾白">你把</span>吞花性。弄月情。吟詩興。<span class="夾白">改做</span>齊眉舉案當年敬。<span class="夾白">也勝</span>風塵千里遙馳騁。<span class="科">合</span>美人簇擁座生春。紅妝絳蠟相輝映。<span class="科">生</span></p>
        
        <p class="曲"><span class="牌">前腔</span>聞言喜不勝。感芳卿。<span class="夾白">只道</span>石崇侍妾環圍盛。<span class="夾白">誰知</span>名不稱。貌可憎。妝非靘。<span class="夾白">恰便似</span>夜遭魑魅相纏定。命涼張帥難稱慶。<span class="科">合</span>久別歸來好合歡。須拚頹玉將樽罄。</p>
        
        <p class="白"><span class="科">旦</span>你四人聽我分付。相公好的是風月。你們伏侍不周。我定然責你。<span class="科">雜</span>理會得。</p>
        
        <p class="曲"><span class="牌">尾聲</span>群花遵奉夫人命。再不放郎君出戶庭。<span class="夾白"><span class="科">生</span>天天。陳慥早知如此。寧可</span>流落天涯過一生。</p>
        
        <p class="落詩"><span class="科">生</span>只道歸來樂事多。<br />誰知不幸見妖魔。<br /><span class="科">旦</span>戎妝駿馬君休想。<br /><span class="科">雜</span>一片閒心戀薜蘿。</p>
        
        <h2 id=ch8 class="chapter"><span class="齣題">第八齣　談禪</span></h2>
        
        <p class="曲"><span class="牌">西地錦</span><span class="科">小生上</span>負郭小堂築就。孤身謫宦棲遲。百篇斗酒煙霞地。逢時好暢襟期。</p>
        
        <p class="誦"><span class="牌">驀山溪</span>東坡居士。未老心先嬾。愛學道人家。辦竹几蒲團茗椀。青山可買。小結屋三間。開一徑。俯清溪。修竹栽教滿。　　客來便請。隨分家常飯。若肯小留連。更薄酒三杯兩盞。吟詩度曲。風月任招呼。身外事。不關心。自有天公管。</p>
        
        <p class="白">下官方直史館。因科舉之議。不合荊公。從此外補。歷守吳興。言事者承望風旨。道我謝表謗君。蒙聖主寬恩。責授黃州團練副使。本州安置。雖則是宦況蕭條。卻喜故人龍丘居士僑寓岐亭。佛印禪師又住錫定惠寺。我與他兩人。朝夕往來。稍破岑寂。昨馬正卿遺我廢圃于臨皋亭東坡之脇。此地林木翛然。堪供嘯詠。我因搆一草堂。今已落成。禪師居士。許我見過。此時想到來也。<span class="科">外上見生上拱手行介生</span></p>
        
        <p class="曲"><span class="牌">出隊子</span>如蘭心契。如蘭心契。我為高才放逐悲。<span class="夾白"><span class="科">外</span>他</span>風流慷慨世間稀選勝誅茅堂搆美。<span class="科">合</span>何幸羊求三徑見攜。</p>
        
        <p class="白"><span class="科">生</span>路入臨皋亭。<span class="科">外</span>轉向東坡側。<span class="科">小生迎揖介</span>不敢掩柴扉。怕有題鳳客。<span class="科">生外看介外</span>這堂非子瞻胸中丘壑。怎能如此結搆精奇。敬服敬服。<span class="科">生</span>休說堂外竹樹如雲。試看壁間巖巒繪雪。吾輩又得一樂地矣。<span class="科">外</span>請問此堂何名。<span class="科">小生</span>尚不曾想起。但我大雪中為此。因繪雪于四壁之間。不如即命名為雪堂。吾別號東坡。少頃當書東坡雪堂四字懸之。何如。<span class="科">外生</span>最妙。最妙。<span class="科">小生</span>琴操。出來燒香煮茗。以供清賞。<span class="科">老旦應上</span>焚來雞舌輕煙嫋。煮就龍團渴吻消。禪師相公萬福。<span class="科">生外</span>美人免禮。<span class="科">小生</span>小弟置酒以待二公久矣。琴操奉酒。<span class="科">老旦奉酒介外</span></p>
        
        <p class="曲"><span class="牌">啄木兒</span>華堂啟。瑞雪飛。瑤岫瓊林<span class="夾白">都從</span>毛穎揮。<span class="科">生</span>水晶宮移向人寰。白玉樓隱在簾衣。<span class="科">小生</span>既無車馬紛紜至。又將市井喧囂避。<span class="夾白"><span class="科">老旦</span>只與</span>豪客真僧世外期。</p>
        
        <p class="白"><span class="科">生</span>請問禪師。佛門以何為宗。<span class="科">外</span>以無為宗。<span class="科">生大笑云</span>世間色色皆有。因何說無。<span class="科">外</span>君卻不知。此皆凡人妄見。試想眼前眾有。從何而來。將後究竟。復歸何處。<span class="科">生點頭會意介</span></p>
        
        <p class="曲"><span class="牌">降黃龍</span><span class="科">外</span>欲破昏迷。須知假合形骸。虛幻天地。如來闡教。道色不離空。<span class="夾白">只要</span>人了悟禪機。<span class="夾白"><span class="科">生</span>禪機可能開示麼。<span class="科">外</span></span>菩提。是人真性。休得被塵情遮翳。<span class="夾白"><span class="科">生</span>既在人間世。怎麼斷得塵情。<span class="科">外</span>你但造生前業。如何不作身後想。</span>這浮生危如朝露。死投阿鼻。</p>
        
        <p class="曲"><span class="牌">前腔</span><span class="科">生</span>慈悲。指點皈依。<span class="夾白">我怎令</span>煩惱關心。無明覆慧。欲登彼岸。盡打滅貪嗔。<span class="夾白">怕少</span>上乘根氣。<span class="科">小生</span>休疑。但能清淨。定身超惡道輪迴。<span class="科">外</span>只愁伊牽纏不斷。業冤沈溺。</p>
        
        <p class="白"><span class="科">生</span>請問禪師。今有一等人。專意懼內。至不可說不可說者。卻是為何。<span class="科">外</span>此等惡業。皆自無始劫來。夙世身為歹人。不作善果。打爺罵娘。欺大壓小。凌逼儕偶。傷殘奴婢。罰令今生劫遇婆提達多。獨招惡厲之妻。受無量苦楚。莫可解脫。<span class="科">生</span>這般惡婆。卻從何處生來。<span class="科">外</span>此惡婆名大羅剎。如天心朗朗。善曜者幾。中有天狗天賊。勾絞毛頭。黃旛豹尾。見則凶災立至。鬼哭神愁。當知是婆。此曜降誕。又如昆蟲毛羽。中有毒龍毒虎。惡狗惡蛇。蜈蚣作怪。狐狸成精。當知是婆。此類幻化。人一遇之。迷昡昏沈。捨身忘螫。痛哉痛哉。<span class="科">生</span>以何修持。得免此難。<span class="科">外</span>為丈夫者須用降伏四魔力。滅諸煩惱力。發無上菩提之心。使業累俱遣。內外皆淨。則此婦悍妒潛消。故得無礙。自生解脫。<span class="科">生合掌云</span>南無阿彌陀佛。<span class="科">小生</span>觀季常惓惓下問。想正犯此病。<span class="科">生作色云</span>陳慥是世上奇男子。人間烈丈夫。豈有怕老婆之理。<span class="科">小生笑云</span>王丞相謝太傅諸人亦自偉然。何懼內乃爾。尊嫂如果欠柔。怕婆經兄不可不誦。<span class="科">生</span></p>
        
        <p class="曲"><span class="牌">黃龍滾</span>我思將風俗維。怎把裙釵畏。<span class="夾白">賤荊但見我呵。</span>奉約兢兢。何敢些兒背。<span class="夾白">我</span>權無內制。<span class="夾白">他</span>心甘中饋。<span class="夾白">真個是</span>萊子婦。冀缺妻。梁鴻配。<span class="科">小生外</span></p>
        
        <p class="曲"><span class="牌">前腔</span><span class="夾白">你</span>欣逢內助宜。不把家聲墜。<span class="科">老旦</span>瑟弄琴調。好合誠堪慰。<span class="科">合</span>有恩有義。無猜無忌。<span class="夾白">願早遂</span>河東鳳。孔什麟。燕山桂。<span class="科">外生老旦</span></p>
        
        <p class="曲"><span class="牌">尾聲</span>雪堂雅社今纔啟。說有談空逸思飛。<span class="夾白"><span class="科">小生摟老旦</span>我</span>醉擁紅妝客且歸。</p>
        
        <p class="落詩"><span class="科">外</span>四壁圖書帶雪堂。<br /><span class="科">生老旦</span>客來文酒共徜徉。<br /><span class="科">小生</span>世間惡婦何須畏。<br />寄語男兒當自強。</p>
        
        <h2 id=ch9 class="chapter"><span class="齣題">第九齣　奇妒</span></h2>
        
        <p class="曲"><span class="牌">一翦梅</span><span class="科">生上</span>談空說有遇名僧。勘破浮生。了悟無生。一爐香篆數函經。欲斷塵情。尚戀凡情。</p>
        
        <p class="白">冠天履地學為儒。無奈青雲事業虛。近向西來探秘密。黃花翠竹盡真如。小生自在東坡雪堂。得與佛印禪師。謬結同心之契。常聆出世之談。欲仗大士因緣。消我前生業債。茫茫苦海。墮落堪虞。泛泛慈航。皈依頗切。爭奈我妻房柳氏。生性兒有些蹺蹊。遽難化誨。我甘心兒陪些從順。何怕折魔。今已辰牌時分。待我入蘭房中。看娘子起未。<span class="科">入介</span>呀。娘子起來了。<span class="科">旦上</span></p>
        
        <p class="曲"><span class="牌">女臨江</span>朦朧春夢鶯啼醒。綠窗外日移花影。掀簾誰蕩玉鉤聲。春山郎欲畫。螺髻未妝成。</p>
        
        <p class="白">春眠不覺曉。處處聞啼鳥。<span class="科">生</span>夜來風雨聲。花落知多少。<span class="科">旦</span>相公。你今日為何出門太早。<span class="科">生</span>我欲尋蘇東坡談禪。誰知他已不在家了。<span class="科">生抱旦介</span>娘子。我看你雲鬟雖亂。意態更妍。恍如宿酲太真。絕勝捧心西子。<span class="科">旦推生介</span>我也不喜你虛頭奉承。只要實心帖服。<span class="科">生</span>娘子。我和你</p>
        
        <p class="曲"><span class="牌">懶畫眉</span><span class="夾白">似</span>關關匹鳥兩和鳴。夫唱妻隨協氣生。<span class="夾白">須知那</span>伯鸞德耀振賢聲。白頭相愛還相敬。<span class="夾白">我怎忍</span>反目徒傷結髮情。</p>
        
        <p class="白"><span class="科">旦</span>陳郎。我豈不知</p>
        
        <p class="曲"><span class="牌">前腔</span>幽閒貞靜博芳名。<span class="夾白">只怕你做丈夫的。</span>宜室宜家道未行。<span class="夾白"><span class="科">生</span>若論刑于之化。卑人其實不讓文王。但恐娘子未如淑女。<span class="科">旦怒介</span>你那些兒見我不如淑女。</span>出言何故太欺凌。多應未諳區區性。<span class="夾白"><span class="科">生慌介</span>娘子。我與你耍子。如何便認真。<span class="科">旦</span>也是你</span>作耍成真自取憎。</p>
        
        <p class="白">如今這時候了。快拿過妝臺來我梳洗。<span class="科">生</span>敢不效勞。<span class="科">遞妝鏡介</span>鸞鏡犀梳象牙眉掠俱在此。<span class="科">旦對鏡照介</span></p>
        
        <p class="曲"><span class="牌">前腔</span>輕塵拂去鑑光明。<span class="夾白"><span class="科">生</span>照得你</span>豐采翩翩百媚生。<span class="夾白">你這影兒。好似對門張員外家媳婦。<span class="科">旦怒介</span>你看上甚麼張媳婦。卻將我來比他。<span class="科">摔鏡介</span>我將</span>菱花攧碎恨難平。<span class="夾白"><span class="科">生袖中出扇搧旦介</span>奶奶休發怒。我與你搧搧。<span class="科">旦回頭見扇佯笑奪扇看介</span>這</span>丹青便面<span class="夾白">是</span>何人贈。<span class="夾白">莫不是</span>擲果潘安遠寄情。</p>
        
        <p class="白"><span class="科">旦</span>我看這扇兒精緻。多應是風流年少人物。<span class="科">生</span>有一朋友。年方弱冠。因我愛他。特遣人送來的。<span class="科">旦將扇打生扯碎擲地介</span></p>
        
        <p class="曲"><span class="牌">前腔</span>男兒不自重時名。甘比狂童背聖經。<span class="夾白"><span class="科">生</span>娘子。你</span>撚酸喫醋<span class="夾白">全不</span>怕人聽。<span class="夾白"><span class="科">旦</span>我家常說話。怕甚麼人。<span class="科">生</span></span>詩中長舌宜三省。<span class="夾白"><span class="科">旦</span>三省三省。磨得你投河落井。<span class="科">向內大叫云</span>小廝每你聽着。但有年幼的朋友來拜。竟自回他。休得通報。<span class="科">內應</span>知道了。<span class="科">旦</span></span>免得東君喜送迎。</p>
        
        <p class="白"><span class="科">末扮蘇院子上</span>為有看花約。因傳折柬來。陳相公在家麼。<span class="科">生</span>外邊有人聲。我看是誰。<span class="科">生欲出介旦扯生介</span>你且住。我去張一張。若是年幼的朋友。不許你出去。<span class="科">張介</span>原來是一個僕人。你出去罷。<span class="科">生出見介末</span>蘇爺方纔失迎相公。今日天色晴明。南郊花事可翫。欲拉琴操陪相公遊賞片時。特差小人奉請。<span class="科">旦大叫云</span>不許去。不許去。<span class="科">生慌背末云</span>琴操二字。不知可曾聽得。若聽見怎了。<span class="科">回身向末云</span>院公。你可少待。我進去便來。<span class="科">入見旦云</span>蘇學士請我遊春。並無他客。<span class="科">旦怒視介</span>我素知東坡是風流人豪。寄興花酒。況他欲拉琴操同遊。你如何哄我。<span class="科">生</span>那裡是琴操。叫我是陳慥。<span class="科">旦笑云</span>誰曾見主人請客。反呼客名。<span class="科">生</span>原來娘子不知。我在洛中拜子瞻為兄。兄呼弟名。正是古禮。<span class="科">旦</span>我這箇信不過。若是妓女。斷不與你干休。<span class="科">生跪云</span>若是妓女。甘心受責。<span class="科">旦</span>你既自招。奈家無刑具。你去隔壁借李大嫂昨晚打李大伯的竹篦來。<span class="科">生遲疑介旦大叫</span>還不快去。<span class="科">生慢行自語介</span>叫我此去。如何開口。<span class="科">旦扯生介</span>你說甚的。莫不罵我麼。<span class="科">生</span>我怎敢罵你。我說李大嫂竹篦。自家要用。我書房中有青藜拄杖一條。何等方便。免得求人。<span class="科">旦</span>你說的是。那藜杖頗堅。儘勾你消受。快去取來。<span class="科">生入取杖出介</span>杖兒。杖兒。我想劉向當年賴你呵。</p>
        
        <p class="曲"><span class="牌">解三酲</span>炊藜火<span class="夾白">把</span>瑤編曾映。<span class="夾白">今做了</span>撻良人夏楚之刑。<span class="夾白">古來只有</span>伯俞受杖遵慈命。<span class="夾白">幾曾見</span>甘痛決被妻荊。<span class="夾白"><span class="科">旦大叫</span>藜杖現放在那壁。怎麼不快拿來。<span class="科">生</span>來了。來了。<span class="科">低唱</span>我非無</span>斬釘截鐵剛方氣。<span class="夾白">都只為</span>惹草沾花放蕩情。權支應。<span class="夾白"><span class="科">旦</span>這箇卻權不得。要打便打。<span class="科">生遞杖與旦介</span></span>倘違約束。任爾施行。</p>
        
        <p class="白"><span class="科">旦叫末介</span>蘇院公。<span class="科">末應</span>夫人有何分付。<span class="科">生</span>你好沒分曉。叫他說甚麼。<span class="科">旦</span>你對老爺說。我相公久已受戒。不見婦人。休得引亂他心。有傷雅道。<span class="科">末</span>我老爺一生也是怕見婦人的。夫人放心。<span class="科">生</span>娘子。你方纔疑我哄你。難道此人也誑言。<span class="科">旦</span>那蘇學士呵。</p>
        
        <p class="曲"><span class="牌">前腔</span>為風流招愆惹眚。這來人言語難憑。<span class="夾白">你</span>楊花心性渾無定。<span class="夾白"><span class="科">舉杖示生介</span>若犯着我呵。</span>把藜杖重才丁。<span class="夾白"><span class="科">生背末對旦云</span>休被那人聽見。不像體面。<span class="科">旦</span>你</span>欲全體面休干犯。莫怪<span class="夾白">我</span>心腸易變更。<span class="夾白"><span class="科">末</span>相公請行。老爺候久了。<span class="科">旦</span>且</span>趨他命。<span class="夾白">縱然你</span>欺吾不見。難掩風聲。</p>
        
        <p class="落詩"><span class="科">旦</span>柳色鶯聲及早春。<br /><span class="科">生</span>出門俱是看花人。<br /><span class="科">末</span>杖藜扶你橋東過。<br />路上行人也斷魂。</p>
        
        <h2 id=ch10 class="chapter"><span class="齣題">第十齣　賞春</span></h2>
        
        <p class="曲"><span class="牌">滿庭芳</span><span class="科">小生扮東坡末扮院子挑食罍酒樽隨上</span>迢遞鄉心。崎嶇仕路。一官牢落經年。獨餘豪興。題詠遍山川。<span class="科">老旦扮琴操上</span>天付鶯花淑景。喜追隨金馬名賢。<span class="科">合</span>賞心處。高歌對酒。人醉綠楊煙。</p>
        
        <p class="白"><span class="科">小生</span>遷謫都忘逆旅愁。琴樽此外復何求。<span class="科">老旦</span>枝頭黃鳥如相識。日日春風喚客遊。<span class="科">小生</span>下官在此。宦況蕭條。幸得與陳季常交懽。稍破岑寂。今日約他同往郊外。遊樂一番。<span class="科">老旦</span>奴家見陳相公。儀表如雞群之野鶴。委是昂藏。志氣似天末之流虹。甚覺璀粲。自合與老爺情投膠漆。契合金蘭。<span class="科">小生大笑介</span>琴操。你正不知。那陳生對朋友雕龍炙轂才思驚人。奉妻孥婢膝奴顏。節概掃地。<span class="科">老旦</span>陳相公未必如此。這言語恐屬浪傳。<span class="科">小生</span>我適差院子請他。走至中堂。正聞其妻撚酸發怒。院子不知趣。竟說我與琴操奉候。他聽得似火上澆油。陳生百般支吾。決不放出。<span class="科">老旦</span>畢竟放他來否。<span class="科">小生</span>陳生自招受杖。今始放來。<span class="科">老旦笑云</span>世間婦人。作威福者雖多。幾曾見畏法如季常者乎。待他來時。須嘲笑他一番。<span class="科">小生</span>不可不可。閨閫之事。未可明言。只宜隱諷。呀。陳生已遠遠來了。<span class="科">生上</span></p>
        
        <p class="曲"><span class="牌">遶紅樓</span>憶爾登瀛望若仙。三生石幸結前緣。選勝吟囊。邀歡歌扇。花事正爭妍。</p>
        
        <p class="白">不如意事常八九。可與人言無二三。小生陳慥。今蒙東坡見招尋春。誠為樂事。為何說這兩句言語。尀耐妻房柳氏。聞此行有美人在席。便生妒心。對蘇公院子。十分狼狽。我欲待不來。恐負蘇公雅愛。如今既來。恐拄杖有所不免。罷罷。家醜未必人知。我且放着膽。走一遭去。<span class="科">小生老旦迎見揖介小生</span>春山無伴獨相求。伐木丁丁山更幽。<span class="科">生</span>酒債尋常行處有。<span class="科">老旦</span>人間亦自有丹丘。<span class="科">小生</span>季常。下官與琴操。奉候良久。就此同行。<span class="科">生</span>請問東坡。欲往何處尋樂。<span class="科">小生</span>出郭門外。過柳市南頭。那一搭兒杏塢桃谿。山光水色。儘堪眺望。<span class="科">生</span>妙妙。<span class="科">行介合</span></p>
        
        <p class="曲"><span class="牌">石榴花</span>如雲車馬。濟濟出郊原。桃散錦。柳飛綿。春風輕扇綺羅筵。奏笙歌動地喧天。山回水旋。喜香塵暗撲遊人面。萬花叢低撥琵琶。短牆頭送出鞦韆。</p>
        
        <p class="白"><span class="科">末</span>稟老爺。已行過柳市。此間正好飲酒。<span class="科">小生</span>可將食罍酒樽擺下。我們藉草而坐。<span class="科">末應眾坐介小生</span>將酒來。<span class="科">遞酒科老旦</span></p>
        
        <p class="曲"><span class="牌">前腔</span>幕天席地。促坐草芊芊。<span class="科">生</span>憐國色。笑嫣然。仙郎自合挾嬋娟。也何勞急管繁絃。<span class="科">小生</span>歌喉細傳。按陽春一曲<span class="夾白">把</span>金杯勸。<span class="科">合</span>儘今朝醉臥苔磯。勝當年誤入桃源。</p>
        
        <p class="白"><span class="科">眾勸酒介淨扮蒼頭急上</span>青竹蛇兒口。黃蜂尾上針。兩般猶未毒。最毒婦人心。老漢陳相公家蒼頭是也。可歎我那主人是個菩薩般的相公。撞着這夜叉般的娘子。坐下一張繡榻。就是怕老婆的攝魂臺。手中一條藜杖。就是打老公的降魔杵。不見得如花似玉。卻倒會喫醋拈酸。分付跪一日。到下半日也不敢起來。說要打十板。到第九板也不敢轉動。還可笑我相公。憑着那張嘴。談空說有。頑石都會點頭。見了他的面。喪魄銷魂。乾魚也須弔淚。在家中做小伏低。好似啞子喫了黃連在心裡苦。到人前包羞忍恥。真是好漢打落牙齒向肚中嚥。似這般受怕擔驚。卻又好嘲風弄月。今日蘇爺差人來請。纔說道有箇琴操姐。魂也不在身上。又聽見一聲不許去。心都跳在口裡。沒奈何儘興招承。方纔得權時發放。我想這會兒美人偎得有趣。只怕那時節藜杖敲得無情。如今差老漢去緝訪他。仔細想將起來。大娘子着實有些殺氣。見了他真箇膽寒。說有不好。說無不好。如之奈何。須索去走一遭。自有道理。來到此間。<span class="科">作覷介</span>呀。果然有箇婦人。不免向前見了相公。看他怎生撑答。<span class="科">向前叫生介</span>相公。何不快歸家去。尚然在此追歡。<span class="科">生驚見起身云</span>蒼頭。家中有甚事情。叫你尋覓到此。<span class="科">淨</span>特來與相公報最。<span class="科">生</span>怎麼報最。<span class="科">淨</span>世間最多心的。莫如大娘子。世間最惹禍的。莫如相公。<span class="科">生急扯淨背云</span>低低的說。莫被他們聽見。<span class="科">淨</span>大娘子知相公必然與妓同遊。安排下一把刀。一條索。一根拄杖。相公回家。如不甘受拄杖。他或是刎死。或是自縊。這事怎了。<span class="科">生頓足云</span>我便受他幾杖。有何不可。怎敢教他自盡。蒼頭。你莫不是來諕我。恐無這話。<span class="科">淨</span>相公。我難道是說謊的人。你自料可是懼內的人。我實對你說。大娘子疑相公有妓。特着小人來潛窺。但大娘子威嚴。相公尚怕。小人怎敢欺瞞。<span class="科">生</span>蒼頭。你念我平日看顧之情。千萬替我瞞這遭兒。<span class="科">生跪淨淨忙扶起介小生同老旦上前云</span>季常。是你家的老僕。有何事反曲膝求他。<span class="科">生</span>小弟有一弟。千里遠歸。途次幸保無事。賤荊遣他來報。是以望天稱謝。<span class="科">小生</span>這事也遣人來報。尊嫂可謂有主張矣。<span class="科">淨</span>相公。蘇爺如何也知大娘子有拄杖。<span class="科">末</span>怎瞞得我。<span class="科">生</span>院公。可將酒肴借少許。以勞蒼頭。<span class="科">末</span>有有。<span class="科">生扯淨背云</span>你喫了酒先回。對娘子只說無妓。我明日做領青衣賞你。<span class="科">淨</span>青藜原是相公受用。小人經不得。只替你瞞過便了。轉災為福吾緘舌。倚翠偎紅你小心。<span class="科">淨下小生</span>蒼頭既去。琴操。你唱一曲奉陳相公。<span class="科">仍坐老旦奉生小生酒介老旦</span></p>
        
        <p class="曲"><span class="牌">泣顏回</span>寒食杏花天。望青旗柳外高懸。紛紛士女。鬭腰肢遺落金鈿。風和日暄。燕交飛觸碎胭脂片。<span class="科">合</span>歎駒馳倏忽春歸。笑蠅營孤負花前。</p>
        
        <p class="白"><span class="科">小生</span>泛泛飲酒。恐不盡興。我們行一令何如。<span class="科">老旦</span>說得是。<span class="科">生</span>請學士發號。<span class="科">小生</span>我們於禽獸中各舉一極狠的物。倘有能制服之者。罰一巨觥。請季常先道。<span class="科">生思想介</span>我是虎。<span class="科">老旦</span>虎怎見得極狠。<span class="科">生</span>虎是山君。嘯則風生。百獸服慄。<span class="科">小生</span>說你是虎。見哈三也要銷魂。罰一巨觥。<span class="科">生飲酒介</span>受罰受罰。琴操請道。<span class="科">老旦</span>我是蛇。<span class="科">生</span>蛇怎麼極狠。<span class="科">老旦</span>獸莫大於象。蛇能吞之。豈不極狠。<span class="科">生</span>是是。<span class="科">小生</span>季常。你只知蛇狠。卻不知拄杖兒能打草驚蛇。琴操該罰。<span class="科">老旦飲酒介</span>受罰受罰。蘇爺是何物。<span class="科">小生</span>我是鶬鶊。<span class="科">生笑云</span>鶬鶊小物耳。狠到那裡去。該罰該罰。<span class="科">小生</span>世間惟有妒婦狠。山海經云。食鶬鶊可以療妒。是狠過於妒婦。豈不極狠。君如不信。請歸而試之。<span class="科">生起身背云</span>我聽東坡所言。大都是見嘲之意。但我閨閫中事。他們如何得知。或無心偶中。未可曉也。這也不必計較。<span class="科">小生</span>日將暮矣。我們攜殘樽隨路飲回何如。<span class="科">生老旦</span>好好。<span class="科">生攜老旦手行介生</span></p>
        
        <p class="曲"><span class="牌">前腔</span>翩翩。歸路並香肩。<span class="夾白">聽</span>馬嘶紫陌。人醉蒼煙。<span class="科">小生</span>遊情未倦。喜苔茵軟襯金蓮。<span class="科">老旦</span>啼殘杜鵑。望江城返照還堪戀。<span class="科">合</span>撫山川寫入丹青。攬芳菲載向詩篇。<span class="夾白"><span class="科">生</span>東坡叨擾。小弟先此告回。<span class="科">小生</span>多慢了。<span class="科">生</span>問柳尋花載麗人。<span class="科">老旦</span>行春不覺又黃昏。<span class="科">小生</span>天涯遷客無聊賴。<span class="科">合</span>萍梗相逢意自親。<span class="科">生下小生笑介</span>琴操。你知季常蒼頭來意乎。<span class="科">老旦</span>奴家不知。<span class="科">小生</span>多是其妻令來窺伺。陳生身雖在此。膽已落矣。待明朝我去探聽。併規諫柳氏一番。<span class="科">老旦</span>老爺。你須記得孔子說。忠告而善道之。不可則止。妒婦不是好惹的。<span class="科">小生笑云</span>假使你做柳氏之夫懼內云何。我去自有道理。<span class="科">小生</span></span>妒婦心腸堅似鐵。<span class="科">老旦</span>仁人口舌善回天。</p>
        
        <h2 id=ch11 class="chapter"><span class="齣題">第十一齣　諫柳</span></h2>
        
        <p class="曲"><span class="牌">生查子</span><span class="科">旦持拄杖上</span>兒夫喜浪遊。不把盟言守。嗃嗃奈予何。伊作伊還受。</p>
        
        <p class="誦"><span class="牌">如夢令</span>自是男兒情薄。莫怪婦人口聒。為愛出牆花。玩法甘違初約。知覺。知覺。抵死與他一着。</p>
        
        <p class="白">昨日丈夫欲偕東坡嬉遊。自招若有美人。甘受藜杖。我令蒼頭潛去窺視。那老奴也把言語支吾。我怒發先要杖他二十。他方纔吐露真情。說果有婦人在坐。天天。有這樣不守法度的男子漢。他歸來推醉。我也不曾理他。待今日和他算帳。丈夫那裡。<span class="科">生應上</span>有有。</p>
        
        <p class="曲"><span class="牌">前腔</span>看花昨夜歸。尚未醒殘酒。聞喚急趨蹌。琴瑟娛清晝。</p>
        
        <p class="白"><span class="科">見介</span>娘子有何見教。<span class="科">旦怒云</span>見教見教。可知你災星拱照。若還違拗些兒。我不刎便弔。你昨日出門時。對着柱杖兒。招些甚麼來。<span class="科">生</span>奶奶。我但見你紅下臉來。我有話都說不出了。你請息怒。容分剖。<span class="科">旦佯笑云</span>你昨有妓無妓。<span class="科">生</span>娘子。其實無妓。<span class="科">旦怒將杖打生云</span>昨坐在東坡右手。穿藕絲裳者是誰。<span class="科">生</span>娘子。昨日遊人千叢萬簇。想是蒼頭看得眼花了。我們實不曾攜甚美人。<span class="科">旦</span>你還硬嘴。叫老奴來對。<span class="科">大叫</span>蒼頭那裡。<span class="科">內應</span>買下飯去了。<span class="科">生慌云</span>不必叫蒼頭。我認了。我認了。<span class="科">旦</span>禽獸。人說你腸子有弔桶粗。我說你膽子有天樣大。我與你做夫妻多年。你豈不知我平日的性子。輒敢欺心玩法。跪過來。定打三十拄杖。<span class="科">生</span>奶奶。不才初犯。且饒這遭。<span class="科">旦</span>斷要打。休惹起我的性子來。<span class="科">生</span>奶奶。打我是小事。你方纔養成指甲。恐被抓傷。吾罪越重。不如權且恕過。下次莫饒。<span class="科">旦</span>也罷。我饒你拄杖。罰跪在池邊。<span class="科">生</span>奶奶。這箇容易。只求把大門閉了。恐有人來。不當穩便。<span class="科">旦</span>若要閉大門。打了去跪。<span class="科">生</span>我跪我跪。<span class="科">旦虛下生跪介生</span></p>
        
        <p class="曲"><span class="牌">宜春令</span>心中恨。<span class="夾白"><span class="科">旦內叫云</span>你恨我麼。<span class="科">生</span></span>臉上羞。<span class="夾白"><span class="科">旦內云</span>你是該羞也。<span class="科">生</span>對着</span>碧粼粼方塘水流。<span class="夾白"><span class="科">旦內云</span>你到不如投在水裡罷。<span class="科">生</span></span>當場出醜。這般恩愛難消受。<span class="夾白"><span class="科">旦內云</span>你既沒情。我也無義。怎怪得我。我且睡一覺來放你。<span class="科">內做亂蛙鳴生</span>呀。這孼畜。往常不叫。偏今日咭咭聒聒。如鼓吹一般。蛙哥。蛙哥。你可憐陳慥。閉嘴一時。只怕他疑我與人說長道短。你休</span>在清池閣閣爭喧。<span class="夾白">免疑我</span>對傍人嘵嘵搬口。<span class="夾白">苦。我這膝蓋兒跪得疼了。</span>望娘行大發慈悲。暫時寬宥。</p>
        
        <p class="白"><span class="科">小生上</span>既已為男子。應當制婦人。牝雞曾有戒。未可令司晨。昨日陳生歸家。必受柳氏之氣。我去探望他一回。來到門首。門兒半開在此。不免徑入。<span class="科">見生跪背語科</span>呀。兀的不是季常。緣何跪在池邊。奇絕奇絕。待我閃在這壁。聽他說些甚麼。<span class="科">生</span></p>
        
        <p class="曲"><span class="牌">前腔</span>銜冤氣。遡禍由。<span class="夾白">我也不怨娘子。只怨蘇學士。</span>挈紅妝春郊戲遊。<span class="夾白"><span class="科">小生背云</span>我挈紅妝。你不來也自由你。如何怨我。<span class="科">生</span>到今日呵。</span>落他機彀。<span class="夾白">幸得無人來見。</span>倘人窺嘲訕般般有。<span class="夾白">我的娘。</span>誓從今改過收心。敢如前胡行亂走。<span class="科">向空頓首介</span>望神明轉日回天。急來搭救。</p>
        
        <p class="白"><span class="科">小生忙扯起生介</span>救你的神明是我。<span class="科">生怒介</span>東坡。你好沒禮。緣何不先通報。徑直入人家來。<span class="科">小生</span>若待通報。怕你膝蓋兒越疼了。季常。陶元亮不為斗米折腰。至今猶有生氣。況你為丈夫。乃甘曲膝於妻孥。豈不汗頰。<span class="科">生慌掩小生口云</span>噤聲。噤聲。跪的是我。不干足下事。<span class="科">小生喝云</span>衣冠不整。尚屬朋友之過。世間那有這樣縮頭的男子。<span class="科">旦持拄杖叫上</span>禽獸。緣何不待我發放。擅自起來。卻與誰人在此鬧嚷。<span class="科">見小生拜介</span>原來是蘇大人。<span class="科">小生</span>尊嫂。軾聞婦道以順為正。從一而終。是以牝雞司晨。長舌階厲。尊嫂何不恪遵四德之訓。甘犯七出之條。季常有何得罪。而令其長跪池頭。竊恐夫既不夫。婦亦不婦。傷風敗俗。逆理亂常。不可不可。<span class="科">旦</span>蘇大人。奴家雖係裙釵賤質。頗聞經史懿言。自古修身齊家之士。先刑寡妻。乃治四海。古之賢婦。雞鳴有警。脫簪有規。交相成也。齊眉之敬。豈獨婦順能彰。反目之嫌祇緣夫綱不正。今我丈夫呵。</p>
        
        <p class="曲"><span class="牌">梁州序</span>襟懷偏放。面皮徒厚。不把<span class="夾白">我</span>機關參透。<span class="夾白"><span class="科">小生</span>你待要他如何。<span class="科">旦</span>要他</span>繩趨尺步。休輕惹罪招尤。<span class="夾白">蘇大人。</span>羨你望隆山斗。<span class="夾白">卻怎</span>心戀煙花。輕把<span class="夾白">我</span>兒夫誘。<span class="夾白"><span class="科">小生</span>琴操是我的相識。季常不過陪行。於理何礙。<span class="科">旦怒視小生云</span>你引花了他的心兒。又來管我。<span class="科">以杖指小生介</span>恨不</span>青藜打殺你。老牽頭。<span class="夾白"><span class="科">小生慌躲介生跪云</span>奶奶。寧可打我罷。<span class="科">旦用拄杖撥生跌倒介</span>教你</span>狗黨狐朋莫再遊。免使我恁爭鬭。</p>
        
        <p class="白"><span class="科">小生背與生云</span>看這般光景。休道你怕他。我也有些兒膽怯了。待我勉強說他幾句。<span class="科">生</span>他手中物。不是當耍的。<span class="科">小生</span>尊嫂。從來悍戾之婦呵。</p>
        
        <p class="曲"><span class="牌">前腔</span>當年為害。千秋遺臭。<span class="夾白">他把那四德三從</span>一旦丟開腦後。淫心悍氣。全無半點溫柔。<span class="夾白"><span class="科">旦</span>從來那些悍戾的。你說我聽。<span class="科">生</span>東坡。少說幾個罷。休連累我喫打。<span class="科">小生</span></span>有那武姬斫樹。劉氏垂幃。<span class="夾白">王道也為他</span>揮麈親馳驟。明光因誦賦。溺清流。五虎威嚴鬼也愁。<span class="夾白"><span class="科">小生作恨介旦</span>大人為何發恨。<span class="科">小生</span></span>恨不剝這禽獸。</p>
        
        <p class="白"><span class="科">旦大喝指小生云</span>你言言嘲訕。句句扛幫。我雖奈何不得你。<span class="科">舉杖打生云</span>都是這畜生串了來的。<span class="科">生跪唱</span></p>
        
        <p class="曲"><span class="牌">前腔</span>告娘行細察因由。蘇學士突然來候。這顛言狂語。盡皆紕繆。我自隨伊饒舌。憚爾青藜。朝夕歡相守。<span class="夾白"><span class="科">旦</span>我往常聞你向學士談禪。十分敬服。誰知談的都是老婆禪。蘇大人。各人有家。此後免勞下顧。<span class="科">小生鞠躬</span>領命領命。<span class="科">生</span></span>是非今說破。莫追求。<span class="夾白"><span class="科">旦對生云</span>我若再攬他上門。我和你做一世冤家。<span class="科">生</span></span>難道不是冤家不聚頭。<span class="科">揖小生介</span>請暫退免僝僽。</p>
        
        <p class="白"><span class="科">小生扯生背云</span>閒話休提。季常。你年將強仕。蘭夢無徵。何不與令正商議娶一妾。<span class="科">生</span>還敢要他娶妾。我向在洛中。聞知吾所為。遣蒼頭以書見招。說家中已納四妾。我急急歸來看時。卻娶了四箇魑魅魍魎。教人怎下得手。<span class="科">小生笑云</span>就容貌醜些。但得生子。亦是好事。<span class="科">生</span>未及月餘。他并醜的也都趕回去了。<span class="科">小生</span>待我與他說。<span class="科">向旦云</span>尊嫂。季常此後決不敢戀酒貪花。但下官有一言奉告。<span class="科">旦</span>請說。<span class="科">小生揖旦介</span></p>
        
        <p class="曲"><span class="牌">前腔</span>念鯫生略獻愚謀。論不孝須防無後。<span class="夾白"><span class="科">旦</span>呀。我陳門無後。與蘇君何干。<span class="科">小生</span>下官與季常呵。</span>忝金蘭交誼。忍絕箕裘。<span class="夾白"><span class="科">旦</span>老蘇。你未諳麻衣相法。怎曉得我再不生兒子了。<span class="科">小生</span>尊嫂。倘容他娶一妾呵。</span>你是螽斯不妒麟趾。鍾祥百福從天祐。<span class="夾白"><span class="科">旦</span>螽斯麟趾。是周公做的詩。若周婆肯說這話。怪不得有官奏你排謗朝廷。原來你好管人家閒事。<span class="科">向生云</span>陳郎。娶妾是好事。但我每日要打一百拄杖。直打到七十歲止。你若經得起。任你施為。<span class="科">生慌介</span></span>肯因添一妾。<span class="夾白">與你</span>結為讎。難道無兒沒葬坵。<span class="夾白"><span class="科">小生指生云</span>你反這般樣說。<span class="科">旦推小生出門介</span>快走快走。</span>推出去莫容留。</p>
        
        <p class="白"><span class="科">旦手拖拄杖拉生下小生笑云</span>蘇子瞻遨遊四海。閱人頗多。何曾見這般惡婦。我將侍兒贈他。一者令陳生有後。二者令柳氏分權。柳氏。柳氏。</p>
        
        <p class="曲"><span class="牌">尾聲</span><span class="夾白">你雖是</span>乾坤戾氣天生就。怎出得東坡妙手。一計教他命即休。</p>
        
        <p class="落詩">願天常生好人。<br />願人常行好事。<br />若還婦制其夫。<br />便是背生芒刺。</p>
        
        <h2 id=ch12 class="chapter"><span class="齣題">第十二齣　訓姬</span></h2>
        
        <p class="曲"><span class="牌">四園春</span><span class="科">小旦扮蘇侍兒上</span>倏忽春歸朱夏來。一番梅雨灑蒼苔。欲行怕濕鳳頭鞋。放燕偷將簾半開。日長無聊賴。徙倚對庭槐。</p>
        
        <p class="誦"><span class="牌">憶王孫</span>風蒲獵獵小池塘。過雨荷花滿院香。沈李浮瓜冰雪涼。竹方牀。針線慵拈午夢長。</p>
        
        <p class="白">奴家乃蘇老爺侍兒秀英是也。自幼看成。年今二八。分雖不敢當夕。才卻略諳縫裳。因此我老爺呵。</p>
        
        <p class="曲"><span class="牌">尾犯序</span>雅意重憐才。侍女叢中青眼相待。<span class="夾白">他</span>自認康成。<span class="夾白">將我</span>做鄭姬疑猜。銜愛。<span class="夾白">我</span>僅供奉辰昏巾櫛。愧難附三千粉黛。思量起當年絡秀。屈節好傷懷。</p>
        
        <p class="白"><span class="科">小生上</span>四月清和雨乍晴。南山當戶轉分明。更無柳絮因風起。惟有葵花向日傾。呀。秀英。你在此獨立。卻是為何。<span class="科">小旦</span>奴家因晝永如年。針指稍倦。閒步一時。並無別意。<span class="科">小生</span>我正有一句話欲對你說。你年齒方少。德性頗賢。我非割捨得你。只是我家多姬妾。恐擔閣了你青春。陳季常風流俠氣。不比尋常。我愛之重之。他如今尚無子嗣。我欲將你贈他。一者令你得所。二者見我交情。吾意已決。再休推阻。<span class="科">小旦掩淚云</span>奴家久蒙恩養。願侍終身。怎忍將奴棄了。<span class="科">小生</span>你聽我道。</p>
        
        <p class="曲"><span class="牌">駐雲飛</span>杏臉桃腮。蘭蕙清芬絕點埃。閨閫箴規解。井臼操持在。<span class="夾白">嗏。</span>我肯令久塵埋。<span class="夾白">那陳季常呵。</span>風流瀟灑。<span class="夾白">願他</span>早誕麟兒。故割肌膚愛。<span class="夾白">你事他大娘子。</span>如婦尊姑一室諧。<span class="科">小旦</span></p>
        
        <p class="曲"><span class="牌">前腔</span>聞說癡騃。棄置難禁淚滿腮。<span class="夾白"><span class="科">小生</span>這是我的好意。你休傷情。<span class="科">小旦</span>老爺。你平素將我做</span>入掌明珠愛。<span class="夾白">今日做</span>團扇經秋待。<span class="夾白">嗏。雖是</span>離合命應該。<span class="夾白">我</span>心頭自揣。<span class="夾白"><span class="科">小生</span>你揣些甚麼。<span class="科">小旦</span>只怕</span>劣性夫人。度量非滄海。<span class="夾白">你把</span>好意翻成做禍胎。<span class="科">小生</span></p>
        
        <p class="白">他大娘子心性雖未可知。但主張卻在於你。你能守嫡庶之分。他自消嫉妒之心。這都不必過慮。<span class="科">背云</span>但我被柳氏罵詈之後。久不曾到季常家去。季常亦無顏見我。我若親造。又恐柳氏生嗔。待擇定良辰。先期寫一藏頭詩帖子。暗約季常。他見了。必然過來。此計甚好。秀英。我</p>
        
        <p class="落詩">豈將恩愛一時分。<br />祇為憐才贈麗人。<br />妾婦順從千古訓。<br />敬遵此道免生嗔。</p>
        
        <h2 id=ch13 class="chapter"><span class="齣題">第十三齣　鬧祠</span></h2>
        
        <p class="白"><span class="科">旦上</span>人無害虎心。虎無傷人意。祇為夫不才。冷氣淘熱氣。我自前日被老蘇嘲訕一番。因而成病。這都是我那禽獸串將來的。令人越想越恨。</p>
        
        <p class="曲"><span class="牌">北端正好</span><span class="夾白">非是俺</span>性情乖。<span class="夾白">只為他把</span>威風仗。好教人氣滿胸膛。<span class="夾白">我將他</span>胡言亂語<span class="夾白">都記在</span>心兒上。算不了冤家帳。</p>
        
        <p class="曲"><span class="牌">滾繡毬</span>細尋思。惱斷腸。試與他做一場。怕甚麼官司告狀。終不然打拷婆娘。<span class="夾白">且休提別事。只他往洛中。</span>棄閨門結髮妻。戀笙歌入醉鄉。<span class="夾白">自他歸來呵。俺也不曾</span>將惡氣十分衝撞。<span class="夾白">他反</span>串無徒大肆強梁。<span class="夾白">俺豈不知</span>夫妻恩愛須和順。<span class="夾白">自是他</span>朋友扛幫惹禍殃。此恨難忘。</p>
        
        <p class="白">罷罷罷。一不做。二不休。待他來。待他來。<span class="科">生上</span>入門休問榮枯事。觀看容顏便得知。娘子。你病體自當排遣。卻怎生悶悶獨坐。<span class="科">旦</span>我問你。前日老蘇那般言語狼藉。卻是為何。<span class="科">生</span>他是好意勸你。休錯怪他。<span class="科">旦</span>你要降老婆。卻借朋友之勢。恨藜杖兒不在手邊。我咬下你肉來。<span class="科">旦欲咬生生慌跑旦跌在地大叫介</span>好好。你要跌死我。不如休了我罷。<span class="科">趕上挽生云</span>私休不如官休。等開衙門。我告你去。<span class="科">生跪云</span>奶奶。是你自跌。非關陳慥事。情願受杖罷。<span class="科">旦</span>決饒不過你。<span class="科">挽生虛下末扮官雜扮皂隸隨上末</span>守法朝朝樂。欺公日日忙。老爺心更苦。最怕退前堂。<span class="科">皂</span>老爺。退了前堂。怎麼又苦又怕。<span class="科">末</span>我兒。這話難與你說。你看有告狀的帶進來。<span class="科">旦挽生上</span>大人告狀。<span class="科">皂帶進見介末</span>婦人挽着男子。想婦人是原告。<span class="科">旦</span>婦人是原告。<span class="科">末</span>說上來。<span class="科">旦</span>婦人柳氏。這是丈夫陳慥。<span class="科">末</span>夫妻間卻有甚事不平。皂隸。你看夫人不在屏風背後。我好問這樁事。<span class="科">皂看介</span>稟老爺。夫人不在。<span class="科">末</span>那柳氏你說。<span class="科">旦</span></p>
        
        <p class="曲"><span class="牌">耍孩兒</span>丈夫生性多豪放。違約束甘心跳梁。<span class="夾白"><span class="科">末</span>想必有人引誘他。<span class="科">旦</span></span>蘇東坡勾引醉紅妝。<span class="夾白"><span class="科">末驚訝云</span>蘇學士望隆朝野。怎做得牽頭。<span class="科">旦</span></span>因望隆不甚隄防。<span class="夾白">他教我丈夫</span>將言氣死糟糠婦。<span class="夾白">待要</span>任意多求窈窕娘。<span class="夾白"><span class="科">末</span>那裡有此事。<span class="科">生</span>大人。這都是柳氏誑言。<span class="科">旦</span></span>非虛誑。<span class="夾白">我</span>特來控訴。乞示推詳。</p>
        
        <p class="白"><span class="科">末</span>陳慥如何說。</p>
        
        <p class="曲"><span class="牌">五煞</span><span class="科">生</span>歎鯫生太善良。感東坡有主張。<span class="夾白">他欲</span>化吾妻妒<span class="夾白">苦把</span>人倫講。<span class="夾白"><span class="科">末</span>此是實情。好學士。好學士。<span class="科">生</span>可惜學士費了一片心。他</span>忠言未見回天力。<span class="夾白">我</span>藜杖翻遭遍體傷。此情無處伸冤枉。<span class="夾白"><span class="科">末切齒云</span>這婦人可恨。情理難容。情理難容。<span class="科">生</span></span>難逃明鏡。怎免王章。<span class="科">末</span></p>
        
        <p class="曲"><span class="牌">四煞</span>這丈夫軟似羊。這婦人狠似狼。<span class="夾白">我見了</span>他肚裡先𤺬<a epub:type="noteref" href="#char01"><spu>註</spu></a>脹。<span class="夾白">這是</span>乾坤有變天番地。夫婦無情陰亢陽。<span class="夾白">更可恨將一個</span>蘇學士無端謗。須加刑憲。庶正綱常。</p><aside epub:type="footnote" id="char01"><p>「⿸疒彭」</p></aside>
        
        <p class="白"><span class="科">淨內大叫云</span>正甚麼綱常。待我來。<span class="科">末跌下公座云</span>怎好怎好。夫人聽見了。<span class="科">淨扮夫人跑出扯起旦云</span>你起去。待我打這不明白的東西。<span class="科">一手扯末一手打落紗帽云</span>你跪着。<span class="科">末</span>奶奶。手下人看着。乞存體面。<span class="科">皂</span>夫人發怒。我們且須迴避了。<span class="科">下淨扯末罵介</span></p>
        
        <p class="曲"><span class="牌">三煞</span><span class="夾白">你是</span>驢糞毬為甚官。<span class="夾白">你是</span>麵糊盆坐甚堂。黑白不辨<span class="夾白">怎把</span>人發放。<span class="夾白"><span class="科">指生</span>似這般</span>欺心<span class="夾白">的</span>男子<span class="夾白">該流</span>三千里。<span class="夾白"><span class="科">旦</span>夫人說得是。<span class="科">淨指旦</span>怎把</span>賢德<span class="夾白">的</span>妻兒罵一場。<span class="夾白"><span class="科">旦</span>夫人說得是。<span class="科">末</span>奶奶。憑你斷了就罷。休只管絮絮叨叨的。<span class="科">淨</span>我若不說呵。你</span>一時得志威風長。<span class="夾白">你只好在堂上諕人。卻不思我狠一狠。你</span>頭如搗蒜。<span class="夾白">我矁一矁。你</span>身似篩糠。</p>
        
        <p class="白"><span class="科">末</span>奶奶。你說得勾了。我跑進後堂去罷。<span class="科">扒起跑介淨</span>你越跑。我越打。<span class="科">淨打末末扯淨云</span>甚來由只管打我。我打不過你。和你告土地去。<span class="科">淨</span>告土地去。<span class="科">旦扯生云</span>我們也同夫人見土地去。<span class="科">同往土地祠跪介末</span>稟上土地靈神。陳慥被妒妻誣告。下官從公問理。反遭吾妻毒打。情實無辜。<span class="科">淨</span>土地。吾夫與陳慥黨同枉法。是以妾身不平。乞示明斷。<span class="科">外扮土地上</span>我也聽得良久了。你們起來聽我道。</p>
        
        <p class="曲"><span class="牌">二煞</span>做官的理自直。<span class="夾白"><span class="科">淨</span>他有甚理。<span class="科">外</span></span>做妻的心太剛。<span class="夾白"><span class="科">淨</span>我不剛。<span class="科">外</span>你</span>如何大鬧公堂上。<span class="夾白"><span class="科">淨</span>便大鬧何害。<span class="科">外</span></span>柳姬悍妒真堪罪。陳慥風流不異常。<span class="夾白"><span class="科">末生</span>尊神斷得是。<span class="科">外</span></span>你做夫人出醜妝牌牓。<span class="夾白">從此要</span>小心聽令。拱手伏降。</p>
        
        <p class="白"><span class="科">丑扮土地娘娘跑上揪外打末生慌跑介外跪云</span>娘娘。我不曾說甚麼。<span class="科">丑指外罵</span></p>
        
        <p class="曲"><span class="牌">一煞</span>做神明全要公。在神祠好受香。如何斷事情偏向。<span class="夾白">全不管</span>婦人水性須當讓。<span class="夾白">逞着你</span>男子雄心越放佯。<span class="夾白">俺這裡</span>拳頭巴掌聲聲響。<span class="夾白"><span class="科">外</span>娘娘饒了老夫罷。<span class="科">丑</span>直打得你</span>下尋地獄。上走天堂。</p>
        
        <p class="白"><span class="科">丑打外介外揪淨云</span>因你卻打我。我只打你。<span class="科">外打淨介淨揪末云</span>因你卻打我。我只打你。<span class="科">淨打末介末揪旦云</span>因你卻打我。我只打你。<span class="科">末打旦介旦揪生云</span>因你卻打我。我只打你。<span class="科">旦打生介混打一團丑氣倒在地淨旦</span>休氣壞了娘娘。我們扶進去。<span class="科">淨旦扶丑下外氣倒在地末生扶起介外</span></p>
        
        <p class="曲"><span class="牌">煞尾</span><span class="夾白">休道</span>你做人受折磨。我為神也損傷。這場禍害從天降。<span class="夾白"><span class="科">末生</span>他是</span>天生蜂蠆原非善。<span class="夾白">我們</span>命遇鴞神定不祥。<span class="夾白">從今後</span>逆來順受消災障。饒你是當坊土地。惹了他活見閻王。<span class="科">並下</span></p>
        
        <h2 id=ch14 class="chapter"><span class="齣題">第十四齣　贈妾</span></h2>
        
        <p class="曲"><span class="牌">賀聖朝</span><span class="科">生上</span>龍丘冤抑難伸。坡仙義氣堪陳。何年弧矢得懸門。是寒谷生春。</p>
        
        <p class="白">小生向蒙蘇學士雅情。勸我娶妾。以圖後胤。我娘子豈但不從。把他推出門去。教我日久無顏見他。今早進得書房。見一詩帖子在地。看時卻是東坡墨跡。上寫着子夜星初落。瞻雲意若何。早衙猶未啟。候吏已先過。我細詳詩中。頗無意味。卻是暗藏子瞻早候四字。他分明怕我妻兒見怪。不令人來明邀。暗暗以此約我。我托故出門。早已來到。蘇大人在寓麼。<span class="科">小生上</span></p>
        
        <p class="曲"><span class="牌">寶鼎現</span>安排茗椀爐煙。擬聽高人玄論。</p>
        
        <p class="白"><span class="科">見科生</span>十年磨一劍。霜刃未曾試。<span class="科">小生</span>將來把似君。誰有不平事。陳兄。賢哉令正。賢哉令正。我至今夢裡尚毛骨竦然。怪不得兄膝蓋兒上盡無皮也。<span class="科">生</span>東坡。小弟不幸遭此。休得見笑。小弟一來謝罪。二來見早候之詩。特來請教。<span class="科">小生</span>此帖令正可知麼。<span class="科">生</span>不知。<span class="科">小生</span>若知。又是我的招由也。向聞令正之言。斷不容妾。奈君乏嗣何。下官有一侍兒。堪奉巾櫛。聊以相贈。<span class="科">生</span>大人割肌膚之愛。使小弟遂熊熊之占。恩至渥矣。心則何安。又恐賤荊知之。禍且不測。<span class="科">小生笑云</span>倘你二人敵他藜杖不過。我當借孫悟空金箍棒夾攻何如。適間已曉諭侍兒。敬治一杯。與兄作賀。梅香扶姐姐出來。<span class="科">小旦新妝丑扮梅香扶上</span></p>
        
        <p class="曲"><span class="牌">前腔</span>鸞臺纔罷新妝。鵲駕又傳芳信。</p>
        
        <p class="白"><span class="科">小生</span>梅香。你可對天地祝讚幾句。<span class="科">丑</span>男室女家。大倫攸係。天長地久。樂意相關。郎君德器魁奇。具瞻喬岳。姐姐儀容窈窕。堪列小星。伏願孔釋送生即見麟兒入孕。更祈劉向去閣。<span class="科">小生</span>怎麼要劉向去閣。<span class="科">丑</span>老爺。劉向一日不去。他二人一日不安心。須劉向去閣。方免藜杖成精。<span class="科">小生</span>休得取笑。將酒過來。我遞他二人一杯。<span class="科">遞酒介</span></p>
        
        <p class="曲"><span class="牌">玉胞肚</span>杯斟合巹。管情諧百年好姻。戲清波堪羨鴛鴦。應明時定產麒麟。調琴弄瑟有餘春。教他倚杖斜陽枉斷魂。<span class="科">生</span></p>
        
        <p class="曲"><span class="牌">前腔</span>持杯自忖。太山般叨君厚恩。也不須十斛明珠。卻相遺絕代佳人。<span class="夾白">只怕</span>風聲泄漏致生嗔。隔斷巫山杳莫親。<span class="科">小旦</span></p>
        
        <p class="曲"><span class="牌">前腔</span>苦縈方寸。對新人難拋舊人。捧瑤觴強做歡容。整花鈿暗掩啼痕。肯將閫教背家尊。<span class="夾白">他便有</span>八面威風也自馴。</p>
        
        <p class="白"><span class="科">小生</span>陳兄。你家中既難相容。我官舍亦所不便。計將安出。<span class="科">生</span>寒舍隔數家。有一別業。今將新婦安置於此。既可瞞過賤荊。亦且往來甚便。<span class="科">小生</span>如此卻好。梅香。你可送他夫婦到門即回。<span class="科">丑</span>理會得。</p>
        
        <p class="落詩">喜得雙仙駕綵虹。<br />臨岐含淚別恩東。<br />今宵試把銀缸照。<br />猶恐相逢是夢中。</p>
        
        <h2 id=ch15 class="chapter"><span class="齣題">第十五齣　赤壁</span></h2>
        
        <p class="曲"><span class="牌">風入松</span><span class="科">小生老旦末扮院子隨上小生</span>功名富貴等鴻毛。愛莊叟逍遙。江湖何似居廊廟。況又有煙霞同調。<span class="科">老旦</span>妾久把風塵念拋。陪仙史學揮毫。<span class="科">外佛印上</span></p>
        
        <p class="曲"><span class="牌">前腔</span>浮生碌碌鬢空凋。向火宅煎熬。眼前丘壑無真好。甘錯過時光多少。蘇學士才高興高。但遊衍便招邀。</p>
        
        <p class="白"><span class="科">相見介小生</span>呀。禪師來了。<span class="科">外</span>聞命即趨。不知有何見諭。<span class="科">小生</span>小弟赤壁之遊。尚未盡興。今當十月既望。欲再續此行。<span class="科">外</span>座中豈可少季常。<span class="科">小生</span>他令政不是好惹的。所以未去相約。<span class="科">老旦</span>就此同往。<span class="科">行介外</span>山川留勝跡。<span class="科">小生老旦</span>我輩復登臨。<span class="科">虛下生上</span></p>
        
        <p class="曲"><span class="牌">前腔</span>感伊割愛贈妖嬈。便銜環難報。情悰生怕妻知道。欲叩謝豈容輕造。今日箇推迎故交。便取路向臨皋。</p>
        
        <p class="白">昨蒙東坡贈以侍兒。半月來未敢踵謝。我怕洩漏機關。兼他防閒更密。但我欲出。則滴水於地。說定水不乾要回。我想東坡住居既遙。他若苦留。也難遽返。我對娘子假說窗友遠歸。特去敘舊。望你將水多潑一口兒在地下。那冤家卻燃起佛前香。用手指搯一印。以為還家之驗。天天。這不是柳氏足智多謀。也只是季常年災月厄。須跑快些。免得遲了。<span class="科">跑介小生外老旦末撞上外</span>恰好遇着季常。<span class="科">小生</span>呀。我欲人斯人至矣。兄欲何往。<span class="科">生</span>向辱高情。特來相謝。<span class="科">老旦</span>相公你卻跑怎麼。<span class="科">生</span>我恐蘇爺出門。不得面唔。因此急行。<span class="科">小生</span>恐不是此意。<span class="科">生扯小生附耳介小生大笑云</span>蘇子果然長於料人。<span class="科">挽生手云</span>憑你怕砌水隱形。香印過界。也要陪我們赤壁一遊。<span class="科">生</span>赤壁太遙。小弟實不敢去。<span class="科">小生</span>到彼處。放兄先來。<span class="科">眾行介末</span>稟爺。已到赤壁了。<span class="科">小生</span>喚隻船過來。<span class="科">丑扮船家唱歌上</span>赤壁崔嵬江水長。朝朝生事駕孤航。阿誰載酒來尋樂。贏得青蚨入醉鄉。<span class="科">末</span>撑船過來。<span class="科">丑</span>來了。來了。呀。且喜又遇蘇老爺。船家叩頭。<span class="科">小生</span>免禮。<span class="科">丑</span>老爺。向日之遊樂乎。<span class="科">小生</span>不樂又來何幹。<span class="科">丑指老旦云</span>老爺就不要幹。他也要幹。<span class="科">老旦</span>休得亂說。<span class="科">丑</span>老爺請上船。<span class="科">眾上船介小生</span>琴操奉酒。<span class="科">老旦斟酒介小生</span></p>
        
        <p class="曲"><span class="牌">惜奴嬌</span>獨坐臨皋。正連朝霜露。降來林表。幽棲處。喜二客從予寄傲。斗酒藏家。鱸魚歸網。<span class="夾白">怎不向</span>江頭遐眺。移棹。傍斷岸聽江聲。好把綠樽傾倒。<span class="科">外</span></p>
        
        <p class="曲"><span class="牌">前腔</span>逍遙。風引寒潮。削芙蓉千丈。臨流奇峭。清塵抱。說甚麼十洲三島。聽告。<span class="夾白">我欲</span>足履巉巖。<span class="夾白">愛他</span>松偃虯龍。石蹲虎豹。長嘯。聽谷應與山鳴。軒舉不殊飛鳥。<span class="科">生</span></p>
        
        <p class="曲"><span class="牌">蛤䗫序</span>風騷。須讓吾曹。歎周郎孟德。盡眠衰草。問何如今日玉山頹倒。歡笑。<span class="夾白">況</span>真僧西竺標。佳人舊是腰。共相招。不是學士高情。此際鬱陶誰告。<span class="科">老旦</span></p>
        
        <p class="曲"><span class="牌">錦衣香</span>海雁翔。穿雲叫。野鷗閒。親人遶。隱隱鳴榔。煙波垂釣。堪將彩筆染生綃。新妝水映。翠袖風飄。佐飛觥走斝。按紅牙新翻高調。雲遏歌聲嫋。馮夷驚覺。滄洲勝集。休輕回棹。</p>
        
        <p class="白"><span class="科">生</span>東坡。如此勝遊。小弟恨不留連達旦。適間所告。不敢不歸。列位從容。小弟先別。<span class="科">外</span>兄休敗興。須少待同行。<span class="科">小生</span>弟非不近人情者。放兄先去。吾等各用水香字。贈兄二句。勸酒一觥。琴操奉酒。<span class="科">生笑云</span>小弟願領願領。<span class="科">老旦斟酒介小生捧杯吟</span>戰兢思水約。匍匐赴香期。<span class="科">生笑飲介外捧杯吟</span>細彈防事水。短爇戒時香。<span class="科">生笑飲急欲行介老旦扯住捧杯云</span>難道奴家不敬一聯。<span class="科">生</span>阿姐。饒我罷。我飲不得了。<span class="科">老旦</span>如不飲。決不放去。<span class="科">生</span>你速道。你速道。<span class="科">老旦吟</span>命係逡巡水。時牽決定香。<span class="科">生笑云</span>這兩句更狠。<span class="科">生飲作嘔吐狀小生</span>若夫人嫌遲。但道被水香勸盞留住。<span class="科">眾笑介小生</span>船家送陳相公登岸。<span class="科">丑應生上岸拱手云</span>賓不顧矣。<span class="科">小生笑拱手云</span>人其舍諸。<span class="科">生下小生</span>院子。洗盞更酌。再遊向赤壁邊去。<span class="科">末應放舟奉酒介合</span></p>
        
        <p class="曲"><span class="牌">漿水令</span>放中流一葦眇小。挾飛仙遺世飄颻。山高月小映寒濤。時將半夜。四顧寥寥。見孤鶴橫江表。<span class="科">外</span>人生虛幻如漚泡。<span class="科">小生</span>寄天地。寄天地蜉蝣可弔。<span class="夾白"><span class="科">合</span>總不如</span>托醉鄉。托醉鄉磊磈堪澆。</p>
        
        <p class="白"><span class="科">老旦</span>禪師。奴家雖係蒲柳之姿。頗厭風塵之態。適間談及蜉蝣漚泡。令人惕然猛省。從今願發菩提。望禪師收為弟子。<span class="科">小生</span>不意嬉遊談笑之問。令你脫離苦海。禪師幸借慈航。力為接引。<span class="科">外</span>此貧僧本願。何俟叮嚀。<span class="科">老旦</span>如此。奴家就舟中拜了師父。<span class="科">拜介外合掌介外</span></p>
        
        <p class="曲"><span class="牌">尾聲</span>欲參秘密<span class="夾白">須把</span>塵根掃。<span class="科">老旦</span>言下機鋒莫憚勞。<span class="夾白"><span class="科">小生</span>禪師。我看這水不是赤壁之水。<span class="科">外</span>不是赤壁水是何水。<span class="科">小生</span>是</span>滾滾曹溪洗俗囂。</p>
        
        <p class="落詩">夜闌客醉大江頭。<br />狼籍杯盤未舍舟。<br />今日紅妝親受偈。<br />這回不是泛常遊。</p>
        
        <h2 id=ch16 class="chapter"><span class="齣題">第十六齣　頂燈</span></h2>
        
        <p class="曲"><span class="牌">金蕉葉</span><span class="科">旦持杖上</span>嗔伊怪伊。不知他因何留滯。非是我青藜慣持。怎當他無端生氣。</p>
        
        <p class="白">我丈夫杜門數旬。儘見他遵我的約束。今早他告假拜客。說道不久即歸。我與他滴水刻香為期。怎麼水已乾了。香又燃盡。眼見得日晡尚然不返。我在齋中等他。待他來我自有處。<span class="科">生慌跑上</span>遲了。遲了。怎麼好。<span class="科">跑介</span></p>
        
        <p class="曲"><span class="牌">水底魚兒</span>赤壁探奇。猥蒙蘇子攜歸。愁違限須將言語欺。</p>
        
        <p class="白"><span class="科">進見揖旦介</span>娘子。有偏有偏。我與那窗友久別。他一見怎肯放我。我顧不得他怪。竟逃席而回。<span class="科">旦</span>你看這地下水乾也不乾。<span class="科">生看地云</span>還有些潮意兒。<span class="科">旦</span>你看這佛前香盡了還未。<span class="科">生看香云</span>尚有些餘煙兒。<span class="科">旦大喝一聲將杖打生生跪云</span>奶奶請息怒。<span class="科">旦丟去杖云</span>你起來。你起來。我也不打你。將頭髮散了。你坐着。我與你綰起髻來。<span class="科">生喜坐介旦將生髮綰為匾髻安燈盞燃火于上生</span>這是何為。<span class="科">旦</span>你若滅了燈。打二十藜杖。<span class="科">生</span>苦苦。叫我怎生轉動。<span class="科">旦</span></p>
        
        <p class="曲"><span class="牌">小桃紅</span>狂生何處漫遊嬉。全不把盟言記也。<span class="夾白">你</span>躲離家門。使我望眼欲淒迷。林薄外日沈西。<span class="夾白">早已</span>香煙斷。水痕稀。鐘聲發。你卻落得歸來醉也。我且不打你頑皮。只罰你跏趺坐。當一個供佛琉璃。</p>
        
        <p class="白">呀。早已二更。你頂着燈。不許滅了。<span class="科">生</span>奶奶。放我睡一會兒。我明日再頂罷。<span class="科">旦</span>不許。不許。我且進去。再出來看你。<span class="科">旦虛下生愁臉頂燈端坐介</span></p>
        
        <p class="曲"><span class="牌">下山虎</span>頭須正直。體怕傾欹。這苦何曾慣。兢兢敢移。渾一似土木形骸。又被那睡魔暗欺。<span class="夾白">也罷。也罷。我只認做</span>佛頂為巢苦行持。<span class="夾白">奶奶。你</span>略把天威霽。<span class="夾白">我</span>寧甘杖藜。<span class="夾白">似這般刑罰。還不說</span>漢代蕭何狠作為。</p>
        
        <p class="白"><span class="科">旦內叫云</span>你知罪麼。<span class="科">生</span>我知罪了。<span class="科">旦</span>你再敢來遲麼。<span class="科">生</span>我再不敢來遲了。<span class="科">旦</span>既如此。放下燈盞。不許進房來。就在齋中睡罷。<span class="科">生連應諾介</span>受了半夜苦。我且睡一會兒。<span class="科">放燈睡介旦持飯上</span></p>
        
        <p class="曲"><span class="牌">蠻牌令</span>非婦道敢凌逼。恨夫婿不遵依。<span class="夾白">他頂了燈盞一夜。定然改過。</span>身從書舍隱。人訪蓽門稀。我情願饔飧自奉。怎教他跬步輕離。<span class="夾白"><span class="科">進見生睡</span>呀。</span>現于今花陰日移。<span class="夾白">尚兀自</span>伴莊生蝴蝶魂飛。</p>
        
        <p class="白"><span class="科">生驚起介</span>呀。睡熟了。不知已到巳牌。娘子。你為何將茶飯攜來此處。<span class="科">旦</span>你此後只在齋中看書。我有茶飯送來與你。你不可仍前出門。<span class="科">生</span>敢不遵命。<span class="科">旦虛下生</span></p>
        
        <p class="曲"><span class="牌">憶多嬌</span><span class="夾白">他</span>強作威。<span class="夾白">我</span>假意隨。<span class="夾白">欲向</span>嬌娃那壁<span class="夾白">將</span>笑臉偎。偷出書齋莫待遲。<span class="夾白">我喫了飯。戲耍一刻便來。娘子未必就尋我。</span>私赴鶯期。私赴鶯期。顧不得瞞心昧已。</p>
        
        <p class="白">我將門兒輕輕閉了。快去快去。<span class="科">生急走下旦上從門隙中窺低唱</span></p>
        
        <p class="曲"><span class="牌">前腔</span><span class="夾白">我向</span>門隙窺。<span class="夾白">看他</span>何所為。<span class="夾白">呀。</span>匣中虎兕今復馳。冷落書齋悄莫知。<span class="夾白"><span class="科">恨介</span>他</span>性格難移。性格難移。須索尋蹤覓跡。</p>
        
        <p class="白"><span class="科">大叫介</span>蒼頭。蒼頭。<span class="科">淨應上</span>小人有。大娘子何事分付。<span class="科">旦</span>相公連日幹的事體。你盡知道。卻不對我說。叫丫頭取藜杖來。<span class="科">淨慌云</span>大娘子。何勞取藜杖。我從實說便了。<span class="科">旦</span>你說。你說。<span class="科">淨</span>蘇老爺將侍兒贈與相公。連日暫入書房。卻背了大娘子往新娘處去。<span class="科">旦驚訝云</span>新婦住在何處。<span class="科">淨</span>在隔壁店房裡住。<span class="科">旦</span>昨日抵暮方歸。莫非也在那裡。<span class="科">淨</span>多是如此。<span class="科">旦大叫一聲氣倒介淨扶云</span>大娘子既知。如何着急。<span class="科">旦</span>若非我哄出你言語。怎知有此情。<span class="科">淨</span>呀。原來大娘子不知。相公。這是我害了你也。<span class="科">旦</span></p>
        
        <p class="曲"><span class="牌">江頭送別</span>男兒漢。男兒漢全沒恩義。蘇學士。蘇學士不知道理。贈與侍兒<span class="夾白">教他</span>將妻棄。<span class="夾白">這</span>老子<span class="夾白">是</span>釀禍渠魁。<span class="科">淨</span></p>
        
        <p class="曲"><span class="牌">前腔</span>娘行的。娘行的暫須寬慰。郎君的。郎君的自應改悔。蘇公軫念生蘭計。因此上贈與家姬。</p>
        
        <p class="白">大娘子。相公來家。休說小人洩漏此事。<span class="科">旦</span>我自有主張。你迴避罷。<span class="科">淨背云</span>我是非只為多開口。大娘子。大娘子。你煩惱皆因強出頭。<span class="科">下旦</span>天天。誰知有此事。我欲待尋去。打死那潑賤。爭奈人說夫為子嗣。妻不能容。把我平日賢慧名兒都壞了。待他來家。我亦不參破他。也只用計束縛為上。</p>
        
        <p class="曲"><span class="牌">尾聲</span>依然還把書齋閉。薄倖歸來竟不知。<span class="夾白">我</span>自有陳平計算奇。<span class="科">下</span></p>
        
        <h2 id=ch17 class="chapter"><span class="齣題">第十七齣　變羊</span></h2>
        
        <p class="曲"><span class="牌">胡搗練</span><span class="科">生跑上</span>心兒樂。腳兒奔。纔從巫岫會行雲。縱是機關參不透。也應假意獻殷勤。</p>
        
        <p class="白">拘管由他拘管。偷行我自偷行。但得天從人願。一朝賜與寧馨。方纔瞞着娘子。往新婦處取樂片時。料必不曾尋我。我須到他面前打一愰去。<span class="科">進介旦持杖上</span>莫信直中直。須防人不仁。那禽獸敢過來也。<span class="科">生見旦</span></p>
        
        <p class="曲"><span class="牌">鎖南枝</span>苔封砌雲掩關。<span class="夾白">娘子。</span>長日如年易困人。<span class="夾白"><span class="科">旦</span>你在那裡做甚麼。<span class="科">生</span></span>在靜室把香焚。<span class="夾白"><span class="科">旦</span>你敢不在齋中。<span class="科">生</span></span>怕擎燈敢逃遁。<span class="夾白"><span class="科">旦</span>你平日謊話太多。我不肯信。<span class="科">生</span></span>虛頭話沒半分。<span class="夾白">我縱要欺你。也不敢欺這杖兒。怎當得你</span>手中揮<span class="夾白">我</span>身上忍。<span class="科">旦怒科</span></p>
        
        <p class="曲"><span class="牌">前腔</span>聽他話令我嗔。<span class="夾白">你</span>蹤跡難防朝與昏。<span class="夾白">罷罷罷。我與你</span>夫婦欲全恩。<span class="科">撇開拄杖介</span>捶笞枉成恨。<span class="夾白"><span class="科">生抱旦云</span>奶奶正是恩愛夫妻。我與你耍一耍兒何如。<span class="科">旦</span>少待少待。<span class="科">旦向身邊取出長繩介</span>你可伸足來。<span class="科">生伸足旦繫繩介生驚云</span>這是怎麼。<span class="科">旦</span>我時刻不忍離你。將此繩繫於牀腳上。你在齋中。我扯此繩。你便即至。</span>休胡走莫浪奔。<span class="夾白">你要我</span>杖兒閒<span class="夾白">我先要你</span>腳兒穩。</p>
        
        <p class="白"><span class="科">推生出云</span>你可往齋中看書去。我且睡一會兒。<span class="科">旦牽繩虛下生出低唱</span></p>
        
        <p class="曲"><span class="牌">前腔</span>咱陰事<span class="夾白">莫不</span>他竊聞。足上拘攣<span class="夾白">教我</span>怎出門。<span class="夾白"><span class="科">旦內扯繩介生跑云</span>來了。來了。娘子有何使令。<span class="科">旦內云</span>偶然翻身落枕。快遞與我。<span class="科">生應入旦內云</span>去罷。<span class="科">生出</span>那壁廂</span>青眼望來頻。<span class="夾白">這壁廂</span>赤繩繫來緊。<span class="夾白"><span class="科">旦內扯繩介生跑云</span>來了。娘子又有何差委。<span class="科">旦內云</span>看杯茶來我喫。<span class="科">生應入旦內云</span>去罷。<span class="科">生應出唱</span>我怕</span>風聲敗<span class="夾白">只得把</span>約束遵。<span class="夾白"><span class="科">生跑介</span>來了。來了。<span class="科">旦內云</span>我卻不曾扯繩兒。<span class="科">生回顧介</span>呀。原來</span>是雞行把繩引。</p>
        
        <p class="白"><span class="科">生以手理繩介</span>天天。當初何不叫繩兒再生長了五丈。怎直恁剛剛到得大門前。苦哉。苦哉。我且立在這壁。看門外有甚人過。<span class="科">淨扮巫嫗背一布包上</span></p>
        
        <p class="曲"><span class="牌">前腔</span>妝厲鬼降假神。世上巫師我奪尊。<span class="夾白"><span class="科">生以手招介</span>巫師。巫師。你快來救我一命。<span class="科">淨</span>相公有何事。<span class="科">生低云</span>不瞞巫師。我娶一妾在隔壁。朝夕偷行。娘子探知。用長繩繫我足上。不時扯繩。怎能暫脫。倘有妙用。自當重酬。<span class="科">淨</span>相公且在齋中坐着。待我家去牽羊來。自有道理。<span class="科">淨虛下生進云</span>想此婆無有法術。假以牽羊脫身而去。<span class="科">淨牽羊上見生</span>相公。</span>我幸有羊存。君應救星進。<span class="夾白"><span class="科">淨解生繩繫羊足介生慌云</span>若如此。娘子見了怎好。<span class="科">淨</span>相公。不妨事。我對你說。<span class="科">附生耳云</span>這般這般。快走快走。<span class="科">生應急下淨</span>他</span>今將繩扯定喪魂。<span class="夾白">自然</span>發菩提戒兇狠。</p>
        
        <p class="白">我且躲出門去。待他尋我。再作理會。<span class="科">旦牽繩上</span>這半日我不曾扯繩兒。陳郎敢熟睡也。<span class="科">扯介內作羊叫旦</span>如何耳內恍聞羊聲。<span class="科">又扯介羊上旦慌視云</span>呀。怎麼不見丈夫。只見一羊。諕殺我也。諕殺我也。且去門前。叫蒼頭來看。<span class="科">出介</span></p>
        
        <p class="曲"><span class="牌">前腔</span>渾身顫雙目昏。這事蹺蹊有鬼神。<span class="夾白"><span class="科">淨上慢行介旦大叫</span>巫師。巫師。<span class="科">淨</span>來了。<span class="科">旦</span></span>你步履莫逡巡。<span class="夾白">我有</span>事情待詢問。<span class="夾白"><span class="科">淨</span>大娘子。有何分付。<span class="科">旦</span>你快進來看。<span class="科">旦進指羊云</span>我怕丈夫胡行。日用長繩繫其足。欲見便扯繩兒。方纔扯繩。只見繫的是羊。不知丈夫何處去向。<span class="科">淨用手抹羊細看大駭云</span>這是陳門祖先。怪你積惡。故罰郎君變羊。<span class="科">旦抱羊哭介</span>我的丈夫呵。怎得你</span>還人道脫獸群。<span class="夾白"><span class="科">淨</span>大娘子。這事不難。只要你齋心懺悔。<span class="科">旦</span>但得你</span>顯神通<span class="夾白">我情願</span>發誠悃。</p>
        
        <p class="白"><span class="科">淨</span>大娘子。你須齋戒三日。舉家避於室中。我替你哀求鬼神。令放郎君。還復本體。<span class="科">旦</span>敢不遵命。倘丈夫一來。即望呼喚。</p>
        
        <p class="落詩"><span class="科">淨</span>祖先言語記來真。<br />莫道無神卻有神。<br /><span class="科">旦</span>我發虔心求懺悔。<br />丈夫及早復人身。</p>
        
        <h2 id=ch18 class="chapter"><span class="齣題">第十八齣　偷樂</span></h2>
        
        <p class="曲"><span class="牌">紫蘇丸</span><span class="科">小旦上</span>小庭日午湘簾捲。倚綠窗閒拈針線。熱心一片自空憐。雙眼含清淺。</p>
        
        <p class="白">窈窕守容華。但歌有情曲。轉盼非無以。斜眉幸相矚。不減許飛瓊。多勝劉碧玉。何因送款款。半飲杯中醁。俺老爺將奴家贈與陳相公。一者愛其才情。二者慮其乏嗣。只是柳氏大娘。要他杜門謝客。十分防閑。奴家潛住在他隔壁。相公雖日日偷走過來。猶恐知覺。為禍不小。可惜一個風流人豪。每每為此鬱悶。奴家今且奈何。況奴家呵。</p>
        
        <p class="曲"><span class="牌">桂枝香</span>生來腼腆。羞為機變。常自愁屬耳垣牆。怎敢做留春鶯燕。<span class="夾白">他是</span>風流雋才。風流雋才。<span class="夾白">恨不與我</span>連枝廝纏。雙飛廝戀。兩情牽。<span class="夾白">我</span>甘分難當夕。<span class="夾白">那大娘呵。他</span>如讎不共天。<span class="科">生跑上喜抱小旦唱介</span></p>
        
        <p class="曲"><span class="牌">前腔</span>纔乘方便。來舒心願。<span class="夾白"><span class="科">小旦</span>為甚麼這般歡喜。<span class="科">生</span>我今日呵。</span>不從人道偷生。<span class="夾白">又</span>向羊群新變。<span class="夾白"><span class="科">小旦驚訝介</span>相公變羊。是怎麼說。<span class="科">生</span></span>恨無端妒妻。無端妒妻。<span class="夾白">你我的事情。</span>難逃窺瞷。<span class="夾白"><span class="科">小旦</span>既然如此。怎生是好。<span class="科">生</span>他</span>不容分辨。<span class="夾白">他將我</span>足繩纏。<span class="夾白"><span class="科">小旦</span>繫着足為何。<span class="科">生</span>教我</span>出戶難為計。<span class="夾白">休猜做</span>牽絲夙有緣。</p>
        
        <p class="白"><span class="科">小旦</span>你足既繫着。怎又到得這裡。<span class="科">生</span>幸遇巫師。潛將羊兒繫了足。說祖宗怪他嫉妒。令我變羊。須閉在室中。齋戒三日。可以復還本體。今娘子正在齋戒之時。我落得過來與你歡暢。<span class="科">小旦</span>原來如此。</p>
        
        <p class="曲"><span class="牌">醉羅歌</span>可畏可畏情蹤見。可笑可笑女巫言。悄地將羊做成圈。遂卻你心頭願。<span class="夾白"><span class="科">生</span>趁着這一樹花兒開得好。我沽樽酒來與你同飲。<span class="科">小旦</span></span>一時狎眤。花邊酒邊。<span class="夾白"><span class="科">生</span>我巴不得點上燈兒。就和你同衾共枕。<span class="科">小旦</span></span>百年盟誓。燈前枕前。<span class="夾白"><span class="科">生</span>我想今宵之樂。非人世所有。<span class="科">小旦</span>似</span>天台得睹劉郎面。<span class="夾白">相公。你縱博得</span>今宵樂。<span class="夾白">只怕</span>明日冤。禍延林木為亡猿。<span class="科">生抱小旦介</span></p>
        
        <p class="曲"><span class="牌">前腔</span><span class="夾白">我愛你</span>綽約綽約如飛燕。<span class="夾白">我愛你</span>皎潔皎潔似嬋娟。<span class="夾白">我愛你</span>額妒芙蓉貼珠鈿。<span class="夾白">我愛你</span>玉臂籠金釧。<span class="夾白">我愛你</span>胭脂未抹。朝霞讓鮮。<span class="夾白">我愛你</span>腰肢微動。秋鴻讓翩。<span class="夾白">我愛你</span>薄羅稱體裙拖練。<span class="夾白">我愛你</span>眉如柳。<span class="夾白">我愛你</span>足似蓮。<span class="夾白">我愛你</span>擎杯如玉露春纖。</p>
        
        <p class="曲"><span class="牌">掉角兒</span><span class="科">小旦</span>念妾非希恩取憐。望郎君夢蘭如願。<span class="夾白"><span class="科">生</span>卿言至此。令人感佩入骨。<span class="科">小旦</span></span>遠紹伊百代箕裘。近和你齊眉賢媛。<span class="夾白"><span class="科">生</span>那不賢慧的東西。提他做甚。<span class="科">小旦</span>休這般說。</span>你不記臨着池。頂着燈。燃着香。滴着水。心驚膽顫。<span class="夾白"><span class="科">生</span>正在歡樂時。休說這掃興的話。<span class="科">小旦</span></span>君能玉立。妾叨瓦全。須信道祥生和氣。骨肉團圓。<span class="科">生</span></p>
        
        <p class="曲"><span class="牌">前腔</span>聽芳卿慨慷數言。似當年脫簪規諫。<span class="夾白">我忍不過</span>羅剎婆操戈弄權。<span class="夾白">因此向</span>溫柔鄉尋方覓便。<span class="夾白">你</span>快着將樽兒開。燈兒點。褥兒鋪。衾兒展。通宵繾綣。千金一刻。嫣然可憐。便此情來朝敗露。<span class="夾白">我</span>膝軟如綿。<span class="科">小旦</span></p>
        
        <p class="曲"><span class="牌">尾聲</span>郎君何事<span class="夾白">把</span>饞涎嚥。<span class="科">生</span>娶不如偷自古言。<span class="夾白"><span class="科">合</span>但願</span>無禍無憂共百年。<span class="科">同抱下</span></p>
        
        <h2 id=ch19 class="chapter"><span class="齣題">第十九齣　復形</span></h2>
        
        <p class="曲"><span class="牌">粉蝶兒</span><span class="科">淨上</span>弄假成真。只要夫妻和順。</p>
        
        <p class="白">我受陳相公之托。欲挽回他大娘子妒心。故意變羊。待他齋戒三日。令丈夫復還本體。此時料必回心轉意。只是這兩日好了陳相公也。我須尋覓他去。<span class="科">虛下生上</span></p>
        
        <p class="曲"><span class="牌">前腔</span>暮雨朝雲。多感巫師憐憫。</p>
        
        <p class="白">幸我漁人獲利。笑他齋戒空持。倏忽已經三日。問巫師消息何如。呀。老嫗遠遠來了。<span class="科">淨</span>相公快去快去。休被大娘子識破機關。<span class="科">生應與淨快行介生</span>既已入門。你怎生處置。<span class="科">淨</span>待我來。<span class="科">解羊繩繫生足大念云</span>鬼神洋洋。昭格四方。赦過宥罪。頃刻亡羊。呀。忽然又變成郎君了。大娘子快些出來。<span class="科">旦哭上</span></p>
        
        <p class="曲"><span class="牌">麻婆子</span>祖宗祖宗心何狠。遽使兒夫入獸群。巫師巫師言須准。速令羊兒變化人。思量起。暗消魂。未知法力可通神。<span class="夾白"><span class="科">見生驚訝抱哭介</span>天天。</span>家常爭論何足恨。<span class="夾白">怎不想</span>一夜夫妻百夜恩。</p>
        
        <p class="白">相公這兩日在那裡。兀的不想殺我也。<span class="科">生</span>娘子。</p>
        
        <p class="曲"><span class="牌">榴花泣</span>遭伊繫足。陰被祖先嗔。甘連累失人身。為羊多日受艱辛。<span class="夾白"><span class="科">旦</span>這羊兒你何曾做得慣。<span class="科">哭介生</span></span>記當時日出成群。<span class="夾白"><span class="科">旦</span>成群往何處去。<span class="科">生</span></span>覓餐草根。到如今腹痛還難忍。<span class="夾白"><span class="科">旦哭介</span>好苦。好苦。<span class="科">生</span></span>擬終身戴角披毛。幸一朝反畜為人。<span class="科">旦抱生哭介</span></p>
        
        <p class="曲"><span class="牌">前腔</span>聞伊訴說。不覺自酸辛。<span class="夾白">怎麼</span>閨閫事動冥神。是非從此再休論。願一家和氣生春。<span class="夾白"><span class="科">生</span>娘子。你今後可用拄杖麼。<span class="科">旦</span>不用了。<span class="科">生</span>可容我娶妾麼。<span class="科">旦想介</span>這箇再計較。<span class="科">生</span>跌倒做羊叫旦慌抱云容你。容你。<span class="科">淨</span>大娘子。方纔祖宗教你將蘇學士所贈新婦。接來同居。倘或不容。這遭做羊。永不得人身了。<span class="科">旦哭唱</span>我</span>欲言又吞。怕先靈只得權承認。<span class="夾白">陳郎。你</span>做良人家室能宜。<span class="夾白">我</span>做妻孥鬧炒無因。</p>
        
        <p class="白"><span class="科">生</span>娘子。領命領命。<span class="科">淨</span>大娘子既然承認。相公可接新婦過來。<span class="科">生下同小旦上小旦</span></p>
        
        <p class="曲"><span class="牌">山花子</span>妝成圈套雖堪哂。還須強做眉顰。<span class="夾白"><span class="科">生</span>新婦過來。拜了大娘。<span class="科">旦怒視云</span>這是誰。<span class="科">生做羊叫旦</span>冤家。你怎麼這般變得快。<span class="科">生</span>娘子。你不變。我也不變。<span class="科">小旦</span>大娘請坐。待奴家拜見。<span class="科">拜介</span></span>數年來婦儀熟聞。甘心事奉家尊。<span class="科">合</span>論齊家尊卑務分金過北斗何足論。猜嫌不作情自親。感動天心。百福駢臻。<span class="科">生</span></p>
        
        <p class="曲"><span class="牌">前腔</span>娘行大德能容隱。從今改舊從新。這丫鬟生來頗馴。<span class="夾白"><span class="科">旦</span>你如何便見得他馴。<span class="科">生</span></span>試看箕箒殷勤。<span class="科">合前旦拜淨介</span></p>
        
        <p class="曲"><span class="牌">前腔</span>多蒙巫嫗消災軫。方知禍福無門。<span class="夾白"><span class="科">對小旦</span>倘</span>夢熊羆吾當問辰。<span class="科">對生</span>君休偏向新人。<span class="科">合前淨對旦</span></p>
        
        <p class="白">大娘。</p>
        
        <p class="曲"><span class="牌">前腔</span><span class="夾白">你</span>倘依宗祖無憎忿。<span class="夾白">管</span>君家麟趾振振。<span class="夾白"><span class="科">對生</span>相公。你須</span>念關睢<span class="夾白">是</span>開周本根。<span class="夾白"><span class="科">對小旦</span>新娘子。</span>休忘嫡庶彝倫。<span class="科">合前</span></p>
        
        <p class="落詩"><span class="科">旦</span>夫妻嫡庶永相和。<br /><span class="科">生小旦</span>免得終朝受折磨。<br /><span class="科">淨</span>萬兩黃金未為貴。<br /><span class="科">合</span>一家安樂値錢多。</p>
        
        <h2 id=ch20 class="chapter"><span class="齣題">第二十齣　爭寵</span></h2>
        
        <p class="白"><span class="科">淨扮牛頭丑扮馬面雜扮二鬼卒執鐵鎖鐵叉上</span>業因似影隨形。果報如聲答響。閻羅本性大慈。眾生自投羅網。我等奉閻羅天子之命。因陳慥妒妻柳氏。罪業太多。攝魂問理。不敢有違。須索前去。<span class="科">下旦持拄杖上</span></p>
        
        <p class="曲"><span class="牌">憶秦娥</span>全不量。癡心要遂熊羆望。熊羆望。伊貪歡愛。吾添悽愴。<span class="科">生上</span>殘生幾被青藜喪。多蒙巫嫗消災障。<span class="科">小旦上</span>消災障。不知何事。怒氣重生臉上。</p>
        
        <p class="白"><span class="科">旦</span>悔聽巫師棄杖藜。<span class="科">生</span>變羊那得做夫妻。<span class="科">小旦</span>世間神鬼須當信。<span class="科">旦</span>信鬼人皆笑我癡。<span class="科">生</span>娘子。我與新婦恁般伏事你。料無得罪處。你今持着拄杖兒。待要打誰。<span class="科">旦怒叫云</span>我要打你這欺心的禽獸。<span class="科">生慌云</span>我做丈夫的有甚欺心。你說。你說。<span class="科">旦</span>我前日看祖宗面上。容這潑賤同居。你卻憐新棄舊。將恩變讎。是何道理。<span class="科">生</span>怎見得。<span class="科">旦</span>你與他轉眼擠眉。盡是狎昵之態。<span class="科">生</span>我若看他。眼睛落地。<span class="科">旦</span>調唇弄舌。莫非罵詈之言。<span class="科">生</span>我若罵你。口生疔瘡。<span class="科">旦</span>但想起事事傷心。若說來樁樁切齒。<span class="科">生</span>奶奶。我那一夜不陪着你眠。<span class="科">旦</span>縱通宵同衾共枕。心則生疎。<span class="科">生</span>我也不曾少了你夫妻之禮。<span class="科">旦</span>只一合。棄甲曳兵。興偏嬾散。<span class="科">生</span>奶奶。我並不曾親近着他。你休冤我。<span class="科">旦</span>你靜悄悄瞞過了我。這恰便似金蟬脫殼。喜孜孜偷將他去。真好像白鷺窺魚。<span class="科">旦以杖打生介</span>你這樣不公道的丈夫。我恨不得一杖打死了你。<span class="科">指生唱介</span></p>
        
        <p class="曲"><span class="牌">金落索</span>男兒太不良。<span class="科">指小旦</span>潑賤真無狀。<span class="夾白"><span class="科">小旦</span>大娘。干我甚事。<span class="科">旦</span>我兩口兒本是和和睦睦的。自</span>搬你來家。災禍從天降。<span class="夾白"><span class="科">生</span>你不生事。更有何災。<span class="科">旦打生介</span>我但說他。你就護在裡面。</span>無論是與非。定扛幫。誰與區區做主張。<span class="夾白"><span class="科">生</span>奶奶。我接他來家。一者為伏侍你。二者圖生子嗣。<span class="科">旦</span>免勞伏侍。免勞伏侍。我只怕</span>神天未把麟兒送。<span class="夾白">先已</span>氣殺閨中窈窕娘。<span class="夾白"><span class="科">生</span>奶奶。你把懷抱放寬些兒。<span class="科">旦</span>你教我把</span>情懷放。除休潑賤纔免這參商。<span class="科">合</span>一家兒悽悽惶惶。短短長長。<span class="夾白">恨不遇</span>善斷事<span class="夾白">的</span>包丞相。</p>
        
        <p class="白"><span class="科">小旦跪介</span>大娘。</p>
        
        <p class="曲"><span class="牌">前腔</span><span class="夾白">我</span>虛心受你降。<span class="夾白"><span class="科">旦怒叫</span>你跪着我。是要折死我麼。<span class="科">小旦起介</span>你</span>沒影<span class="夾白">兒</span>將奴誑。雞蛋<span class="夾白">裡</span>尋針。全少容人量。<span class="夾白"><span class="科">旦</span>賊潑賤。誰與你磨牙。我只打這禽獸。<span class="科">打生生躲介小旦跪扯拄杖唱</span></span>娘行且恕饒。發慈祥。<span class="夾白"><span class="科">生</span>小奶奶勸勸。<span class="科">小旦</span></span>須念夫君是婦綱。若還有責奴甘受。<span class="夾白"><span class="科">旦打小旦介</span>我便打你。你敢奈何我麼。<span class="科">生扯拄杖介小旦向生唱</span></span>切莫攔伊<span class="夾白">把</span>情越傷。<span class="夾白"><span class="科">旦大叫</span>左鄰右舍。陳季常氣殺了妻也。氣殺了妻也。<span class="科">小旦</span>大娘。你休把</span>聲音放。<span class="夾白">怕</span>一街兩巷處處醜名揚。<span class="科">旦</span>我做了泥鰍。那怕污眼。管甚麼好名歹名。只是要打。<span class="科">合前生</span></p>
        
        <p class="白">奶奶。</p>
        
        <p class="曲"><span class="牌">前腔</span><span class="夾白">你莫不</span>甘心配我羊。故意揮伊杖。<span class="夾白"><span class="科">旦</span>做羊是你受苦。與我何干。我怎不杖你。<span class="科">生</span>奶奶。我是你</span>結髮夫妻。<span class="夾白">忍使我</span>一旦人身喪。<span class="夾白">罷罷。我變了羊。斷不饒你。泣訴與祖宗。立追你的命去。<span class="科">旦</span>要死就死。我怕甚麼。<span class="科">小旦對生云</span>既不畏死。不可以死激他。<span class="科">生</span></span>從來陰性怯。怕閻王。<span class="夾白">他</span>性格如同百鍊鋼。<span class="夾白"><span class="科">小旦</span>相公讓大娘幾句罷。<span class="科">旦</span>賊潑賤。我也不要你在面前討好。<span class="科">生背對小旦低唱介</span></span>他行喜怒難拿定。你我休輕自惹殃。<span class="夾白"><span class="科">旦大叫</span>你兩個這般咒我。教我如何不氣。<span class="科">打生介生跪唱</span>你把</span>青藜放。願從今尊你做老婆娘。<span class="科">合前旦</span></p>
        
        <p class="白">呀。我身子十分不快。莫非要死也。<span class="科">丟杖跌倒僵臥介生慌扶云</span>娘子甦醒甦醒。<span class="科">旦漸呻吟介生抱旦放聲大哭云</span>娘子。誰知你一病至此。可不痛殺我也。<span class="科">旦睜眼看生云</span>你哭為何無淚。<span class="科">生</span>以帕拭乾。<span class="科">旦</span>此後果實心是哭。須要見淚。<span class="科">生</span>娘子。你疾勢若何。<span class="科">旦</span></p>
        
        <p class="曲"><span class="牌">山坡羊</span>昏沈沈眼花頭痮。虛飄飄魂飛魄喪。氣淹淹軟弱身軀。急煎煎難按納的情和況。<span class="夾白"><span class="科">旦掙坐介生</span>娘子。你把閒事都丟開。保重身體。<span class="科">旦</span></span>勢必亡。冤家是你行。<span class="夾白">你兩個都去。休在我面前。我見了越添氣惱。<span class="科">小旦</span>我們只得依他。且閃在這邊。<span class="科">旦扶杖欲起跌倒介生</span>蘇姬。你扶着大娘。我去取湯來。<span class="科">生背云</span>這般疾勢。我須要哭幾聲。又怕眼中無淚。他不見信。<span class="科">想介</span>也罷。我將濕紙置於頭巾中。少時叩顙而哭。他見了水淋。定信是淚。<span class="科">下取湯上</span>蘇姬。大娘若何。<span class="科">小旦</span>大娘已醒來了。<span class="科">生置湯碗於地抱旦撞頭大哭云</span>娘子省愁煩。休得拋撇了我。<span class="科">旦睜眼看生頭云</span>淚出於眼。何故從額上流。<span class="科">生</span>豈不聞自古云。水出高原。<span class="科">小旦</span>我與大娘拿拄杖。你扶他進房中歇息去。<span class="科">旦</span>潑賤。你</span>休輕失卻。失卻青藜杖。<span class="夾白"><span class="科">生</span>娘子。你這般病得狼狽。還不把心兒散些。<span class="科">旦</span>我</span>虎瘦心雄恨未償。<span class="夾白"><span class="科">生</span>娘子。我請一良醫來看你何如。<span class="科">旦大叫云</span>你要藥死我麼。休道</span>奇方。決不嘗伊索命湯。<span class="夾白"><span class="科">小旦</span>還請前日巫師來與你禳解何如。<span class="科">旦怒云</span>我聽那人之言。致有今日。休道</span>祈禳。拚着身兒死變羊。<span class="科">生扶旦介</span></p>
        
        <p class="曲"><span class="牌">尾聲</span>百年恩愛成磨障。<span class="夾白">我從此</span>俯首低眉願受降。<span class="夾白"><span class="科">小旦持拄杖</span>大娘。大娘。你須知</span>降火平肝<span class="夾白">是</span>第一方。<span class="科">下</span></p>
        
        <h2 id=ch21 class="chapter"><span class="齣題">第二十一齣　訴冤</span></h2>
        
        <p class="曲"><span class="牌">三臺令</span><span class="科">小生上</span>欲把世道隄防。可許陰驕抗陽。吾友憚妻房。消磨了一片剛腸。</p>
        
        <p class="白">黃州柳氏陳家婦。鷙悍狐綏恣嫉妒。勞勞長舌牝雞晨。廢弛三綱全不顧。一身無子可奈何。徐卿有慶偏房多。不思無後絕夫嗣。閨中旦夕操干戈。下官自激怒柳氏。久未造季常齋中。近聞他信巫嫗之言。回心轉意。搬進侍兒。料也不怪下官了。今日無事。去探望季常。早已來到。季常在家麼。<span class="科">生上</span>賓至下塵榻。憂來命綠樽。我看外面是誰來相訪。<span class="科">出見介</span>呀。原來是東坡。東坡請進。<span class="科">進揖介小生</span>昨秦太虛寄一詩贈兄。小弟親攜奉覽。<span class="科">遞詩箋與生生看念介</span></p>
        
        <p class="詩">侍童雙擢玉。鬢髮光可照。<br />駿馬錦障泥。相隨窮海嶠。<br />暮年更折節。學佛得心要。<br />鬻馬放阿樊。幅巾對沈燎。</p>
        
        <p class="白">黃州柳氏陳家婦不獨感太虛遠思。亦且詩皆實錄。昨王靜菴亦寄臨江仙一詞。誦與兄聽。<span class="科">小生</span>願聞。<span class="科">生念介</span></p>
        
        <p class="誦">細馬遠馱雙侍女。青巾玉帶紅靴。溪山好處便為家。誰知巴峽路。卻見洛城花。　　面旋落英飛玉蕊。人間春日初斜。十年不見紫雲車。龍丘新洞府。鉛鼎養丹砂。</p>
        
        <p class="白"><span class="科">小生</span>二兄之作。可稱並美。小弟久未奉訪。齋中更修飾得精潔了。<span class="科">生</span>正欲求東坡題一齋名。<span class="科">小生</span>何不名曰四畏。<span class="科">生</span>只聞君子有三畏。那一畏安在。<span class="科">小生</span>兼畏老婆。<span class="科">生</span>休得取笑。東坡尚不知。賤荊每日閒爭。以致病危伏枕。今且奈何。<span class="科">小生</span>原來尊嫂舊病又發了。<span class="科">生</span>東坡。我一言難盡。</p>
        
        <p class="曲"><span class="牌">集賢賓</span><span class="夾白">我</span>生來意氣原倜儻。遭逢一世魔王。<span class="夾白"><span class="科">小生</span>你不惹他。他怎怪你。<span class="科">生</span>他在</span>飯後茶前尋鬧嚷。看不上強梁模樣。<span class="夾白"><span class="科">小生</span>他是婦人。怎敵得過你男子。<span class="科">生</span>卻不道</span>雄衰雌旺。平地上無風生浪。空悵怏。受不盡無端冤枉。<span class="科">小生</span></p>
        
        <p class="曲"><span class="牌">前腔</span><span class="夾白">我</span>登堂幾度閒奉訪。聞伊惡語難當。<span class="夾白">你為甚的</span>妝啞推聾無話講。<span class="夾白"><span class="科">生</span>我非不會對他爭。奈他手中拄杖兒狠。<span class="科">小生</span></span>誰教你親招藜杖。<span class="夾白">到如今</span>恩稀怨廣。只落得意勞心攘。空悵怏。<span class="夾白">你可不</span>抱愧在乾坤霄壤。</p>
        
        <p class="白">季常。自古道入宮而妒。入室而仇。這也是人情之常。只是你尊嫂犯了箇忒字兒。<span class="科">生</span>東坡。我與他也不像是夫婦。<span class="科">小生</span>卻像甚麼。<span class="科">生</span></p>
        
        <p class="曲"><span class="牌">黃鶯兒</span>性格太猖狂。我如兒。他似娘。<span class="夾白">正是</span>人心不足蛇吞象。緒叨叨口強。冷颼颼臉黃。<span class="夾白">還有一件不好說。<span class="科">小生</span>兄便說何妨。<span class="科">生</span>前日赤壁之遊。因我歸遲。他將</span>油燈盞<span class="夾白">教我</span>徹夜擎頭上。<span class="夾白"><span class="科">小生恨云</span>有這般事。何不跑開。<span class="科">生脫衣與小生看介</span>我試</span>脫衣裳。<span class="夾白">他</span>揪撏搯打。你檢驗滿身傷。</p>
        
        <p class="白"><span class="科">小生</span>我向日見你</p>
        
        <p class="曲"><span class="牌">前腔</span>長跪綠池旁。<span class="夾白">即欲</span>殺兇頑。借上方。擎燈更不似人模樣。<span class="夾白"><span class="科">生</span>我怕他。我怕他。<span class="科">小生</span></span>論黃巢可降。這夫人怎當。<span class="夾白">果然是</span>胭脂虎天賦威風壯。受災殃。<span class="夾白">也是你</span>妻宮注定。何日得安康。<span class="科">生</span></p>
        
        <p class="曲"><span class="牌">琥珀貓兒墜</span><span class="夾白">我</span>包羞忍恥。淚眼直汪汪。<span class="夾白">當不得他</span>一日閒爭十二場。<span class="夾白">早知如此做冤家呵。</span>今生不合配鸞凰。思想。<span class="夾白">教人</span>怨氣沖天。惱裂肝腸。</p>
        
        <p class="白">東坡。我受不得這樣熬煎。不如尋個自盡。<span class="科">小生</span>季常。你休這般說。我看你將來還有些福分。<span class="科">生</span>怎見得。<span class="科">小生</span>相書云。婦人手如乾薑。定配侯王。我前見尊正。手搦着拄杖。似乾薑一般。你豈無侯王之位。<span class="科">生</span>相得着。相得着。我娘子手不是薑。怎麼半月前打的耳巴至今猶辣。<span class="科">小生</span>我想他這病呵。</p>
        
        <p class="曲"><span class="牌">前腔</span>從前造業。今日始還償。<span class="夾白">你</span>療疾須求黑鳳凰。恐伊病已入膏肓。泉壤。<span class="夾白">未知他</span>叱咤威風。死後曾降。</p>
        
        <p class="白"><span class="科">旦內大叫云</span>我這般病體沈重。是誰在此絮絮叨叨的聒我。快拿拄杖兒來。<span class="科">生小生慌跑介小生</span>季常。我平日究心三乘。以無量自在力。盡除恐怖。今聞他一聲。令人心膽俱碎。莫不是獅子吼麼。</p>
        
        <p class="曲"><span class="牌">尾聲</span>一聲大吼<span class="夾白">我</span>魂先喪。<span class="夾白"><span class="科">生</span>饒你</span>鐵石之人也是慌。<span class="夾白">東坡。我死後倘有輪迴之說。情願變馬變驢。再休遇這</span>大鼻金毛<span class="夾白">的</span>獸裡王。</p>
        
        <p class="白"><span class="科">小生</span>季常。我有四句詩贈你。你聽麼。<span class="科">生</span>願聞。<span class="科">小生</span>誰似龍丘居士賢。談空說有夜不眠。忽聞河東獅子吼。拄杖落手心茫然。<span class="科">生</span>東坡。休得取笑。<span class="科">淨丑鬼卒齊跑上云</span>這是柳氏門首。我等進門拿柳氏去。<span class="科">繞場跑一遭下小旦內叫云</span>相公。大娘似有人拿他之狀。這會昏昏沈沈。手足漸寒。口眼俱閉。只是心頭一點熱氣。你快進來。灌他些湯兒。<span class="科">生</span>東坡。如此怎好。<span class="科">小生</span>令正惡極罪大。數恐難逃。他四德俱無。七出咸備。嗚呼哀哉。大吉大利。<span class="科">生</span>忙忙的勿戲言。<span class="科">小生</span>兄果欲救他。須仗佛印法力。或可度脫回生。<span class="科">生</span>所見甚有理。只是小弟不得離身。即煩足下懇求。諒禪師必然憐憫。<span class="科">小生</span>我就去。我就去。<span class="科">生</span>東坡。你休道眾生好度人難度。寧度眾生莫度人。<span class="科">小生</span>只怕度得金毛獅子活。一聲吼入碧天雲。<span class="科">下</span></p>
        
        <h2 id=ch22 class="chapter"><span class="齣題">第二十二齣　攝對</span></h2>
        
        <p class="曲"><span class="牌">北新水令</span><span class="科">末扮閻君冕旒袍笏雜扮判執簿吏捧業鏡及神將曹官隨上末</span>人憑積善脫輪迴。<span class="夾白">則俺</span>擅威靈昭昭不昧。<span class="夾白">歎的是</span>愛河空綣戀。苦海枉沈迷。自孼難違。<span class="夾白">逃不出</span>殿上親磨對。</p>
        
        <p class="白">苦填不滿火坑。屢償難了冤債。安得三輪盡空。化作蓮花世界。自家閻羅帝君是也。身居地府。神攝人寰。巍巍峨峨。玉階金殿列千官。猙猙獰獰。鐵面銅頭環百卒。作善作惡。幽隱悉知。降福降祥。毫釐不爽。早升殿視事。考校罪人。分付鬼卒。可將勾到的帶上殿來。<span class="科">判</span>鬼卒。可將勾到的帶上殿來。<span class="科">淨扮牛頭丑扮馬面應聲以索繫旦旦囚首短衣扭手枷項哭上</span></p>
        
        <p class="曲"><span class="牌">南步步嬌</span>浮世光陰如流水。難把長繩繫。身如朝露危。況復多病多愁。不禁憔悴。<span class="夾白">今日</span>到此好傷悲。<span class="夾白">鬼使。鬼使。沒奈何放我歸家。我多將些金帛酬你。<span class="科">丑</span>你在陽間。好不狠心。肯放過誰一着兒。<span class="科">淨</span>我看着他。想起我當初那妒婦來。恨不即時推你到無間地獄去。打打打。<span class="科">用棒打旦介旦哭云</span>可憐見饒我罷。</span>我生來未受鞭笞累。</p>
        
        <p class="白"><span class="科">判</span>快帶罪人上殿。<span class="科">淨丑應帶旦跪云</span>柳氏當面。<span class="科">判送文卷跪云</span>稟大王爺。罪人卷案多端。先將重大者呈上覽決。這一名柳氏。<span class="科">末</span>柳氏。你自供腳色。<span class="科">旦</span>婦人柳氏。年三十六歲。係湖廣黃州人。自嫁與陳慥為妻。夫婦調和。並無過犯。不知大王爺拘到。有何問理。<span class="科">末喝云</span>我看這簿上。你嫉妒蓋世。殘酷逆天。尚兀自支吾無過。叫鬼卒鞭背。<span class="科">淨丑應鞭旦旦號泣介末</span></p>
        
        <p class="曲"><span class="牌">北折桂令</span>自從伊年少于歸。<span class="夾白">大肆着</span>蛇蠍般毒狼虎般威。<span class="夾白">每日裡把他</span>撓亂禪心。生疎故友。鬧炒深閨。<span class="夾白">雖然是</span>做郎君乾剛休廢。<span class="夾白">卻怎麼</span>做妻孥坤順全違。<span class="夾白"><span class="科">旦</span>大王爺。我丈夫自有些乾剛不振。婦人並不曾違了坤德。<span class="科">末擊案大喝介</span>尚兀自</span>口是心非。<span class="夾白">還不肯</span>意轉心回。<span class="夾白">卻不道</span>地獄天堂千里毫釐。</p>
        
        <p class="白"><span class="科">旦</span>大王爺。你說我嫉妒丈夫。須有個對證。何不拘那陳慥來。當堂鞫問。庶免婦人受冤。<span class="科">末</span>我自有業鏡。照得分明。何必拘提陳慥。叫吏架起業鏡與柳氏看。命曹官一一報來。<span class="科">官吏應介吏架鏡叫旦看介曹官</span>那陳慥呵。</p>
        
        <p class="曲"><span class="牌">南江兒水</span>素有逃禪志。常遭妒婦欺。<span class="夾白">把他</span>長繩繫足行難離。方池曲膝聲偏厲。青藜撻背冤難洗。<span class="夾白"><span class="科">末</span>這事都有見證麼。<span class="科">曹官</span>大王爺。繩兒是羊見。池上是蛙見。青藜杖是獅子見。</span>事事應難遮蔽。<span class="夾白">都只為</span>喫醋拈酸。甘做下彌天之罪。</p>
        
        <p class="白"><span class="科">末</span>柳氏。我照以業鏡。燭以火珠。查考功曹。對驗文簿。你罪狀一一相同。怎還不認。<span class="科">旦</span>大王爺。婦人也是知道理的。丈夫一時觸忤着我。罵詈容或有之。鏡中所照。總非實跡。<span class="科">末怒云</span>這惡婦好生嘴硬。不刑不招。叫鬼卒用刀鉤摘他舌來。將鐵鎞燒紅烙之。<span class="科">淨丑要烙旦旦慌叫云</span>罪人這番招了。<span class="科">末</span>你傷風敗俗。情法難容。叫鬼卒上起腦箍來。<span class="科">淨丑用腦箍旦號泣介末</span>那陳慥把你做</p>
        
        <p class="曲"><span class="牌">北雁兒落帶得勝令</span>生菩薩<span class="夾白">般</span>好護持。<span class="夾白">你要他似</span>鳩盤茶<span class="夾白">般</span>深相畏。<span class="夾白">他雖然</span>犯淫心<span class="夾白">在</span>色界中。<span class="夾白">你為甚</span>作嗔想<span class="夾白">在</span>心田內。<span class="夾白">你</span>全不發菩提。怎免墮泥犁。<span class="夾白">怪不得</span>天上垂凶曜。<span class="夾白">卻原來</span>人間應惡妻。<span class="夾白"><span class="科">旦</span>大王爺不要破言。奴家回到陽間。還要面目見人哩。<span class="科">末喝介</span></span>休題陽世重歡會。須知酆都無了期。</p>
        
        <p class="白"><span class="科">判</span>稟大王爺。小判聽柳氏這段事情。十分忿怒。願借階下武士金瓜。待小判痛打他一場。萬死無悔。<span class="科">末</span>壯哉。壯哉。你到有些丈夫義氣。但你是戴紗帽的人。動手行刑。恐失體面。<span class="科">判</span>大王爺不知。如今更是戴紗帽的受老婆的氣。<span class="科">末</span>任你打。任你打。<span class="科">判取神將金瓜打介旦號泣介判</span></p>
        
        <p class="曲"><span class="牌">南僥僥令</span><span class="夾白">你</span>司晨傷雅化。長舌犯良規。<span class="夾白">把他</span>百代箕裘甘心墜。<span class="夾白">只這一件呵。</span>我恨不得一金瓜打做泥。</p>
        
        <p class="白"><span class="科">旦哭云</span>尊官。尊官。我與你遠日無冤。近日無讎。你怎下這般毒手。<span class="科">判</span>若論你的手。比我還毒些兒。<span class="科">旦</span>天天。怎得一位菩薩來救我苦難。我情願改過也。<span class="科">外扮佛印禪師持錫杖上</span>阿僧祗劫修行。剎那時間瀟灑。六時貝葉經中。五體蓮花座下。誰識泥牛渡河。又道石人騎馬。有則萬法俱來。無時一絲不掛。貧僧佛印是也。自入黃州。便與蘇東坡陳季常結社來往。適纔東坡說季常之妻柳氏。生平奇妒。得病將危。特來求我度脫他。我慧眼一看。見柳氏已被閻君攝將魂去了。此時正受苦楚。不免親往冥府走一遭。呀。這王舍城緊閉。想當升殿勘罪之時。我把錫杖扣門一聲。<span class="科">以杖扣門介末</span>呀。為何城門外如霹靂一聲。宮殿震動。武士快去看來。<span class="科">神將開門見外忙報云</span>稟大王爺。門外一位聖僧卓錫。<span class="科">末</span>待我奉迎。<span class="科">忙見介</span>原來是佛印聖師。遠辱慈航。有失展迓。<span class="科">外</span>突驚法駕。乞恕罪愆。<span class="科">旦伏道旁見外號泣介</span>望菩薩慈悲。救婦人一命。倘得回生。誓不復蹈前轍。<span class="科">外</span>大王。這婦人卻是為何。受這重刑。情實可憫。<span class="科">末</span>聖師。這是黃州陳慥之妻柳氏。論他悍妒。人世無雙。罪案方成。正要下入阿鼻地獄。<span class="科">旦叩頭介</span>菩薩救命。菩薩救命。<span class="科">末</span>呀。想着你</p>
        
        <p class="曲"><span class="牌">北收江南</span>嗔心不辯是和非。凌人不問玉和石。<span class="夾白">到如今</span>沈淪萬劫怨他誰。任黑風漫吹。<span class="夾白"><span class="科">指外唱</span>切莫想</span>青蓮接引再生歸。<span class="科">外揖末唱</span></p>
        
        <p class="曲"><span class="牌">南園林好</span>試將君慈悲念祈。<span class="科">指旦唱</span>願將他沈痾病醫。灑如來楊枝露水。<span class="夾白">若放他再生呵。</span>感天地量恢恢。感日月照輝輝。</p>
        
        <p class="白"><span class="科">末</span>聖師為何這般苦苦替他告饒。<span class="科">外</span>不欺大王。一者蘇學士是箇善知識。求我救他。二者陳居士皈依佛乘。與我機緣不淺。<span class="科">末</span>聖師既愛陳生。越該重治柳氏。況蘇公屢遭罵詈。亦不當匿怨救他。<span class="科">外</span>大王。上帝好生。如來忍辱。是以貧僧不欲避嫌。亦且柳氏頗思悔罪。幸從寬宥。實荷慈祥。<span class="科">末</span>既如此。叫鬼卒將柳氏刑具放開。聽我分付。<span class="科">淨丑應放旦旦叩頭云</span>謝大王爺。願聽法旨。<span class="科">末</span></p>
        
        <p class="曲"><span class="牌">北沽美酒帶太平令</span>黃泉路既逃回。青藜杖不須持。<span class="科">旦每聽一句叩頭應介</span>獅子河東且斂威。辦真心出世。除淫殺。戒貪癡。口兒裡休將夫詈。手兒裡休將夫擂。池兒上休將夫跪。繩兒上休將夫繫。<span class="夾白">恁呵</span>家宜室宜。三口兒歡娛唱隨。<span class="夾白">呀。</span>葡萄架再休折毀。</p>
        
        <p class="白"><span class="科">外</span>大王。此婦今雖放回。恐其舊念復萌。為害不小。貧僧欲領他遍遊地獄。以堅信心。不識法旨若何。<span class="科">末</span>聖師之言最妙。本殿已備清齋香供。請聖師自在。即差鬼卒隨行。叫柳氏且在外面伺候着。<span class="科">淨丑旦應下外</span></p>
        
        <p class="曲"><span class="牌">南尾聲</span>茫茫苦海無邊際。<span class="科">末</span>仗慈航一時脫離。<span class="夾白"><span class="科">合</span>教他</span>六度檀波善自持。</p>
        
        <p class="落詩"><span class="科">末</span>地府冥冥無日月。<br />尼珠何幸照迷途。<br /><span class="科">外</span>願移大地為金界。<br />便覺長河盡酪酥。</p>
        
        <h2 id=ch23 class="chapter"><span class="齣題">第二十三齣　冥遊</span></h2>
        
        <p class="白"><span class="科">旦素衣淨丑同上淨</span>三途渺渺苦無邊。<span class="科">丑</span>長夜漫漫幾時曉。<span class="科">旦</span>閻王怒目打萬靈。菩薩低眉悲六道。二位勞動了。<span class="科">淨丑</span>勞動勞動。我們也要使用。你若不把銀酬。也須多將錢送。快拿來免得打你。<span class="科">旦</span>我銀錢怎麼帶得來。家中儘有。俟你送我歸時。多奉二位些罷。<span class="科">丑</span>這兩日你丈夫備你送終之具。定然費盡了。<span class="科">旦</span>我平日家法甚嚴。非奉我命。他毫釐不敢擅使。我今日雖做鬼。他必然還是怕的。<span class="科">淨怒云</span>這般惡婦。我也不問你要錢。只把你左眼剾了。<span class="科">剾眼介旦號泣介丑</span>你剾了他左眼。我打折他右手。<span class="科">丑打折旦手介旦大叫</span>禪師在那裡。快來救人。<span class="科">外持錫杖上</span>諸惡從心生。竟亦從心滅。緣境俱欲空。因果不可撥。<span class="科">旦迎見哭介</span>聖師不早來。二卒已將我左眼剾了。將我右手打折。教我下半世怎麼為人。<span class="科">外</span>柳氏。柳氏。你休怨他。因你妒心。犯了神人的公惡。以致如此。但左手折了也罷。卻可恨是右手。<span class="科">丑</span>禪師。右手怎麼。<span class="科">外</span>他右手要拿拄杖兒哩。<span class="科">旦</span>聖師。我此後再不敢拿拄杖了。<span class="科">外</span>我聞你兩眼矁丈夫最狠。瞎了一隻也該。<span class="科">旦</span>聖師。奴家造業太多。恐遊到地獄。不肯放出。怎麼敢去。<span class="科">淨</span>這禪師是西方聖僧。神通廣大。不惟酆都濁世。同切皈依。即上界諸天。盡皆頂禮。他既同你去。怕做甚麼。<span class="科">外</span>你二卒導引。柳氏隨我金錫而行。<span class="科">行介雜扮鼓樂旛幢引數婦女俱仙妝上行唱眾</span></p>
        
        <p class="曲"><span class="牌">香柳娘</span>共棲神太清。共棲神太清。玄都真境。霞衣霧縠仙妝靘。導紛紛彩旌。導紛紛彩旌。白鹿御車行。雲璈徹天應。響珊珊珮聲。響珊珊珮聲。離卻蓬瀛。來趨王命。</p>
        
        <p class="白"><span class="科">眾下旦</span>聖師。那壁廂旛幢耀日。音樂喧天。隊隊香花。簇擁着許多女人。是往那裡去的。<span class="科">丑</span>這是胎教太任。義方孟母。柏舟共姜。與那採桑作歌之秦女。不棄惡疾之蔡妻。舉案齊眉之孟光。束髮署帛之董婦。古今百十輩。皆以賢德流芳。並登天府。大王爺素景仰他們。是以常常請來讌會。<span class="科">外</span>柳氏。作善降祥。神人胥慶。這便是明效大驗。你何不從此回心。<span class="科">旦</span>奴家已省悟了。<span class="科">旦</span></p>
        
        <p class="曲"><span class="牌">前腔</span>離森羅殿廷。離森羅殿廷。<span class="夾白">只見</span>旛幢交映。簫韶一派環圍定。況仙官迓迎。況仙官迓迎。<span class="夾白"><span class="科">外</span>他是</span>賢淑動幽明。天曹注名姓。<span class="科">淨丑</span>上瑤池玉京。上瑤池玉京。<span class="科">合</span>永享遐齡。南山堪並。<span class="科">行介外旦</span></p>
        
        <p class="曲"><span class="牌">前腔</span>望前途趲行。望前途趲行。寒雲壓境。<span class="夾白">只見</span>陰風毒霧連天暝。<span class="科">旦驚介</span>聽號咷哭聲。聽號咷哭聲。悽慘最關情。<span class="夾白"><span class="科">外</span>他們被</span>冤讎苦纏定。<span class="科">旦</span>頓令人戰兢。頓令人戰兢。奴心不寧。<span class="夾白">況</span>奴身孤另。</p>
        
        <p class="白"><span class="科">淨</span>休得懼怕。是阿鼻地獄罪人之聲。<span class="科">旦</span>請問阿鼻地獄怎麼景象。<span class="科">淨</span>阿鼻地獄縱橫二十萬里。</p>
        
        <p class="曲"><span class="牌">前腔</span>是七重鐵城。是七重鐵城。<span class="夾白">上有七層鐵網。下有十八鬲。鬲中有銅蛇。長萬餘丈。眼如掣電。齒似刀山。身出猛火。但見罪人。便</span>咆哮怒逞。<span class="夾白"><span class="科">旦</span>躲過他如何。<span class="科">淨</span>更有</span>刀林劍樹包羅定。<span class="夾白"><span class="科">旦合掌云</span>善哉善哉。<span class="科">丑</span>這箇猶自可。又有十八獄卒。頭如羅剎頭。口如夜叉口。有六十四眼。眼迸銅丸。鉤牙噴火。燒阿鼻城赤如鎔銅。</span>盡炎炎焰騰。盡炎炎焰騰鋒刃火中生。道旁蟒蛇勁。<span class="夾白"><span class="科">旦</span>請問這獄中敢無婦人麼。<span class="科">丑</span>男子雖多。婦人不少。<span class="科">外淨丑合</span></span>這閻羅典刑。這閻羅典刑。至公至明。<span class="夾白">怎肯教</span>婦人僥倖。</p>
        
        <p class="白"><span class="科">旦慌介</span>師父。這阿鼻地獄中。我決不遊。到別處看看罷。<span class="科">淨丑</span>既如此。可從王舍城東南過去。<span class="科">外</span>鬼卒。地獄甚大。罪人頗多。每至一處。你只舉其一二尤者言之。<span class="科">丑淨</span>理會得。<span class="科">行介淨</span>這獄中罪人。形如塊肉。無有手足眼耳鼻舌等。恆為猛獸所噉。痛苦難忍。<span class="科">旦</span>此兩人卻是為何。<span class="科">淨</span>這名為虎狼地獄。一是漢呂后。妒戚夫人。斷手足。去眼耳。飲瘖藥。名曰人彘。一是唐宜城公主。因他殺駙馬裴巽之寵姬。割其耳鼻。剝其陰皮。蒙駙馬面上。仍截駙馬之髮。令廳上判事。集僚友共觀。故獲斯罪。<span class="科">丑</span>這罪人在油鑊中。牛頭在傍。手提鐵叉叉着。鑊中煮之令爛。業風還即吹活而復煮之。<span class="科">旦</span>此人卻是為何。<span class="科">丑</span>這名為鑊湯地獄。此是廣川王越之妃昭信也。昭信譖王幸姬望鄉與郎吏有姦。遂裸繫望鄉。令諸姬持鐵共撻之。割唇斷舌。置大鑊中。取桃灰毒藥共煮之。令諸姬觀糜盡而止。閻羅天子極惡此人。生下炭坑灰河地獄。仍令受湯鑊之罪。<span class="科">旦</span></p>
        
        <p class="曲"><span class="牌">前腔</span>那獄中肉形。那獄中肉形。虎狼吞併。<span class="夾白">這獄中</span>鑊湯騰沸何時冷。<span class="科">外</span>想昆蟲戀生。想昆蟲戀生。蠢動且含靈。<span class="夾白">豈可</span>非刑害人命。</p>
        
        <p class="白"><span class="科">外淨丑合前旦合掌念佛介行介淨</span>這獄中刀林劍樹。無量無邊。罪人坐臥其上。穿骨透胸。解體剜腸。不勝痛楚。<span class="科">旦</span>此人卻是為何。<span class="科">淨</span>這名為刀兵地獄。此是袁紹之妻。因紹死。殺其寵婢五人。又恐死者有知。見紹於地下。乃髡頭黑面。以毀其形。閻羅天子令受刀兵之刑。還欲罰入火磨火城。永不得出。<span class="科">丑</span>這獄中罪人腹極大。咽喉如針。窮年不得飲食。欲至廁中取糞噉之。廁上有大力鬼。以刀砍使不得近。<span class="科">旦</span>此人卻是為何。<span class="科">丑</span>這名為餓鬼地獄。此是王衍之妻。慳惜己物。但貪他有。致使其夫嫉之。絕口不言錢字。故獲是罪。<span class="科">淨</span>這獄中鬼卒燒熱鐵鎞。表裡洞赤。以烙罪人之舌。復用三尺鐵鉤。鉤出割之。旋被業風吹長。仍以牛犁耕破其舌。還燒鐵杵。刺其咽中。萬劫難脫。<span class="科">旦</span>此人卻是為何。<span class="科">淨</span>這名為拔舌犁耕地獄。此是戴君奕之妻王氏。王氏止一女招婿。聞君奕在外納妾生兒。晝夜罵詈。君奕不得已。遣其妾攜兒以歸。王氏恐分女財。遂於襁褓中酷加凌虐。致驚悸而死。故獲斯罪。<span class="科">旦</span></p>
        
        <p class="曲"><span class="牌">前腔</span>看如林盡兵。看如林盡兵。血流千頃。<span class="夾白">那獄中</span>啼饑欲食咽喉哽。<span class="夾白">這獄中</span>用犁將舌耕。用犁將舌耕。<span class="科">外</span>萬劫罪難輕。叫天怎生應。</p>
        
        <p class="白"><span class="科">外淨丑合前旦大驚身顫念佛介行介丑</span>這獄坐黑黯。大鐵圍山。用巨石壓罪人之體。蟒蛇百丈。吐舌嚙其面。惡蠍千萬。攢共咬之。無時休息。<span class="科">旦</span>此兩人卻是為何。<span class="科">丑</span>這名黑黯地獄。一是賈充後妻郭氏。賈充先妻生子黎民。三歲。乳母抱之。充自外入。就乳母手中戲兒。郭氏望見。疑充與乳母有私。鞭殺乳母。餓死黎民。一是湖南張倅之妻何氏。倅權郡守。會鄰守來訪。開宴命妓。倅與妓戲為酒令。何氏知之。即殺其所生愛子。令吏擎肉一盤。置賓主前。閻羅天子惡其喫醋拈酸。絕夫後嗣。並令受此極刑。<span class="科">淨</span>這獄中罪人。盡遭金槌鐵杖。鋸解碓舂。須臾之間。已為泥醬。業風旋復吹活。獄卒燒熱鐵灌身。鐵釘釘之。尋又舂解。<span class="科">旦</span>此人卻是為何。<span class="科">淨</span>這名為舂解地獄。此是荀生之婦庾氏也。庾氏治屋。所造廳堂。不作後壁。令堂上直窺其外。凡無鬚人不得入門。若送書人以手近荀手。無不痛打。客來倘與荀共牀接膝。輒以刀杖相加。賓主俱累。故下是獄。<span class="科">旦</span>這庾氏之罪。較前項頗輕。如何也入此等重獄。<span class="科">淨</span>閻羅天子但聞婦杖其夫。便切齒痛恨。<span class="科">旦</span></p>
        
        <p class="曲"><span class="牌">前腔</span><span class="夾白">那獄中</span>鐵圍山杳冥。鐵圍山杳冥。石沈深穽。<span class="夾白">這獄中</span>碓舂鋸解還釘釘。<span class="科">外</span>為操刀繫繩。為操刀繫繩。陽世太欺凌。<span class="夾白">到今日</span>泉臺有知證。</p>
        
        <p class="白"><span class="科">外淨丑合前旦</span>怪不得我那拄杖兒。大王爺知道了。恁般加我重刑。若非聖師。這些處所。皆是我安身牢坐的窩兒。聖師。我從此歸去。盡改前非。皈依大道。<span class="科">淨丑</span>柳氏。你若仍前牽繩弄杖。嫉妒丈夫。我稟知大王爺。竟押入阿鼻城中。便是地藏王來說分上也不聽從。那時看我二人的手段。<span class="科">旦拜介</span>敢不遵命。<span class="科">外</span>我看眾生罪業難盡。地獄不空。我此去伏乞如來大轉法輪。稍蘇果報。二卒。我不去辭閻君。煩為轉謝。有勞導引。就此相別。大抵乾坤都一照。<span class="科">淨丑</span>免教人在暗中行。<span class="科">同下旦伏几介</span></p>
        
        <h2 id=ch24 class="chapter"><span class="齣題">第二十四齣　謝師</span></h2>
        
        <p class="白"><span class="科">生小旦上生</span>天有不測風雲。人有旦夕禍福。蘇姬。大娘子昏憒兩日。不省人事。我欲備殯殮之具。他胸前尚熱。如之奈何。<span class="科">小旦</span>天天可憐。若大娘甦來。一家完聚。那時我情願齋戒三年。<span class="科">旦呻吟介生小旦慌抱旦云</span>可喜。漸漸醒來了。<span class="科">旦擡頭睜眼看生少時起抱生哭云</span>奴家若非佛印禪師。幾不得與你兩個見面。好傷感人也。<span class="科">小旦</span>相公。大娘在那裡與禪師相會。<span class="科">生</span>娘子。你細說與我聽。<span class="科">旦</span>我病裡被一鬼勾到閻王殿前。平日的事情。盡從鏡中照出。受諸重刑。仍欲押入阿鼻地獄。幸得禪師苦救。因許放還。禪師挈我遍觀地獄。丈夫。善惡因果。不爽毫釐。我從此追悔前愆。與你兩人同心辦道。<span class="科">小旦</span>大娘。你卻休像羊兒一般。不久就變卦也。<span class="科">旦合掌云</span>阿彌陀佛。且休說閻羅難欺。就是判官小鬼。一個狠似一個。如何當耍。<span class="科">生</span>娘子。我聞你這般說呵。</p>
        
        <p class="曲"><span class="牌">一江風</span>羨阿僧。累劫勤修行。證得菩提性。怕吾儕墮落泥犁。提出深深穽。<span class="夾白">娘子。你</span>休牽<span class="夾白">我</span>腳上繩。休牽<span class="夾白">我</span>腳上繩。同將鷲嶺登。<span class="夾白">想那</span>是非人我都是閒爭競。</p>
        
        <p class="白"><span class="科">旦</span>相公。我想從前呵。</p>
        
        <p class="曲"><span class="牌">前腔</span>枉嗔卿。未把冤愆省。<span class="夾白">也是奴家該有這場災厄。因此屢屢反目。</span>恩怨皆由命。<span class="夾白">奴家拜相公一拜。你切莫記恨了。</span>再羞張癡網愚帆。<span class="夾白">似</span>不染蓮花淨。<span class="夾白"><span class="科">生</span>娘子。你此後可罵我麼。<span class="科">旦</span>我</span>都忘詛咒聲。都忘詛咒聲。惟將佛號稱。<span class="夾白"><span class="科">生</span>娘子。你可用拄杖兒打我麼。<span class="科">旦</span>你看我這右手已被小鬼打折了。怎拿得拄杖兒。我</span>執青藜未若敲金磬。</p>
        
        <p class="白"><span class="科">旦對小旦</span>蘇姬。我不但當時言語衝撞。且病中多多勞你。我權此拜謝。<span class="科">拜介小旦扶云</span>賤妾怎敢當此。大娘請起。大娘若能苦志焚修。永脫輪迴苦楚。</p>
        
        <p class="曲"><span class="牌">前腔</span>對禪燈。眉上毫光映。<span class="夾白">把</span>戒力先持定。論圓明心自如如。分甚麼凡和聖。<span class="夾白"><span class="科">旦</span>呀。這般道理。你如何得知。<span class="科">小旦</span>我舊侍蘇老爺竊聽的。大娘。你悟得</span>牛車最上乘。牛車最上乘。<span class="夾白">相公。你也休憂</span>羊兒再變形。一家兒同把無生證。</p>
        
        <p class="白"><span class="科">旦</span>相公。我當初錯怪蘇學士。禪師今日度脫奴家。皆賴學士鼎力。你兩人扶着我。先向東坡請罪。就煩他引謝禪師。<span class="科">生</span>娘子說得是。<span class="科">生小旦扶旦行介小旦</span>如到蘇爺門首。大娘切勿開聲。<span class="科">旦</span>開聲便怎麼。<span class="科">小旦</span>怕獅子吼。又恐禁住蘇爺。<span class="科">行介外小生上外</span></p>
        
        <p class="曲"><span class="牌">前腔</span>歎眾生。迷卻原來性。棒喝將伊儆。<span class="夾白"><span class="科">小生</span>我想柳氏蒙公救度。</span>定皈依黃面瞿曇。料不背你醫王命。<span class="科">外</span>但將凡念清。但將凡念清。行看正果成。<span class="科">小生</span>赴靈山只在須臾頃。</p>
        
        <p class="白"><span class="科">小旦</span>早已到蘇爺門首。<span class="科">生</span>我扶娘子在此。蘇姬。你先進去通報。<span class="科">小生見小旦介</span>呀。侍兒。你因何到此。<span class="科">小旦</span>我相公同大娘來謝老爺。見在門外。<span class="科">小生忙出迎介</span>季常快請進。幸得禪師亦在此間。<span class="科">旦</span>我夫婦正欲求大人引去參見投師。既在此間。就此拜謝。<span class="科">生旦小旦拜外外合掌扶介生</span></p>
        
        <p class="曲"><span class="牌">刮鼓令</span>慈悲仗聖僧。救妻孥死復生。<span class="科">旦</span>愧我昏迷宿業。一點嗔心枉沸騰。魂已入幽城。幸逢金錫。再還人境。喜從今恩怨盡皆平。<span class="科">小旦</span>把一家大夢盡提醒。<span class="科">生旦小旦拜小生小生答拜介生</span></p>
        
        <p class="曲"><span class="牌">前腔</span>難忘學士情。引吾妻來負荊。<span class="夾白"><span class="科">小生</span>這都是禪師功德。小弟何與。<span class="科">旦</span></span>非藉吹噓之力。怎使枯楊得再榮。<span class="夾白">我</span>往事實堪憎。<span class="夾白">你</span>將恩報怨。汪洋千頃。<span class="夾白">只因我不識賢愚。怪不得</span>那儔兒剾去眼中睛。<span class="科">小旦</span>我一家骨肉賴完成。<span class="科">外</span></p>
        
        <p class="曲"><span class="牌">前腔</span>良言爾試聽。鷲峰高足可登。<span class="夾白">須念</span>廣額屠兒證果。切莫牽纏世俗情。<span class="夾白"><span class="科">旦小旦拜云</span>願受師父法戒。<span class="科">小生</span>我那琴操呵。</span>方寸已惺惺。<span class="夾白">你兩人和他</span>同心辦道。待師引領。脫輪迴淨土永超昇。<span class="科">生旦小旦</span>望折蘆歸去且消停。</p>
        
        <p class="白"><span class="科">生</span>小弟同二姬告回。<span class="科">外</span>季常歸去。可築一靜室。供奉佛祖。待他二姬焚修。<span class="科">小生</span>切不可供奉文殊菩薩。<span class="科">生</span>卻是為何。<span class="科">小生</span>恐見了他坐的獅子。你又喪膽。<span class="科">生</span>兄又取笑。</p>
        
        <p class="落詩">苦海茫茫不盡流。<br />欲登彼岸在回頭。<br />聖賢原是凡夫做。<br />只恐凡夫不肯修。</p>
        
        <h2 id=ch25 class="chapter"><span class="齣題">第二十五齣　生子</span></h2>
        
        <p class="曲"><span class="牌">少年遊</span><span class="科">旦尼妝上</span>無邊苦海。回頭是岸。接引上慈航。貝葉千函。禪燈一點。盥手淨焚香。</p>
        
        <p class="白">迷心未易覺。檢點法王經。會理知無我。觀空厭有形。奴家一病已亡。受無限苦楚。若非禪師救脫。怎得回生。看將起來。世界空花。俱非實相。浮生若夢。豈得常存。幸得禪師指教。與琴操蘇姬。三人焚修。一心向佛。以免墮落輪迴。倘或早證菩提。亦未可知。我想昔日呵。</p>
        
        <p class="曲"><span class="牌">賽觀音</span><span class="夾白">都只為</span>性兒嗔<span class="夾白">因此</span>把心兒障。作不善難逃百殃。若不是遭逢三藏。廣大神通。誰爇返魂香。</p>
        
        <p class="白">我近日呵。</p>
        
        <p class="曲"><span class="牌">前腔</span><span class="夾白">脫</span>形骸甘隨倡。盡日裡歡娛畫堂。效舉案齊眉相向。欲蓋前愆。急把毒龍降。</p>
        
        <p class="白">蘇姬分雖大小。情頗幽閒。幸得他身懷六甲。倘生一子。足繼陳門宗嗣。但不知是弄璋弄瓦。教奴家放心不下。奴家且對天禱告一番。<span class="科">拜天介</span></p>
        
        <p class="曲"><span class="牌">催拍</span>歎庭階芝蘭未芳。望雲霄麒麟降祥。倘門閭欲昌。早誕寧馨。跨竈兒郎百代箕裘。永繼宗祊。頻稽首禱告穹蒼。願老蚌發珠光。</p>
        
        <p class="白"><span class="科">生急上</span>娘子。可喜可喜。蘇姬生下一子。<span class="科">旦</span>呀。我正在此祈禱。相公。常言道有子萬事足。今日遂了奴家心願也。<span class="科">生</span></p>
        
        <p class="曲"><span class="牌">前腔</span>喜生兒啼聲異常。定他年詩書繼香。你深恩怎忘。<span class="夾白"><span class="科">旦</span>這是陳門有幸。與蘇姬隱德所感。卻於奴家甚事。<span class="科">生</span>須信</span>不妒螽斯。長發開祥。<span class="夾白">娘子。你從此</span>莫憚劬勞。定博封章。<span class="夾白"><span class="科">旦</span>奴家自然好好撫育。何勞相公囑付。<span class="科">合</span></span>頻稽首答謝穹蒼。羨雛鳳毓朝陽。</p>
        
        <p class="白"><span class="科">旦</span>相公。我同你進房看兒子去。正是門闌多喜氣。<span class="科">生</span>孔釋送生兒。</p>
        
        <h2 id=ch26 class="chapter"><span class="齣題">第二十六齣　祖席</span></h2>
        
        <p class="曲"><span class="牌">步步嬌</span><span class="科">小生上</span>澤畔三閭身憔悴。我亦湘潭棄。孤情托故知。<span class="夾白">幸得皇上赦罪。以禮部郎召還。</span>寒谷多年。陡回春意。<span class="夾白">呀。禪師與琴操來了。<span class="科">外同老旦上</span></span>離別不須悲。達觀去住渾無異。</p>
        
        <p class="白"><span class="科">小生</span>我二三人為世外之交。方幸金鎞。開我塵翳。不料又有朝命。奈遠別何。<span class="科">外</span>足下高才雅望。自合召還。貧僧再將琴操柳氏輩化導一番。亦欲離此五濁。後會尚有期也。但皇上向賜貧僧高麗所貢磨衲。曾求一贊。不知作否。<span class="科">小生</span>昨日偶成數句。誦與公聽。<span class="科">外</span>請見教。<span class="科">小生</span>匣而藏之。見衲而不見師。衣而不匣。見師而不見衲。惟師與衲。是一是兩。循牆視之。蟣蝨龍象。<span class="科">外拱手介</span>謝教謝教。<span class="科">生上</span></p>
        
        <p class="曲"><span class="牌">前腔</span>青眼相看誰知己。<span class="夾白">我與蘇東坡呵。</span>管鮑深相契。<span class="夾白"><span class="科">旦</span>我</span>回生盡仗伊。<span class="夾白"><span class="科">小旦</span>況是我</span>舊日恩東。離情偏係。<span class="科">末</span>樽酒餞臨岐。<span class="科">合</span>渭城一曲千行淚。<span class="科">生</span></p>
        
        <p class="白">早已來到雪堂。我們徑入。<span class="科">進見介</span>呀。禪師琴操。卻先在此。<span class="科">眾揖介生</span>故人迢遞入長安。<span class="科">旦小旦末</span>別緒難陳意獨酸。<span class="科">外老旦</span>但在乾坤俱逆旅。<span class="科">小生</span>一樽且盡眼前歡。季常既攜得酒來。我們何不痛飲。<span class="科">斟酒飲介眾</span></p>
        
        <p class="曲"><span class="牌">江兒水</span>試聽陽關唱。休停竹葉杯。<span class="夾白">留得</span>千林瑞雪<span class="夾白">是</span>堂中壁。<span class="夾白">留得</span>千秋遺墨<span class="夾白">是</span>池中水。<span class="夾白">留得</span>四時生意<span class="夾白">是</span>庭前卉。此地風流誰繼。<span class="夾白"><span class="科">小生</span>季常。我欲將此堂。贈與潘邠老。我去之後。兄但有興。可即過此。</span>便是世變江河。贏得芳名不毀。</p>
        
        <p class="白">呀。季常兄。小弟久欲為兄作一方山子傳。因循過了歲月。今既相別。須了此念。兄浮大白。小弟隨口道來。<span class="科">生</span>小弟飲酒。兄試誦之。<span class="科">小生</span></p>
        
        <p class="曲"><span class="牌">前腔</span><span class="夾白">你</span>少慕朱家俠。仍貪李白杯。<span class="科">每唱一句生拍手叫好介小生</span>談兵說劍<span class="夾白">將</span>兒曹睨。吟風弄月<span class="夾白">將</span>騷人擬。輕裘肥馬<span class="夾白">將</span>黃金費。射獵山頭豪侈。<span class="夾白">況有</span>趙女燕姬。夜夜笙歌鼎沸。</p>
        
        <p class="曲"><span class="牌">前腔</span>勳閥傳來舊。田園儘自肥。<span class="夾白">近年來</span>葛巾野服甘恬退。香爐經卷參禪理。菴居蔬食忘聲伎。環堵蕭然無累。<span class="夾白">季常。我欲將你牽繩弄杖。頂燈滴水。略贊幾句。卻何如。<span class="科">生旦慌云</span>不可不可。一經著作。遺臭萬年。懇望遮蓋。<span class="科">生旦下跪介小生笑扶云</span>兄膝蓋兒原是軟的。怎麼老嫂也會跪。<span class="科">旦</span>奴家深悔前非。望乞恕罪。<span class="科">小生</span>如此請起。羨你</span>膝下垂髫。真是英才可畏。</p>
        
        <p class="白"><span class="科">生</span>東坡這般倚馬才情。小弟托青雲以垂不朽。何幸何幸。<span class="科">外</span>請問季常。何以稱方山子。<span class="科">小生</span>季常隱光黃間。人不知名姓。但見其所着帽。方屋而高。曰。此古方山冠之遺像。因稱方山子。獨予過岐亭。纔知其為季常。季常兄雖抱出世之心。若不為世用。枉了你這大才。況令郎天資穎秀。尤非凡品。小弟此行。倘見信於朝廷。願薦橋梓。但老嫂與琴操秀英。各宜精進。還望禪師接引。<span class="科">旦</span>蘇大人。奴家奉此一杯。<span class="科">奉酒介</span></p>
        
        <p class="曲"><span class="牌">玉交枝</span>蒙君慈惠。鬼門關將奴救回。每思報德銜環。未忍看此日分違。<span class="夾白"><span class="科">小旦</span>奴家奉此一杯。<span class="科">奉酒介</span></span>當年沐恩為侍兒。及笄又擇高賢配。遠還朝身難附依。聽驪歌寸腸割碎。<span class="科">生</span></p>
        
        <p class="曲"><span class="牌">月上海棠</span>魂欲隨五雲縹緲籠丹陛。<span class="夾白">你此去</span>香含雞舌。郎署棲遲。縱無能結綬彈冠。休冷落高山流水。<span class="科">末</span>君須記。記當年謝尚。送客親攜。</p>
        
        <p class="白"><span class="科">外</span>東坡。你前身是五戒禪師。不久便成證果。特以世緣未盡。此行勉之。</p>
        
        <p class="曲"><span class="牌">川撥棹</span>榮和悴。總由天默主持。<span class="夾白">你是</span>宰官身得度無疑。宰官身得度無疑。世緣中今還未離。論時名山斗齊。<span class="夾白">不如</span>早回頭得坦夷。<span class="科">小生</span></p>
        
        <p class="曲"><span class="牌">前腔</span>聞高議。我迷人已識機。與蘭交執手臨岐。與蘭交執手臨岐。不由人<span class="夾白">不</span>心中慘悽。<span class="科">合</span>恨河梁日欲低。望長安路欲迷。</p>
        
        <p class="白"><span class="科">小生對三旦云</span>下官即欲登途。你三位請回罷。到京即有書奉慰。不勞留戀了。<span class="科">生對旦云</span>我同禪師送至九江而還。<span class="科">三旦掩淚介外</span></p>
        
        <p class="曲"><span class="牌">尾聲</span>詞盟此日遙分袂。<span class="科">生旦小旦老旦末</span>蓮社終無載酒期。<span class="夾白"><span class="科">小生</span>你們</span>休把禪師寸步離。</p>
        
        <p class="落詩">多君祖餞大慇懃。<br />遷客還朝意氣新。<br />流淚眼觀流淚眼。<br />斷腸人送斷腸人。</p>
        
        <h2 id=ch27 class="chapter"><span class="齣題">第二十七齣　撫兒</span></h2>
        
        <p class="曲"><span class="牌">七娘子</span><span class="科">旦上</span>真僧拔濟離陰府。奉如來盡消奇妒。<span class="科">小旦上</span>琴瑟相調。芝蘭又吐。三遷慈教推賢母。</p>
        
        <p class="誦"><span class="牌">西江月</span><span class="科">旦</span>何事參禪打坐。欲求滅罪消災。休論日後上蓮臺。眼底心先無礙。　　<span class="科">小旦</span>觀槿山中習靜。折葵松下清齋。即看天女散花來。管取西方自在。</p>
        
        <p class="白">大娘。孩兒陳謨。年今十歲蒙大娘撫育。辛苦萬千。幸他志在青雲。料非身終白屋。倘能繩厥祖武。庶幾不負慈恩。<span class="科">旦</span>蘇姬。這孩兒雖不從我腹中生出。我看他愛戀之情。勝如已子。但他父親好遊。提撕稍懈。孩兒朝夕。我自教育。你只去料理家私便了。<span class="科">小旦</span>多感大娘。此恩難報。呀。孩兒回來了。<span class="科">末上</span>外受傅訓。入奉母儀。遇惡自省。見賢思齊。二位母親拜揖。<span class="科">旦</span>我兒。你今日館中作何課業。<span class="科">末</span>母親聽稟。</p>
        
        <p class="曲"><span class="牌">玉芙蓉</span>潛心孔氏書。寄興相如賦。更操觚染翰<span class="夾白">將</span>羲獻臨摹。勳名倘得繩先祖。方信吾家有鳳雛。<span class="科">合</span>窗前讀。懸頭刺股。況當今聖明天子正崇儒。</p>
        
        <p class="白"><span class="科">旦</span>我兒。你雖不是我生的。</p>
        
        <p class="曲"><span class="牌">前腔</span><span class="夾白">我</span>看如合浦珠。愛比荊山玉。囑吾兒三冬勤下工夫。高車駟馬光門戶。<span class="夾白">我也</span>鳳誥鸞封慰板輿。</p>
        
        <p class="白"><span class="科">末跪云</span>孩兒敬遵母親之教。<span class="科">合前小旦</span></p>
        
        <p class="曲"><span class="牌">前腔</span><span class="夾白">你</span>勞將學業圖。休把青春負。我孩兒應憐嫡母勤渠。<span class="夾白">他</span>和丸不厭朝和暮。<span class="夾白">你</span>反哺休忘桑與楡。</p>
        
        <p class="白"><span class="科">末跪云</span>孩兒敢不遵命。<span class="科">合前</span></p>
        
        <p class="落詩">欲成令子擇芳鄰。<br />感謝娘親教育恩。<br />莫道成人不自在。<br />須知自在不成人。</p>
        
        <h2 id=ch28 class="chapter"><span class="齣題">第二十八齣　西歸</span></h2>
        
        <p class="白"><span class="科">外扮佛印持錫上</span>常寂光中淨土。無生會上閒人。問我因何飛錫。度人超出紅塵。貧僧發大弘願。特來閻浮度世。行至黃州。喜遇故人蘇子瞻謫宦於此。因與陳季常結社往來。誰知季常是天下第一個委靡之人。卻配着天下第一個悍妒的柳氏。我想若化得他回心向道。天地間再無難化之人。正値閻君將魂攝去。貧僧力救回生。攜遊地獄。他遍觀了陰司。翻然省悟。我因令他同琴操靜修。證果有日。貧僧且往靈山。印證如來法旨去也呵。</p>
        
        <p class="曲"><span class="牌">北一枝花</span><span class="夾白">我看的那</span>拋梭日月忙。粒米乾坤小。人身皆假合。浮世豈堅牢。<span class="夾白">怎如俺</span>破衲單瓢。無愛戀。無煩惱。也輕便。也逍遙。<span class="夾白">我恰纔</span>折長蘆將江水浮來。<span class="夾白">煞強似</span>被二鼠<span class="夾白">把</span>枯藤齧倒。</p>
        
        <p class="曲"><span class="牌">梁州第七</span><span class="夾白">只為俺</span>興心兒慈悲廣大。<span class="夾白">因此上</span>向人間導引勤勞。<span class="夾白">度得那</span>龍丘夫婦朝聞道。<span class="夾白">一個將</span>乾剛<span class="夾白">大</span>振。<span class="夾白">一個將</span>陰妒潛消。<span class="夾白">更度得那秀英將</span>釵鈿委棄。<span class="夾白">那琴操將</span>歌舞全拋。<span class="夾白">那蘇子瞻</span>人見他詩酒風騷。怎知他出世根苗。<span class="夾白">俺與他們</span>數年來蓮社追隨。每日裡<span class="夾白">將</span>真詮究討。今以後<span class="夾白">都從</span>鷲嶺遊遨。爾曹。行高。<span class="夾白">俺</span>往靈山面向如來告。挈妻妾並琴操。<span class="夾白">直引上</span>九品蓮臺路不遙。<span class="夾白">他將俺</span>宿債拘銷</p>
        
        <p class="曲"><span class="牌">煞尾</span><span class="夾白">俺那裡</span>黃金布地埃塵少。祗樹成林歲月遙。<span class="夾白">回首看</span>陸海浮沈總堪悼。全沒有下稍。墮落了怎撈。黑洞洞酆都盼不到曉。<span class="科">下</span></p>
        
        <h2 id=ch29 class="chapter"><span class="齣題">第二十九齣　廷薦</span></h2>
        
        <p class="白"><span class="科">末扮黃門官上</span>頂冠束帶趨金闕。傳達絲綸下玉墀。主德無瑕因宦習。天顏有喜近臣知。自家乃黃門是也。今當早朝。只得在此伺候。<span class="科">小生冠帶上</span></p>
        
        <p class="曲"><span class="牌">菊花新</span>鳳池一別十年餘。赦罪重宣値禁廬。忠為故人攄。報答九重殊遇。</p>
        
        <p class="白">幾年謫宦鬢毛班。何幸銜恩得賜環。載筆重遊青瑣闥。朝朝染翰近龍顏。下官安置黃州。蒙神宗皇帝以禮部郎召。到省半月。除起居舍人。不幸龍馭賓天。今當元祐聖人即位。詔以七品服入侍延和。改賜銀緋。尋除中書舍人。誰料死灰復燃。榮生望外。獨念陳季常才猷。頗堪用世。況他所生之子。年雖垂髫。天資早慧。下官須為國薦賢。以報知己。正當早朝時分。不免入奏。<span class="科">末</span>奏事官不得陞殿。就此俯伏。<span class="科">小生舞蹈介</span>臣中書舍人蘇軾啟奏。</p>
        
        <p class="曲"><span class="牌">駐馬聽</span>伏念臣愚。聖主蒙寬斧鉞誅。<span class="夾白">況使</span>班聯青瑣。身掛緋袍。腰繫銀魚。恩叨爵祿可堪虛。心傾葵藿慚無補。欲贊唐虞。登崇賢雋誠先務。</p>
        
        <p class="白"><span class="科">末</span>聖旨道來。為國求賢。朕心如渴。但士伏草莽。無由得知。卿所見聞。據實舉薦。朕當擇而用之。<span class="科">小生</span>臣所交黃州陳慥。</p>
        
        <p class="曲"><span class="牌">前腔</span>濟美詩書。信是皇猷黼黻儒。<span class="夾白">況他所生之子。</span>年纔黃琬。貌勝潘安。才類相如。須教雨露早沾濡。終祈勳業鳴朝寧。望勿躊躕。<span class="夾白">卻不道</span>金臺一築多賢聚。</p>
        
        <p class="白"><span class="科">末</span>卿奏陳慥既有奇才。即當錄用。其子陳謨尚幼。遽難任使。召入東宮伴太子讀書。蘇軾有此薦賢之舉。具見體國之念。遷翰林學士知制誥。就命前往黃州。欽取陳慥父子。入朝謝恩。<span class="科">小生叩頭呼萬歲介末拱手云</span>學士大人恭喜。</p>
        
        <p class="曲"><span class="牌">縷縷金</span>賢路闢。帝心虛。龍丘橋與梓。藉吹噓。玉堂清望重。煌煌恩遇。瀛洲原是地仙居。鳳池好飛翥。</p>
        
        <p class="曲"><span class="牌">前腔</span><span class="科">小生</span>期得士。效臣愚。猥叨新寵眷。<span class="夾白">將</span>翰林除。慚無稽古力。詞垣竊據。雷陳膠漆恐難如。彈冠慶相聚。</p>
        
        <p class="落詩"><span class="科">末</span>瀛洲仙吏纔承寵。<br />又做皇華使命臣。<br /><span class="科">小生</span>但得故人通仕籍。<br />不辭千里走風塵。</p>
        
        <h2 id=ch30 class="chapter"><span class="齣題">第三十齣　同榮</span></h2>
        
        <p class="曲"><span class="牌">四園春</span><span class="科">生上</span>夢與高僧造雪堂。覺來人不見。漫沾裳。<span class="科">旦小旦老旦上</span>鎮日裡參禪扃繡戶。繙貝葉。禮空王。<span class="科">末上</span>家教兒惟守義方。<span class="科">合</span>且一家歡聚免參商。</p>
        
        <p class="白"><span class="科">生</span>自東坡別去。經今半載。緣何不寄一信。令我有故人之思。<span class="科">末</span>爹爹。蘇大人臨行。曾許薦我父子。未知果否。<span class="科">生</span>孩兒。我久斷塵想。意在逍遙。怎肯又入樊籠。受人羈絆。你年方冲幼。尚非出仕之時。他日養成。何難顯達。三姬。你近日功課何如。<span class="科">旦</span>奴家多蒙琴操開示。心中甚覺自在。只是禪師不知去向。令人寢食不忘。<span class="科">老旦</span>禪師非無故而行。不久當有消息。<span class="科">小旦</span>我們只堅心辦道。以待師歸。切不可輕自退轉。<span class="科">小生冠帶上</span></p>
        
        <p class="曲"><span class="牌">青玉案</span>手捧徵書來天上。感聖主優容量。<span class="夾白">聖旨已到。跪聽宣讀。皇帝詔曰。今有翰林學士蘇軾所奏。陳慥胸藏濟世之才。儘堪國用。今命欽取入朝。量才授任。其子陳謨尚幼。遽難任使。權為東宮伴讀。謝恩。<span class="科">拜介</span>萬歲。<span class="科">生</span>過蒙仁兄奬薦。但小弟久無用世之心。犬子隨公應召。小弟實不能往。<span class="科">小生</span>季常。君命不可違。須索走一遭。<span class="科">外忽上</span></span>閨秀應將金錫望。雪山纔別。岐亭已到。<span class="科">見介</span>喜故人無恙。</p>
        
        <p class="白"><span class="科">眾云</span>禪師從何而來。<span class="科">外</span>老僧往見如來。將你們的行藏說過了。如來道。這般妒婦。尚能化道。勝度盡三千大千之人。十分欣喜。即着老僧接引參見。此來同成正果。琴操蘇姬。相伴前去。東坡季常。你二公了卻塵緣。不久即赴靈山相會。<span class="科">旦</span>我只道終沈地獄。誰知得上天堂。</p>
        
        <p class="曲"><span class="牌">大環着</span>枉牽繩弄杖。枉牽繩弄杖。自惹災殃。若不回心。怎逃法網。<span class="科">老旦小旦</span>苦海滔天風浪。感謝真僧。引我共瞻依天宮龍象。<span class="科">外</span>離濁世幡幢導往。居淨土身心歡暢。<span class="科">合</span>琉璃界。優缽香。看穩坐蓮臺。壽延無量。<span class="科">小生</span></p>
        
        <p class="曲"><span class="牌">前腔</span>擁霓旌曉仗。擁霓旌曉仗。身惹爐香。彩鳳驚傳。紫泥初降。<span class="科">生末</span>父子慚無伎倆。自分巖棲。虛負聖明朝網羅天匠。<span class="科">合</span>天廐馬嘶風爭爽。錦袍袖凌雲飄颺。登廊廟。別故鄉。喜爵祿均沾。九重天上。</p>
        
        <p class="曲"><span class="牌">越恁好</span><span class="科">合</span>襟懷豪放。襟懷豪放。這分離莫慘傷。縱鸞坡不如鷲嶺。君恩頗浩蕩。世緣償。還應聚首靈山上。纔知藜杖功勞。怎及禪師棒。</p>
        
        <p class="曲"><span class="牌">尾聲</span><span class="科">眾</span>天堂地獄分霄壤。入聖超凡自主張。<span class="夾白">須信</span>佛力能將獅子降。</p>
        
        <p class="落詩">禍福無門只自招。<br />柳姬積惡犯天條。<br />獅威盡仗真僧伏。<br />羆夢全憑學士調。<br />千里友朋同結社。<br />一時父子共登朝。<br />這般妒婦猶成佛。<br />始信靈山路不遙。</p>
                
    </body> 
</html>