<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/狮吼记</title>
        <meta name="author" content="明　汪廷讷　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">狮吼记</span></h1>

        <p class="作者">明　汪廷讷　著</p>

        <h2 id=ch1 class="chapter"><span class="出题">第一出　提宗</span></h2>

        <p class="曲"><span class="牌">东风齐着力</span><span class="科">末上</span>任侠龙丘。高才苏子。结社游嬉。陈妻柳氏。奇妒世间稀。无奈翩翩豪兴。但违禁甘受青藜。致学士犯颜极谏。私赠家姬。　　系足苦难离。神人怒。一朝摄向冥归。仗谁起死。佛印发慈悲。降伏河东狮子。顺妾意代抚佳儿。送夫子双登廊庙。鹫岭皈依。</p>
        
        <p class="落诗">陈季常风流惧内。<br />苏东坡慷慨全交。<br />动幽冥禅师力大。<br />发菩提妒妇灾消。</p>
        
        <h2 id=ch2 class="chapter"><span class="出题">第二出　叙别</span></h2>
        
        <p class="曲"><span class="牌">恋芳春</span><span class="科">生扮陈季常晋巾便服上</span>阀阅门楣。诗书世胄。青云事业难酬。谩思五陵豪侠。肥马轻裘。雅志寻山问水。赏心处阳春堪奏。惭株守。潦倒家园。何如选胜遨游。</p>
        
        <p class="白">一脉书香远借芬。才情磊落更超尘。花前爱挈东山妓。座上常开北海樽。词赋有声追屈宋交游到处结雷陈。男儿大肆探奇癖。何用浮名绊此身。小生姓陈。名慥。字季常。别号龙丘居士。原籍眉山。与苏子瞻同里。先父公弼。作宦黄州。因而流寓岐亭。不幸风木含悲。年来独与妻房柳氏。谐其伉俪。卑人雪窗萤火。曾苦志于三冬。云路鹏程。未雄飞于万里。因此陶情诗酒。寄兴烟霞。爱客之心。孔文举尚退三舍。好游之癖。谢康乐还让一筹。怎能彀丘壑中置向此身。恨不得金兰簿尽收名士只是我娘子虽多咏雪之慧。却少剉荐之风。岂惟不乐交游。亦且专作威福。役使尽皆老婢。那里有金雀丫鬟。仆从总是苍头。何曾容青衣童子。使区区有怀莫展。抱郁难伸。我想先父存日。曾令我拜吕公著为伯父。他目今在京为枢密。屡次以书见招。我借谒吕为名。多载金赀。结客游乐。料娘子决不阻我。事不宜迟。待娘子出来。便与他商议则个。<span class="科">旦扮柳氏上</span></p>
        
        <p class="曲"><span class="牌">临江梅</span>脸似芙蓉腰似柳。眼波湛湛横秋。云鬟斜亸玉搔头。羞逞风流。难掩风流。</p>
        
        <p class="诵"><span class="科">相见介</span><span class="牌">浣溪沙</span><span class="科">生</span>娘子。你裙拖六幅潇湘水。髻挽巫山一段云。到来不语自生春。　　<span class="科">旦</span>相公。你徙倚闲庭如有待。踌蹰白昼岂无因。支吾言语不须论。</p>
        
        <p class="白"><span class="科">生</span>娘子。我有一事。正在此度量。却被你看出来了。<span class="科">旦</span>有事何不对我说。<span class="科">生</span>吕伯父自升枢密。我不曾遣人走贺。他反数次相招。卑人意欲往谒洛中。以修通家之好。娘子意下如何。<span class="科">旦</span>洛中道远。有甚要紧。抛离家室。为此浪游。<span class="科">生</span></p>
        
        <p class="曲"><span class="牌">梧桐树</span>非忘道路修。为念交情旧。暂别兰闺。<span class="夹白">把</span>父执亲临候。<span class="夹白">娘子。我得见吕公呵。</span>功名倘可图。及早乘机遘。愿借吹嘘。衣锦荣清昼。<span class="夹白">我岂是</span>天涯海角空驰骤。<span class="科">旦</span></p>
        
        <p class="曲"><span class="牌">东欧令</span><span class="夹白">你把</span>乡关别。室家丢。迢递长安作客游。<span class="夹白">只怕你</span>风流落在他人后。我寂寞难生受。<span class="夹白"><span class="科">生</span>卑人非但不敢欺娘子。这家事也难久离。见了吕公。探一功名消息便返。<span class="科">旦</span>果若为</span>前程干办怎淹留。<span class="夹白">一任你</span>买棹入皇州。</p>
        
        <p class="白">你既然要去。何日起身。<span class="科">生</span>打点行囊。即便登程。<span class="科">旦</span>如此。丫头看酒来。与相公饯行。<span class="科">丑扮丫头持酒上</span>杯酒殷勤劝。骊歌不忍听。长安远于日。无限别离情。酒在此。<span class="科">旦奉生酒介</span>相公。我奉你一杯。</p>
        
        <p class="曲"><span class="牌">大圣乐</span>心间事欲说还休。唱阳关斟别酒。啼痕湮透青衫袖。<span class="夹白"><span class="科">生</span>娘子。卑人不日就回。何劳悲痛。<span class="科">旦</span></span>怕意马放难收。<span class="夹白">休被那</span>朝云暮雨<span class="夹白">向</span>台前诱。<span class="夹白">休被那</span>流水桃花<span class="夹白">在</span>洞口留。<span class="夹白">更怕是</span>呼卢浮白。<span class="夹白">被</span>高阳狂客。羁绊归舟。</p>
        
        <p class="白"><span class="科">生</span>娘子放心。这都不必过虑。</p>
        
        <p class="曲"><span class="牌">三学士</span>暂尔分违鸾凤偶。怎将你恩爱轻丢。<span class="夹白"><span class="科">旦</span>只怕你出了门。不是这等的心肠。<span class="科">生</span>我</span>冰心不惹风尘垢。<span class="夹白">你</span>香阁何劳抱杞忧。<span class="夹白">从今去。我</span>谢客除花还戒酒。拟明月大刀头。</p>
        
        <p class="白"><span class="科">旦</span>似这般说便好。</p>
        
        <p class="曲"><span class="牌">余音</span><span class="夹白">只愿你</span>故人逢。功名就。<span class="夹白">我</span>甘心坐待绿窗幽。<span class="科">生</span>两地相思望斗牛。</p>
        
        <p class="落诗"><span class="科">生</span>欲去长安谒故人。<br />匆匆话别最伤神。<br /><span class="科">旦</span>劝君更进一杯酒。<br />只恐貂裘染洛尘。</p>
        
        <h2 id=ch3 class="chapter"><span class="出题">第三出　访友</span></h2>
        
        <p class="曲"><span class="牌">鹊桥仙</span><span class="科">小生扮苏子瞻角巾忠靖衣上</span>紫宸列仗。螭头濡笔。衣惹御炉香细。深惭文豹管中窥。叨宠眷瀛洲仙吏。</p>
        
        <p class="诵"><span class="牌">鹧鸪天</span>双龙阙下拜恩初。天语躬承注起居。载笔已齐周右史。论诗更事谢中书。　　青琐闼。凤凰池。泠泠宫漏响前除。还闻汉主亲词赋。好为从容奏子虚。</p>
        
        <p class="白">下官姓苏。名轼。字子瞻。眉山眉州人也。自幼同弟辙受经于家君。是以名起髫年。身登甲第郁郁书香堪称济美。辉辉棣萼。宁让二难。下官佥判凤翔三年。蒙恩召直史馆。玉堂金马。班依日月之光。东璧西昆。目涉图书之府。遭际荣矣。但宦邸未携室家。稍觉寂寞。却喜妓女琴操。自杭州来访。我爱他文雅风骚。久留在此。今日退食余闲。且和他坐谈半晌。琴操那里。<span class="科">老旦扮琴操上</span></p>
        
        <p class="曲"><span class="牌">天下乐</span>乔木参天绿荫垂。可容萝茑暂相依。多君一段殷勤意。握手长安恋故知。</p>
        
        <p class="诵"><span class="牌">长相思</span>恰秋天。又春天。自入神京已半年。归期不忍言。　　<span class="科">小生</span>忆婵娟。对婵娟。孤馆相逢正解颜。何劳问故园。</p>
        
        <p class="白">琴操。我连日馆中事冗。把清兴全消。今日稍暇。趁有名香爇在此间。你可将瑶琴弄一曲我听。<span class="科">老旦</span>使得。使得。<span class="科">取琴抚介</span></p>
        
        <p class="曲"><span class="牌">二犯傍妆台</span>纤指拂金徽。鶤弦拨处。谁道赏音稀。<span class="夹白">正好</span>向客窗同夜话。<span class="夹白">怎忍</span>弹别鹤竟思归。<span class="夹白">我</span>移商换羽腔须按。<span class="夹白">你</span>流水高山思欲飞。<span class="科">合</span>尘情顿灭。羁怀自怡。<span class="夹白">怪不得</span>文君司马深相契。<span class="科">小生</span></p>
        
        <p class="曲"><span class="牌">前腔</span>焦尾挈相随。锦囊尘满。恨未遇钟期。喜风流齐薛倩。更文雅胜崔徽。<span class="夹白">我</span>欣从湖海逢同调。<span class="夹白">你</span>休道鹪鹩得暂栖。<span class="科">合前小生</span></p>
        
        <p class="白">卿别弹一曲我听。<span class="科">老旦再弹介生带二家僮上生</span></p>
        
        <p class="曲"><span class="牌">不是路</span>故国分离。<span class="夹白">我</span>油壁车轻金犊肥。<span class="夹白">既远别了娘子。</span>心何忌。挥金买笑任施为。爱探奇。歌儿舞女朝朝醉。凤管鸾笙步步随。<span class="夹白">自古道独乐不若与人。小生初入洛阳。苦无同志。昨闻苏子瞻召直史馆。他与我为莫逆之交。数年阔别。正当续此旧好。我因此上</span>忙驱骑。<span class="夹白">向</span>词垣远访通家契。<span class="夹白">把</span>旧盟重缔。旧盟重缔。</p>
        
        <p class="白"><span class="科">家僮</span>相公。方才问人说。此处便是苏爷官衙。<span class="科">生</span>你着把门人通报。<span class="科">家僮问介末扮院子上</span>东壁图书府。西园翰墨林。你是那里来的。<span class="科">家僮</span>是黄州陈季常相公。来拜苏爷。<span class="科">末应入报介小生</span>呀。季常久别。正思一见。快请进来。<span class="科">末报生入见拜介生</span>故园一别几经秋。羡尔鸾坡载笔游。<span class="科">小生</span>最是停云无限思。不期把臂在皇州。琴操。可来见了陈相公。<span class="科">老旦出见介生</span>这美人是谁。<span class="科">小生</span>是杭州琴操。<span class="科">生举手向老旦云</span>久慕仙标。今方亲炙。<span class="科">老旦</span>缅怀大雅。喜慰识荆。<span class="科">生</span></p>
        
        <p class="曲"><span class="牌">长拍</span>巫峡分违。巫峡分违。<span class="夹白">我向</span>黄州侨寓。<span class="夹白">闻你</span>凤池鳌禁雄飞。<span class="夹白">恨</span>传书无雁。梦儿中恍睹丰仪。<span class="夹白"><span class="科">小生</span>小弟奔走风尘。不得见兄。亦形梦想。兄今日却为何入洛。<span class="科">生</span>为吕枢密呵。</span>招我入京畿。<span class="夹白"><span class="科">小生</span>吕公奉使而出。兄曾相遇否。<span class="科">生</span></span>怪皇华天使。未能相会。<span class="夹白"><span class="科">小生</span>既未遇吕公。何不来敝衙暂处。今寓何所。<span class="科">生</span>不瞒兄说。</span>舞榭歌台聊遣兴。<span class="科">举手向小生</span>想不弃旧心知。<span class="科">举手向老旦</span>况遇倾城倾国。把洛阳胜迹。踏遍轮蹄。</p>
        
        <p class="白"><span class="科">小生</span>季常。我与兄</p>
        
        <p class="曲"><span class="牌">短拍</span>髫龀交游。髫龀交游。金兰意气。既相逢怎忍轻离。山水愿追随。<span class="科">指老旦</span>况又有云鬟高髻。<span class="科">老旦</span>愧杀蒹葭倚玉。增声价专待两君题。</p>
        
        <p class="白"><span class="科">小生</span>琴操。你且进去分付备酒。与季常叙阔。<span class="科">生</span>子瞻兄。既蒙相款。则何敢辞。弟明日约兄同美人郊外一游。望勿见却。<span class="科">生</span></p>
        
        <p class="曲"><span class="牌">尾声</span>溪山正喜逢新霁。<span class="科">小生老旦</span>对酒当歌订赏期。<span class="科">生指小生老旦</span>才子佳人际会奇。</p>
        
        <p class="落诗"><span class="科">生</span>准拟今春乐事浓。<br />休教枉却一东风。<br /><span class="科">小老</span>樽前剩把银缸照。<br />犹恐相逢是梦中。</p>
        
        <h2 id=ch4 class="chapter"><span class="出题">第四出　住锡</span></h2>
        
        <p class="曲"><span class="牌">浪淘沙</span><span class="科">外扮佛印禅师持锡上</span>飞锡入红尘。谁识根因。金绳觉路去来身。日把慈航浮法海。普渡迷人。</p>
        
        <p class="白">出言会解神天福。见性能传佛祖灯。自从一挂袈裟后。万结人缘不断僧。老僧了元。别号佛印。原籍饶州。曾住持润州金山寺。心了三乘。位证罗汉。金鎞抉翳。全凭迦老钳锤。玉杵降魔。亦仗韦驮抖擞。贯顶一针。言下便超有漏。当几半句。立时顿悟无生。只为大事因缘。来此娑婆世界。乃发弘愿。接引众生。我想世人真好苦也。</p>
        
        <p class="曲"><span class="牌">甘州歌</span>只因迷宿本。似飞蛾投焰。自取焚身。杀人鸩毒。最是骷髅红粉。金枷玉锁何时脱。蝇利蜗名镇日奔。生恶趣。惹客尘。胶胶扰扰只贪嗔。<span class="夹白">若要</span>成正果。<span class="夹白">须是</span>断六根。空花眼底总非真。</p>
        
        <p class="白">迤逦行来。早已入了黄州。远远望见一座寺。倘清净可居。老僧在此住锡。须索前去。<span class="科">行介</span></p>
        
        <p class="曲"><span class="牌">前腔</span>钟声渐渐闻。见苍松万叠。<span class="夹白">把</span>香台深隐。庄严宝殿。浮图拥起慈云。天花如意纷纷落。野鹿亲人个个驯。山当户。水绕门。黄花翠竹接比邻。<span class="夹白">借这</span>如来境。<span class="夹白">寄我</span>清净身。六时此地好修焚。</p>
        
        <p class="白">待我看这扁额。<span class="科">看介</span>原来是定惠禅寺。好个庄严道场。禅堂中无人。待我唤一声。长老在家么。<span class="科">丑扮小僧上</span></p>
        
        <p class="曲"><span class="牌">大斋郎</span>恨双亲舍空门。金刀如雪把头髡。烧香扫地犹还可。但提师父便消魂。</p>
        
        <p class="白"><span class="科">出见外介外</span>你这小和尚。为甚么埋怨师父。<span class="科">丑</span>老师父。你不知。说我沙弥苦楚。干鱼也要泪流。昼在香厨烧火。晚向宝塔添油。寒暑专司佛殿。晨昏管撞钟楼。<span class="科">外</span>这是做小和尚的职分。怎生推托。<span class="科">丑</span>日日客来游赏。奔驰迎送无休。妇女空斋饿眼。荤醒未入馋喉。<span class="科">外</span>难道将戒破了。<span class="科">丑</span>似此辛勤欲睡。师父夜搂一头。不管更长漏永。只顾乱扯胡抽。我想他前生定非人类。<span class="科">外</span>不是人类。却是甚么。<span class="科">丑</span>是个钻洞泥鳅。<span class="科">外</span>休得乱言。你长老尊号。在家么。<span class="科">丑</span>家师号性空。今日施主请去修斋。老师父从何处来。<span class="科">外</span>我号佛印。自海上来。欲借一静室。少住月余。不知有否。<span class="科">丑指云</span>这数间房。原留以待四方长老。随尊意择居。一应供给。俱是小僧照管。你只不要学我师父下毒手。我当不起这许多门户。<span class="科">外</span>又来乱言。你听我道。</p>
        
        <p class="曲"><span class="牌">甘州歌</span>相随朝与昏。休黏泥带水。好将心印。难参佛法。今朝幸遇声闻。<span class="夹白"><span class="科">丑</span>师父。你从那里得闻道来。<span class="科">外</span></span>一从传得三更枣。何处能容半点尘。<span class="夹白"><span class="科">丑</span>师父。那佛与菩萨。岂容易做得。你这言语是哄我。<span class="科">外</span>休道</span>曹溪远。鹫岭尊。人人衣底有珠存。<span class="夹白"><span class="科">丑</span>师父。我生来只好顽耍。怎戒得性定。<span class="科">外</span></span>龙堪扰。虎可驯。屠儿立证湼槃因。</p>
        
        <p class="曲"><span class="牌">前腔</span>常将戒体薰。<span class="夹白">看我</span>袈裟不动。蒲团安稳。<span class="夹白"><span class="科">丑</span>师父。你明日教我念经何如。<span class="科">外</span></span>五千法藏。会将来一字无存。腾空不用风云力。破暗何须日月轮。<span class="夹白">若不</span>惺惺悟。<span class="夹白">只去</span>泛泛论。头钻故纸枉劳神。<span class="夹白">休把</span>因果拨。<span class="夹白">须将</span>真幻分。超凡入圣莫因循。</p>
        
        <p class="白">我且在这间房里住下。待令师归家。我与他相见。此后倘有人来访我。你须一一引进。休得阻他。<span class="科">丑</span>理会得。</p>
        
        <p class="曲"><span class="牌">尾声</span><span class="夹白">师父。你</span>欲传三藐菩提印。丈室维摩寄此身。<span class="夹白"><span class="科">外</span>我</span>最喜<span class="夹白">是</span>人来远问津。</p>
        
        <p class="落诗"><span class="科">外</span>精舍何缘得暂过。<br /><span class="科">丑</span>禅师住锡爱烟萝。<br /><span class="科">外</span>世间好语佛说尽。<br /><span class="科">丑</span>天下名山僧占多。</p>
        
        <h2 id=ch5 class="chapter"><span class="出题">第五出　狭游</span></h2>
        
        <p class="曲"><span class="牌">金菊对芙蓉</span><span class="科">生晋巾艳服旦小旦盛装骏马末小末扮青衣家僮丑挑壶盒随上生</span>路入溪山。携来樽俎。风光正好夷犹。羡蛾眉螓首。舞袖歌喉。<span class="科">旦小旦</span>石榴裙罩桃花马。系纤腰锦带吴钩。<span class="科">合</span>香尘满路。新妆映日。车从如流。</p>
        
        <p class="白"><span class="科">生</span>十队红妆结束齐。驮笙载酒出郊西。佳人金缕青丝髻。骏马银鞍碧玉蹄。芳草平铺官路软。绿杨斜罨画楼低。踏歌连袂纷游女。一曲襄阳过大堤。小生别了室家。遨游洛下。幸遇故人苏子瞻。追欢朝夕。今日乘此春光。山川秀朗。约他同琴操行乐一番。因此带了妖姬娈童。钿车宝马。步障隐囊。花毡绣毯。缕衫檀板。锦瑟瑶笙。悉皆齐备。呀。远远望见子瞻同琴操来了。<span class="科">小生扮子瞻老旦扮琴操上小生</span></p>
        
        <p class="曲"><span class="牌">菊花新</span>龙丘侠气迈时流。裘马翩翩结客游。<span class="科">老旦</span>不为锦缠头。欲附高贤驰骤。</p>
        
        <p class="白"><span class="科">见介小生</span>侍女优童望若仙。未曾浮白已陶然。<span class="科">生</span>遨游得遂烟霞癖。<span class="科">老旦</span>愧杀当年金谷园。<span class="科">生</span>小弟奉候良久。备马在此。一同出郊。<span class="科">小生老旦</span>请了。<span class="科">齐上马行介生</span></p>
        
        <p class="曲"><span class="牌">普天乐</span>倾城姝如兰友。<span class="科">小生</span>白雪词乌程酒。<span class="科">老旦</span>向春郊向春郊十里遨游。<span class="科">旦小旦</span>识欢心乳燕鸣鸠。<span class="夹白"><span class="科">合</span>呀。</span>看山川错绣。何须羡五侯。骏马戎妆来往。来往占断风流。</p>
        
        <p class="白"><span class="科">末</span>禀相公。已到郊外了。<span class="科">生</span>将壶盒陈设于此。子瞻。我们对景联诗何如。<span class="科">小生</span>妙妙。<span class="科">生</span>二姬奉酒。子瞻首倡。<span class="科">旦斟酒介小生吟</span>芳郊绿野恣行时。<span class="科">生</span>春入遥山碧四围。<span class="科">老旦</span>兴逐乱红穿柳巷。<span class="科">小生</span>困临流水坐苔矶。<span class="科">生</span>莫辞盏酒十分劝。<span class="科">老旦</span>祇恐风花一片飞。<span class="科">小生</span>况是清明好天气。不妨游衍莫忘归。<span class="科">生大叫</span>是好酒乐也。请酒。请酒。<span class="科">众饮酒介合</span></p>
        
        <p class="曲"><span class="牌">北朝天子</span>洗春山雨收。涨春江水流。听嘤嘤黄鸟春求友。参差楼阁。胜蓬莱十洲。一处处如云搆。共舒着醉眸。齐开着笑口。款款留。款留款款留。论陶情无如诗酒。无如诗酒。休沦落他人后。休沦落他人后。</p>
        
        <p class="白"><span class="科">小生</span>季常。你这诸姬呵。</p>
        
        <p class="曲"><span class="牌">普天乐</span>容貌似芙蓉秀。腰肢似垂杨瘦。立筵前立筵前已把魂拘。怎当他驰骋骅骝。<span class="科">合前生</span></p>
        
        <p class="白">叫诸姬走马与苏爷看。<span class="科">旦小旦应走马介合</span></p>
        
        <p class="曲"><span class="牌">北朝天子</span>据雕鞍体柔。飞玉勒道周。金鞭笑捉纤纤手。轻黏宝镫。显双湾凤头。<span class="夹白">单</span>只怕瑶钗溜。望霜蹄电流。听鸾铃声凑。紧紧逐。紧逐紧紧逐。动尘埃如龙厮鬭。如龙厮鬭。<span class="夹白">只见他</span>汗浸浸罗襟透。汗浸浸罗襟透。</p>
        
        <p class="白"><span class="科">二旦下马介小生</span>如此绝技。大快生平。将酒来。我奉美人。<span class="科">末斟酒小生奉二旦介生</span>小厮们。歌舞一回奉苏爷。<span class="科">家僮舞唱</span></p>
        
        <p class="曲"><span class="牌">普天乐</span>子夜歌盘珠走。六么舞宜长袖。按霓裳。按霓裳锦瑟箜篌。畅游情歌舞淹留。<span class="科">合前小生</span></p>
        
        <p class="白">歌舞更佳。季常。日已西沈。恐归途昏黑。早早进城何如。<span class="科">生</span>吾兴方发。兄何遽为败兴之言。<span class="科">老旦远望云</span>那壁厢灯火烛天而来。似此郊原。十分可畏。<span class="科">小生望云</span>果是为何。<span class="科">生笑云</span>此是小弟遣人来候。<span class="科">小生</span>既有灯火。便通宵何妨。<span class="科">生</span>诸姬与小童轮流奉酒。<span class="科">众应奉酒介合</span></p>
        
        <p class="曲"><span class="牌">北朝天子</span>鸟喧喧树头。角呜呜画楼。喜迎来灯火明于昼。论浮生岁月。抱甚么杞忧。倒金樽偎红袖。好风光倡酬。贤宾朋聚首。夜夜游。夜游夜夜游。问明朝阴晴知否。阴晴知否。须秉烛闲消受。须秉烛闲消受。<span class="夹白"><span class="科">小生</span>季常。小弟醉了。留余兴以待明日。未为不可。<span class="科">生</span>既然如此。回去罢。<span class="科">小生</span></span>青春行乐竟忘疲。<span class="科">老旦</span>带醉归来路欲迷。<span class="科">生</span>客邸争扶入罗帐。<span class="科">合</span>任他明月下楼西。</p>
        
        <h2 id=ch6 class="chapter"><span class="出题">第六出　书招</span></h2>
        
        <p class="诵"><span class="科">旦上</span><span class="牌">长相思</span>唱阳关。别阳关。海角天涯人未还。空闺独倚阑。　　风声寒。雨声寒。雁字无凭欲见难。遥将踪迹探。</p>
        
        <p class="白">奴家柳氏。自丈夫远游洛阳。倏已一载。杳无音信。不知他曾见吕公。又不知近来所作何状。早间闻本州舍人自洛阳回。必知端的。已曾令苍头去问。如何不见回报。<span class="科">净扮老仆上</span>长安有浪子。游冶纵欢情。欲报兰闺妇。中心恐不平。大娘子。小人方才寻见舍人。他道相公入京时。吕老爷业已出使远邦。相公却未相遇。<span class="科">旦</span>呀。既未相遇。即当还乡。今在那里何干。<span class="科">净</span>他道相公与苏学士朝朝。<span class="科">旦惊讶云</span>朝朝怎么。<span class="科">净做沈思云</span>朝朝想家。<span class="科">旦怒云</span>既是朝朝想家。却与苏学士何预。你不从实说来。莫要讨打。<span class="科">净</span>大娘子。我实说。我实说。</p>
        
        <p class="曲"><span class="牌">剔银灯</span>大相公天生豪爽。苏学士才情偏放。相逢意气相倾向。恋山水逐朝欢畅。红妆。三三两两。乘骏马遨游洛阳。</p>
        
        <p class="白"><span class="科">旦惊问云</span>这红妆骏马。却是谁人的。<span class="科">净</span></p>
        
        <p class="曲"><span class="牌">前腔</span>大相公金挥土壤。买娉婷倾城模样。笙歌压倒平康巷。况又有娈童相傍。他乡。无人拦攩。全不念糟糠在堂。<span class="科">旦搥胸跌脚唱介</span></p>
        
        <p class="曲"><span class="牌">前腔</span>听伊言魂飞胆丧。恨乔才天涯流荡。当初不道将妻诳。误信他故人遥访。<span class="夹白">苍头。快整办</span>行装。吾须自往。怎容他淹留客乡。</p>
        
        <p class="白"><span class="科">净</span>大娘子就怪小人。也怕不得。容小人奉禀。大娘子要去呵。</p>
        
        <p class="曲"><span class="牌">前腔</span>这家私谁人执掌。况途路风波难量。<span class="夹白">他</span>一朝兴尽<span class="夹白">把</span>归舟放。那时节团圞无恙。<span class="夹白"><span class="科">旦</span>等得他兴尽归来时。我已气成水蛊了。你休拦我。我定然要去。管甚么家产。怕甚么风波。<span class="科">净</span></span>商量。娘休闹嚷。<span class="夹白">待小人去请了相公回来。</span>你须索修书几行。</p>
        
        <p class="白"><span class="科">旦</span>这个计较也好。我修书你去。他见了书。敢不星夜而回。<span class="科">净</span>大娘子。小人还有一言。相公抱磊落之才。担风月之癖。只为平日在家。守株太严。是以今日出门。跳梁越甚。大娘子不如多觅歌儿舞女。待相公归来。任其所欲。那时他怎肯远离乡邦。浪游湖海。<span class="科">旦沈思云</span>这也说得是。你见相公。就说我已娶下几个美人。专待你回来同乐。<span class="科">净</span>大娘子莫要食言。使小人得罪于相公。<span class="科">旦</span>我岂有与你戏言之理。你取纸墨笔砚过来。<span class="科">净应递纸笔介旦沈思欲写介</span>我要写得太狠。恐怕他惶惧。不敢速归。</p>
        
        <p class="曲"><span class="牌">前腔</span><span class="夹白">我</span>只得把寒温虚讲。<span class="夹白">将</span>心头火暂时消降。<span class="夹白">道我</span>盈盈泪眼常凝望。临尺素倍添惆怅。兰房。名姝佳酿。待归来盘桓醉乡。</p>
        
        <p class="白">书已写了。你快持去。<span class="科">递书介净</span>小人领了书。即办行李。明早登程。</p>
        
        <p class="曲"><span class="牌">前腔</span>拚水宿风餐遥往。见相公<span class="夹白">怕</span>言词冲撞。<span class="夹白">我将</span>夫人美意先传上。<span class="夹白">他</span>定思归旧家门巷。<span class="夹白">看</span>华堂。夫妻䜩赏。红烛下金钗两行。</p>
        
        <p class="落诗"><span class="科">旦</span>可恨夫君心太奢。<br />为躭声色不还家。<br /><span class="科">净</span>管教书到人随返。<br />莫对东风怨落花。</p>
        
        <h2 id=ch7 class="chapter"><span class="出题">第七出　归䜩</span></h2>
        
        <p class="曲"><span class="牌">一江风</span><span class="科">生骑马净挑行李随上</span>自天生。一段风流性。受制难驰骋。<span class="夹白">我用计离了妻室。来到洛阳。</span>买娉婷。结客豪游。才展<span class="夹白">我</span>疎狂兴。<span class="夹白"><span class="科">指净恨云</span>你这天杀的。你这天杀的。</span>无端促返程。无端促返程。教人恨满膺。<span class="夹白">我便似</span>荣华一枕黄粱醒。</p>
        
        <p class="白"><span class="科">净</span>相公。这般迢递程途。小人岂好为劳役。奉大娘子差遣。不敢不来。相公不回去也自由你。如何埋怨小人。</p>
        
        <p class="曲"><span class="牌">前腔</span><span class="夹白">你</span>见书惊。<span class="夹白">似</span>听了将军令。<span class="夹白">巴不得</span>一刻还乡井。<span class="夹白"><span class="科">生</span>这狗才。难道我怕老婆。<span class="科">净</span>若说相公惧内。是我打诳语了。相公只是略小心些儿。<span class="科">生笑介净</span></span>最伤情。骏马红妆。<span class="夹白">你</span>都向谁行赠。<span class="夹白"><span class="科">生</span>我要归得紧。临行都赠与同社王静庵了。到家如大娘子问。只说无此事。<span class="科">净</span>小人知道。况大娘子呵。</span>多方觅小星。多方觅小星。<span class="夹白"><span class="科">生</span>他那里有这等好意。<span class="科">净</span>小人未出门时。听得大娘子说。要多寻几个与相公。那</span>冰人已应承。料小蛮樊素成家庆。</p>
        
        <p class="白"><span class="科">生举手向天云</span>如果娘子有此事。陈慥当设一罗天大醮。<span class="科">净</span>相公。恐怕大娘子悬望。把马催行一步。<span class="科">生打马快走云</span>家山知不远。<span class="科">净</span>心急马行迟。<span class="科">虚下旦上</span></p>
        
        <p class="曲"><span class="牌">前腔</span>恨难平。浪子真无行。<span class="夹白">待他回来呵。我将</span>往事亲相证。<span class="夹白"><span class="科">沈思介</span>我且罢。我且罢。</span>省闲争。<span class="夹白">将</span>娶得丫头。<span class="夹白">把他</span>意马牢拴定。<span class="夹白">我只悔</span>当初见不明。当初见不明。虚言信老成。从今但放心肠硬。</p>
        
        <p class="白"><span class="科">生净上净</span>相公。已来到家门了。<span class="科">生</span>我和你径入。<span class="科">旦迎见介</span>呀。相公回来了。<span class="科">生</span>娘子。伉俪久违。朝夕悬念。<span class="科">旦</span>相公。风尘远寄。梦想为劳。<span class="科">净</span>大娘子。小人叩头。<span class="科">旦</span>路途辛勤。你歇息去罢。<span class="科">净</span>请问大娘子。为相公纳妾事体若何。<span class="科">旦</span>已娶一月。你分付后堂备酒。为相公接风。<span class="科">净</span>理会得。<span class="科">下旦</span>相公。你为何久绊洛中。待招而后返。请说一遍。<span class="科">生</span></p>
        
        <p class="曲"><span class="牌">大迓鼓</span>驱车入帝京。未逢枢密。却遇词盟。<span class="夹白"><span class="科">旦</span>词盟是谁。<span class="科">生</span>是眉山苏子瞻。他现直史馆。</span>与吾桑梓交曾订。喜天涯握手故人情。<span class="夹白">我正要束装归来。</span>远接鱼书。兼程倍行。<span class="科">旦</span></p>
        
        <p class="曲"><span class="牌">前腔</span>男儿太薄情。<span class="夹白"><span class="科">生</span>卑人有何情薄。<span class="科">旦</span></span>贪花恋酒。<span class="夹白">忘</span>裙布钗荆。<span class="夹白"><span class="科">生</span>如有此事。怎瞒得苍头。<span class="科">旦</span></span>望君早把归鞭整。将明珠十斛买娉婷。<span class="夹白">只要你</span>从此收心。休如荡萍。</p>
        
        <p class="白"><span class="科">生</span>娘子既有此盛意。卑人再不想离家了。请问讨了几个。<span class="科">旦</span>四个。我俱与他取了美名。<span class="科">生</span>你说。你说。<span class="科">旦</span>一个名满头花。<span class="科">生拍掌笑云</span>妙妙。<span class="科">旦</span>一个名后庭花。<span class="科">生</span>妙妙。<span class="科">旦</span>一个名眼前花。<span class="科">生</span>妙妙。<span class="科">旦</span>一个名折枝花。<span class="科">生</span>越发妙。越发妙。娘子。我等不得了。快到后堂。叫他们出来奉酒。<span class="科">生旦行进介旦</span>四花娘。快出来见相公。<span class="科">杂扮美人一秃头一大屁股一白果眼一跛足齐应上</span>相公叩头。<span class="科">生见大叫云</span>諕杀我也。快赶出去。快赶出去。<span class="科">旦</span>今晚权且家䜩。明日叫他们红妆骏马。郊外遨游。有何不可。<span class="科">生</span>娘子。你这计策忒用得毒了。将酒来。我与你对饮。要他们做甚。<span class="科">旦递生酒介</span></p>
        
        <p class="曲"><span class="牌">节节高</span>杯中绿醑倾。叙离情。夫妻百岁相依命。<span class="夹白">你把</span>吞花性。弄月情。吟诗兴。<span class="夹白">改做</span>齐眉举案当年敬。<span class="夹白">也胜</span>风尘千里遥驰骋。<span class="科">合</span>美人簇拥座生春。红妆绛蜡相辉映。<span class="科">生</span></p>
        
        <p class="曲"><span class="牌">前腔</span>闻言喜不胜。感芳卿。<span class="夹白">只道</span>石崇侍妾环围盛。<span class="夹白">谁知</span>名不称。貌可憎。妆非靘。<span class="夹白">恰便似</span>夜遭魑魅相缠定。命凉张帅难称庆。<span class="科">合</span>久别归来好合欢。须拚颓玉将樽罄。</p>
        
        <p class="白"><span class="科">旦</span>你四人听我分付。相公好的是风月。你们伏侍不周。我定然责你。<span class="科">杂</span>理会得。</p>
        
        <p class="曲"><span class="牌">尾声</span>群花遵奉夫人命。再不放郎君出户庭。<span class="夹白"><span class="科">生</span>天天。陈慥早知如此。宁可</span>流落天涯过一生。</p>
        
        <p class="落诗"><span class="科">生</span>只道归来乐事多。<br />谁知不幸见妖魔。<br /><span class="科">旦</span>戎妆骏马君休想。<br /><span class="科">杂</span>一片闲心恋薜萝。</p>
        
        <h2 id=ch8 class="chapter"><span class="出题">第八出　谈禅</span></h2>
        
        <p class="曲"><span class="牌">西地锦</span><span class="科">小生上</span>负郭小堂筑就。孤身谪宦栖迟。百篇斗酒烟霞地。逢时好畅襟期。</p>
        
        <p class="诵"><span class="牌">蓦山溪</span>东坡居士。未老心先嬾。爱学道人家。办竹几蒲团茗椀。青山可买。小结屋三间。开一径。俯清溪。修竹栽教满。　　客来便请。随分家常饭。若肯小留连。更薄酒三杯两盏。吟诗度曲。风月任招呼。身外事。不关心。自有天公管。</p>
        
        <p class="白">下官方直史馆。因科举之议。不合荆公。从此外补。历守吴兴。言事者承望风旨。道我谢表谤君。蒙圣主宽恩。责授黄州团练副使。本州安置。虽则是宦况萧条。却喜故人龙丘居士侨寓岐亭。佛印禅师又住锡定惠寺。我与他两人。朝夕往来。稍破岑寂。昨马正卿遗我废圃于临皋亭东坡之脇。此地林木翛然。堪供啸咏。我因搆一草堂。今已落成。禅师居士。许我见过。此时想到来也。<span class="科">外上见生上拱手行介生</span></p>
        
        <p class="曲"><span class="牌">出队子</span>如兰心契。如兰心契。我为高才放逐悲。<span class="夹白"><span class="科">外</span>他</span>风流慷慨世间稀选胜诛茅堂搆美。<span class="科">合</span>何幸羊求三径见携。</p>
        
        <p class="白"><span class="科">生</span>路入临皋亭。<span class="科">外</span>转向东坡侧。<span class="科">小生迎揖介</span>不敢掩柴扉。怕有题凤客。<span class="科">生外看介外</span>这堂非子瞻胸中丘壑。怎能如此结搆精奇。敬服敬服。<span class="科">生</span>休说堂外竹树如云。试看壁间岩峦绘雪。吾辈又得一乐地矣。<span class="科">外</span>请问此堂何名。<span class="科">小生</span>尚不曾想起。但我大雪中为此。因绘雪于四壁之间。不如即命名为雪堂。吾别号东坡。少顷当书东坡雪堂四字悬之。何如。<span class="科">外生</span>最妙。最妙。<span class="科">小生</span>琴操。出来烧香煮茗。以供清赏。<span class="科">老旦应上</span>焚来鸡舌轻烟袅。煮就龙团渴吻消。禅师相公万福。<span class="科">生外</span>美人免礼。<span class="科">小生</span>小弟置酒以待二公久矣。琴操奉酒。<span class="科">老旦奉酒介外</span></p>
        
        <p class="曲"><span class="牌">啄木儿</span>华堂启。瑞雪飞。瑶岫琼林<span class="夹白">都从</span>毛颖挥。<span class="科">生</span>水晶宫移向人寰。白玉楼隐在帘衣。<span class="科">小生</span>既无车马纷纭至。又将市井喧嚣避。<span class="夹白"><span class="科">老旦</span>只与</span>豪客真僧世外期。</p>
        
        <p class="白"><span class="科">生</span>请问禅师。佛门以何为宗。<span class="科">外</span>以无为宗。<span class="科">生大笑云</span>世间色色皆有。因何说无。<span class="科">外</span>君却不知。此皆凡人妄见。试想眼前众有。从何而来。将后究竟。复归何处。<span class="科">生点头会意介</span></p>
        
        <p class="曲"><span class="牌">降黄龙</span><span class="科">外</span>欲破昏迷。须知假合形骸。虚幻天地。如来阐教。道色不离空。<span class="夹白">只要</span>人了悟禅机。<span class="夹白"><span class="科">生</span>禅机可能开示么。<span class="科">外</span></span>菩提。是人真性。休得被尘情遮翳。<span class="夹白"><span class="科">生</span>既在人间世。怎么断得尘情。<span class="科">外</span>你但造生前业。如何不作身后想。</span>这浮生危如朝露。死投阿鼻。</p>
        
        <p class="曲"><span class="牌">前腔</span><span class="科">生</span>慈悲。指点皈依。<span class="夹白">我怎令</span>烦恼关心。无明复慧。欲登彼岸。尽打灭贪嗔。<span class="夹白">怕少</span>上乘根气。<span class="科">小生</span>休疑。但能清净。定身超恶道轮回。<span class="科">外</span>只愁伊牵缠不断。业冤沉溺。</p>
        
        <p class="白"><span class="科">生</span>请问禅师。今有一等人。专意惧内。至不可说不可说者。却是为何。<span class="科">外</span>此等恶业。皆自无始劫来。夙世身为歹人。不作善果。打爷骂娘。欺大压小。凌逼侪偶。伤残奴婢。罚令今生劫遇婆提达多。独招恶厉之妻。受无量苦楚。莫可解脱。<span class="科">生</span>这般恶婆。却从何处生来。<span class="科">外</span>此恶婆名大罗刹。如天心朗朗。善曜者几。中有天狗天贼。勾绞毛头。黄旛豹尾。见则凶灾立至。鬼哭神愁。当知是婆。此曜降诞。又如昆虫毛羽。中有毒龙毒虎。恶狗恶蛇。蜈蚣作怪。狐狸成精。当知是婆。此类幻化。人一遇之。迷昡昏沈。舍身忘螫。痛哉痛哉。<span class="科">生</span>以何修持。得免此难。<span class="科">外</span>为丈夫者须用降伏四魔力。灭诸烦恼力。发无上菩提之心。使业累俱遣。内外皆净。则此妇悍妒潜消。故得无碍。自生解脱。<span class="科">生合掌云</span>南无阿弥陀佛。<span class="科">小生</span>观季常惓惓下问。想正犯此病。<span class="科">生作色云</span>陈慥是世上奇男子。人间烈丈夫。岂有怕老婆之理。<span class="科">小生笑云</span>王丞相谢太傅诸人亦自伟然。何惧内乃尔。尊嫂如果欠柔。怕婆经兄不可不诵。<span class="科">生</span></p>
        
        <p class="曲"><span class="牌">黄龙滚</span>我思将风俗维。怎把裙钗畏。<span class="夹白">贱荆但见我呵。</span>奉约兢兢。何敢些儿背。<span class="夹白">我</span>权无内制。<span class="夹白">他</span>心甘中馈。<span class="夹白">真个是</span>莱子妇。冀缺妻。梁鸿配。<span class="科">小生外</span></p>
        
        <p class="曲"><span class="牌">前腔</span><span class="夹白">你</span>欣逢内助宜。不把家声坠。<span class="科">老旦</span>瑟弄琴调。好合诚堪慰。<span class="科">合</span>有恩有义。无猜无忌。<span class="夹白">愿早遂</span>河东凤。孔什麟。燕山桂。<span class="科">外生老旦</span></p>
        
        <p class="曲"><span class="牌">尾声</span>雪堂雅社今才启。说有谈空逸思飞。<span class="夹白"><span class="科">小生搂老旦</span>我</span>醉拥红妆客且归。</p>
        
        <p class="落诗"><span class="科">外</span>四壁图书带雪堂。<br /><span class="科">生老旦</span>客来文酒共徜徉。<br /><span class="科">小生</span>世间恶妇何须畏。<br />寄语男儿当自强。</p>
        
        <h2 id=ch9 class="chapter"><span class="出题">第九出　奇妒</span></h2>
        
        <p class="曲"><span class="牌">一翦梅</span><span class="科">生上</span>谈空说有遇名僧。勘破浮生。了悟无生。一炉香篆数函经。欲断尘情。尚恋凡情。</p>
        
        <p class="白">冠天履地学为儒。无奈青云事业虚。近向西来探秘密。黄花翠竹尽真如。小生自在东坡雪堂。得与佛印禅师。谬结同心之契。常聆出世之谈。欲仗大士因缘。消我前生业债。茫茫苦海。堕落堪虞。泛泛慈航。皈依颇切。争奈我妻房柳氏。生性儿有些跷蹊。遽难化诲。我甘心儿陪些从顺。何怕折魔。今已辰牌时分。待我入兰房中。看娘子起未。<span class="科">入介</span>呀。娘子起来了。<span class="科">旦上</span></p>
        
        <p class="曲"><span class="牌">女临江</span>朦胧春梦莺啼醒。绿窗外日移花影。掀帘谁荡玉钩声。春山郎欲画。螺髻未妆成。</p>
        
        <p class="白">春眠不觉晓。处处闻啼鸟。<span class="科">生</span>夜来风雨声。花落知多少。<span class="科">旦</span>相公。你今日为何出门太早。<span class="科">生</span>我欲寻苏东坡谈禅。谁知他已不在家了。<span class="科">生抱旦介</span>娘子。我看你云鬟虽乱。意态更妍。恍如宿酲太真。绝胜捧心西子。<span class="科">旦推生介</span>我也不喜你虚头奉承。只要实心帖服。<span class="科">生</span>娘子。我和你</p>
        
        <p class="曲"><span class="牌">懒画眉</span><span class="夹白">似</span>关关匹鸟两和鸣。夫唱妻随协气生。<span class="夹白">须知那</span>伯鸾德耀振贤声。白头相爱还相敬。<span class="夹白">我怎忍</span>反目徒伤结发情。</p>
        
        <p class="白"><span class="科">旦</span>陈郎。我岂不知</p>
        
        <p class="曲"><span class="牌">前腔</span>幽闲贞静博芳名。<span class="夹白">只怕你做丈夫的。</span>宜室宜家道未行。<span class="夹白"><span class="科">生</span>若论刑于之化。卑人其实不让文王。但恐娘子未如淑女。<span class="科">旦怒介</span>你那些儿见我不如淑女。</span>出言何故太欺凌。多应未谙区区性。<span class="夹白"><span class="科">生慌介</span>娘子。我与你耍子。如何便认真。<span class="科">旦</span>也是你</span>作耍成真自取憎。</p>
        
        <p class="白">如今这时候了。快拿过妆台来我梳洗。<span class="科">生</span>敢不效劳。<span class="科">递妆镜介</span>鸾镜犀梳象牙眉掠俱在此。<span class="科">旦对镜照介</span></p>
        
        <p class="曲"><span class="牌">前腔</span>轻尘拂去鉴光明。<span class="夹白"><span class="科">生</span>照得你</span>丰采翩翩百媚生。<span class="夹白">你这影儿。好似对门张员外家媳妇。<span class="科">旦怒介</span>你看上甚么张媳妇。却将我来比他。<span class="科">摔镜介</span>我将</span>菱花攧碎恨难平。<span class="夹白"><span class="科">生袖中出扇搧旦介</span>奶奶休发怒。我与你搧搧。<span class="科">旦回头见扇佯笑夺扇看介</span>这</span>丹青便面<span class="夹白">是</span>何人赠。<span class="夹白">莫不是</span>掷果潘安远寄情。</p>
        
        <p class="白"><span class="科">旦</span>我看这扇儿精致。多应是风流年少人物。<span class="科">生</span>有一朋友。年方弱冠。因我爱他。特遣人送来的。<span class="科">旦将扇打生扯碎掷地介</span></p>
        
        <p class="曲"><span class="牌">前腔</span>男儿不自重时名。甘比狂童背圣经。<span class="夹白"><span class="科">生</span>娘子。你</span>撚酸吃醋<span class="夹白">全不</span>怕人听。<span class="夹白"><span class="科">旦</span>我家常说话。怕甚么人。<span class="科">生</span></span>诗中长舌宜三省。<span class="夹白"><span class="科">旦</span>三省三省。磨得你投河落井。<span class="科">向内大叫云</span>小厮每你听着。但有年幼的朋友来拜。竟自回他。休得通报。<span class="科">内应</span>知道了。<span class="科">旦</span></span>免得东君喜送迎。</p>
        
        <p class="白"><span class="科">末扮苏院子上</span>为有看花约。因传折柬来。陈相公在家么。<span class="科">生</span>外边有人声。我看是谁。<span class="科">生欲出介旦扯生介</span>你且住。我去张一张。若是年幼的朋友。不许你出去。<span class="科">张介</span>原来是一个仆人。你出去罢。<span class="科">生出见介末</span>苏爷方才失迎相公。今日天色晴明。南郊花事可翫。欲拉琴操陪相公游赏片时。特差小人奉请。<span class="科">旦大叫云</span>不许去。不许去。<span class="科">生慌背末云</span>琴操二字。不知可曾听得。若听见怎了。<span class="科">回身向末云</span>院公。你可少待。我进去便来。<span class="科">入见旦云</span>苏学士请我游春。并无他客。<span class="科">旦怒视介</span>我素知东坡是风流人豪。寄兴花酒。况他欲拉琴操同游。你如何哄我。<span class="科">生</span>那里是琴操。叫我是陈慥。<span class="科">旦笑云</span>谁曾见主人请客。反呼客名。<span class="科">生</span>原来娘子不知。我在洛中拜子瞻为兄。兄呼弟名。正是古礼。<span class="科">旦</span>我这个信不过。若是妓女。断不与你干休。<span class="科">生跪云</span>若是妓女。甘心受责。<span class="科">旦</span>你既自招。奈家无刑具。你去隔壁借李大嫂昨晚打李大伯的竹篦来。<span class="科">生迟疑介旦大叫</span>还不快去。<span class="科">生慢行自语介</span>叫我此去。如何开口。<span class="科">旦扯生介</span>你说甚的。莫不骂我么。<span class="科">生</span>我怎敢骂你。我说李大嫂竹篦。自家要用。我书房中有青藜拄杖一条。何等方便。免得求人。<span class="科">旦</span>你说的是。那藜杖颇坚。尽勾你消受。快去取来。<span class="科">生入取杖出介</span>杖儿。杖儿。我想刘向当年赖你呵。</p>
        
        <p class="曲"><span class="牌">解三酲</span>炊藜火<span class="夹白">把</span>瑶编曾映。<span class="夹白">今做了</span>挞良人夏楚之刑。<span class="夹白">古来只有</span>伯俞受杖遵慈命。<span class="夹白">几曾见</span>甘痛决被妻荆。<span class="夹白"><span class="科">旦大叫</span>藜杖现放在那壁。怎么不快拿来。<span class="科">生</span>来了。来了。<span class="科">低唱</span>我非无</span>斩钉截铁刚方气。<span class="夹白">都只为</span>惹草沾花放荡情。权支应。<span class="夹白"><span class="科">旦</span>这个却权不得。要打便打。<span class="科">生递杖与旦介</span></span>倘违约束。任尔施行。</p>
        
        <p class="白"><span class="科">旦叫末介</span>苏院公。<span class="科">末应</span>夫人有何分付。<span class="科">生</span>你好没分晓。叫他说甚么。<span class="科">旦</span>你对老爷说。我相公久已受戒。不见妇人。休得引乱他心。有伤雅道。<span class="科">末</span>我老爷一生也是怕见妇人的。夫人放心。<span class="科">生</span>娘子。你方才疑我哄你。难道此人也诳言。<span class="科">旦</span>那苏学士呵。</p>
        
        <p class="曲"><span class="牌">前腔</span>为风流招愆惹眚。这来人言语难凭。<span class="夹白">你</span>杨花心性浑无定。<span class="夹白"><span class="科">举杖示生介</span>若犯着我呵。</span>把藜杖重才丁。<span class="夹白"><span class="科">生背末对旦云</span>休被那人听见。不像体面。<span class="科">旦</span>你</span>欲全体面休干犯。莫怪<span class="夹白">我</span>心肠易变更。<span class="夹白"><span class="科">末</span>相公请行。老爷候久了。<span class="科">旦</span>且</span>趋他命。<span class="夹白">纵然你</span>欺吾不见。难掩风声。</p>
        
        <p class="落诗"><span class="科">旦</span>柳色莺声及早春。<br /><span class="科">生</span>出门俱是看花人。<br /><span class="科">末</span>杖藜扶你桥东过。<br />路上行人也断魂。</p>
        
        <h2 id=ch10 class="chapter"><span class="出题">第十出　赏春</span></h2>
        
        <p class="曲"><span class="牌">满庭芳</span><span class="科">小生扮东坡末扮院子挑食罍酒樽随上</span>迢递乡心。崎岖仕路。一官牢落经年。独余豪兴。题咏遍山川。<span class="科">老旦扮琴操上</span>天付莺花淑景。喜追随金马名贤。<span class="科">合</span>赏心处。高歌对酒。人醉绿杨烟。</p>
        
        <p class="白"><span class="科">小生</span>迁谪都忘逆旅愁。琴樽此外复何求。<span class="科">老旦</span>枝头黄鸟如相识。日日春风唤客游。<span class="科">小生</span>下官在此。宦况萧条。幸得与陈季常交懽。稍破岑寂。今日约他同往郊外。游乐一番。<span class="科">老旦</span>奴家见陈相公。仪表如鸡群之野鹤。委是昂藏。志气似天末之流虹。甚觉璀粲。自合与老爷情投胶漆。契合金兰。<span class="科">小生大笑介</span>琴操。你正不知。那陈生对朋友雕龙炙毂才思惊人。奉妻孥婢膝奴颜。节概扫地。<span class="科">老旦</span>陈相公未必如此。这言语恐属浪传。<span class="科">小生</span>我适差院子请他。走至中堂。正闻其妻撚酸发怒。院子不知趣。竟说我与琴操奉候。他听得似火上浇油。陈生百般支吾。决不放出。<span class="科">老旦</span>毕竟放他来否。<span class="科">小生</span>陈生自招受杖。今始放来。<span class="科">老旦笑云</span>世间妇人。作威福者虽多。几曾见畏法如季常者乎。待他来时。须嘲笑他一番。<span class="科">小生</span>不可不可。闺阃之事。未可明言。只宜隐讽。呀。陈生已远远来了。<span class="科">生上</span></p>
        
        <p class="曲"><span class="牌">绕红楼</span>忆尔登瀛望若仙。三生石幸结前缘。选胜吟囊。邀欢歌扇。花事正争妍。</p>
        
        <p class="白">不如意事常八九。可与人言无二三。小生陈慥。今蒙东坡见招寻春。诚为乐事。为何说这两句言语。尀耐妻房柳氏。闻此行有美人在席。便生妒心。对苏公院子。十分狼狈。我欲待不来。恐负苏公雅爱。如今既来。恐拄杖有所不免。罢罢。家丑未必人知。我且放着胆。走一遭去。<span class="科">小生老旦迎见揖介小生</span>春山无伴独相求。伐木丁丁山更幽。<span class="科">生</span>酒债寻常行处有。<span class="科">老旦</span>人间亦自有丹丘。<span class="科">小生</span>季常。下官与琴操。奉候良久。就此同行。<span class="科">生</span>请问东坡。欲往何处寻乐。<span class="科">小生</span>出郭门外。过柳市南头。那一搭儿杏坞桃谿。山光水色。尽堪眺望。<span class="科">生</span>妙妙。<span class="科">行介合</span></p>
        
        <p class="曲"><span class="牌">石榴花</span>如云车马。济济出郊原。桃散锦。柳飞绵。春风轻扇绮罗筵。奏笙歌动地喧天。山回水旋。喜香尘暗扑游人面。万花丛低拨琵琶。短墙头送出秋千。</p>
        
        <p class="白"><span class="科">末</span>禀老爷。已行过柳市。此间正好饮酒。<span class="科">小生</span>可将食罍酒樽摆下。我们藉草而坐。<span class="科">末应众坐介小生</span>将酒来。<span class="科">递酒科老旦</span></p>
        
        <p class="曲"><span class="牌">前腔</span>幕天席地。促坐草芊芊。<span class="科">生</span>怜国色。笑嫣然。仙郎自合挟婵娟。也何劳急管繁弦。<span class="科">小生</span>歌喉细传。按阳春一曲<span class="夹白">把</span>金杯劝。<span class="科">合</span>尽今朝醉卧苔矶。胜当年误入桃源。</p>
        
        <p class="白"><span class="科">众劝酒介净扮苍头急上</span>青竹蛇儿口。黄蜂尾上针。两般犹未毒。最毒妇人心。老汉陈相公家苍头是也。可叹我那主人是个菩萨般的相公。撞着这夜叉般的娘子。坐下一张绣榻。就是怕老婆的摄魂台。手中一条藜杖。就是打老公的降魔杵。不见得如花似玉。却倒会吃醋拈酸。分付跪一日。到下半日也不敢起来。说要打十板。到第九板也不敢转动。还可笑我相公。凭着那张嘴。谈空说有。顽石都会点头。见了他的面。丧魄销魂。干鱼也须吊泪。在家中做小伏低。好似哑子吃了黄连在心里苦。到人前包羞忍耻。真是好汉打落牙齿向肚中咽。似这般受怕担惊。却又好嘲风弄月。今日苏爷差人来请。才说道有个琴操姐。魂也不在身上。又听见一声不许去。心都跳在口里。没奈何尽兴招承。方才得权时发放。我想这会儿美人偎得有趣。只怕那时节藜杖敲得无情。如今差老汉去缉访他。仔细想将起来。大娘子着实有些杀气。见了他真个胆寒。说有不好。说无不好。如之奈何。须索去走一遭。自有道理。来到此间。<span class="科">作觑介</span>呀。果然有个妇人。不免向前见了相公。看他怎生撑答。<span class="科">向前叫生介</span>相公。何不快归家去。尚然在此追欢。<span class="科">生惊见起身云</span>苍头。家中有甚事情。叫你寻觅到此。<span class="科">净</span>特来与相公报最。<span class="科">生</span>怎么报最。<span class="科">净</span>世间最多心的。莫如大娘子。世间最惹祸的。莫如相公。<span class="科">生急扯净背云</span>低低的说。莫被他们听见。<span class="科">净</span>大娘子知相公必然与妓同游。安排下一把刀。一条索。一根拄杖。相公回家。如不甘受拄杖。他或是刎死。或是自缢。这事怎了。<span class="科">生顿足云</span>我便受他几杖。有何不可。怎敢教他自尽。苍头。你莫不是来諕我。恐无这话。<span class="科">净</span>相公。我难道是说谎的人。你自料可是惧内的人。我实对你说。大娘子疑相公有妓。特着小人来潜窥。但大娘子威严。相公尚怕。小人怎敢欺瞒。<span class="科">生</span>苍头。你念我平日看顾之情。千万替我瞒这遭儿。<span class="科">生跪净净忙扶起介小生同老旦上前云</span>季常。是你家的老仆。有何事反曲膝求他。<span class="科">生</span>小弟有一弟。千里远归。途次幸保无事。贱荆遣他来报。是以望天称谢。<span class="科">小生</span>这事也遣人来报。尊嫂可谓有主张矣。<span class="科">净</span>相公。苏爷如何也知大娘子有拄杖。<span class="科">末</span>怎瞒得我。<span class="科">生</span>院公。可将酒肴借少许。以劳苍头。<span class="科">末</span>有有。<span class="科">生扯净背云</span>你吃了酒先回。对娘子只说无妓。我明日做领青衣赏你。<span class="科">净</span>青藜原是相公受用。小人经不得。只替你瞒过便了。转灾为福吾缄舌。倚翠偎红你小心。<span class="科">净下小生</span>苍头既去。琴操。你唱一曲奉陈相公。<span class="科">仍坐老旦奉生小生酒介老旦</span></p>
        
        <p class="曲"><span class="牌">泣颜回</span>寒食杏花天。望青旗柳外高悬。纷纷士女。鬭腰肢遗落金钿。风和日暄。燕交飞触碎胭脂片。<span class="科">合</span>叹驹驰倏忽春归。笑蝇营孤负花前。</p>
        
        <p class="白"><span class="科">小生</span>泛泛饮酒。恐不尽兴。我们行一令何如。<span class="科">老旦</span>说得是。<span class="科">生</span>请学士发号。<span class="科">小生</span>我们于禽兽中各举一极狠的物。倘有能制服之者。罚一巨觥。请季常先道。<span class="科">生思想介</span>我是虎。<span class="科">老旦</span>虎怎见得极狠。<span class="科">生</span>虎是山君。啸则风生。百兽服栗。<span class="科">小生</span>说你是虎。见哈三也要销魂。罚一巨觥。<span class="科">生饮酒介</span>受罚受罚。琴操请道。<span class="科">老旦</span>我是蛇。<span class="科">生</span>蛇怎么极狠。<span class="科">老旦</span>兽莫大于象。蛇能吞之。岂不极狠。<span class="科">生</span>是是。<span class="科">小生</span>季常。你只知蛇狠。却不知拄杖儿能打草惊蛇。琴操该罚。<span class="科">老旦饮酒介</span>受罚受罚。苏爷是何物。<span class="科">小生</span>我是鸧鹒。<span class="科">生笑云</span>鸧鹒小物耳。狠到那里去。该罚该罚。<span class="科">小生</span>世间惟有妒妇狠。山海经云。食鸧鹒可以疗妒。是狠过于妒妇。岂不极狠。君如不信。请归而试之。<span class="科">生起身背云</span>我听东坡所言。大都是见嘲之意。但我闺阃中事。他们如何得知。或无心偶中。未可晓也。这也不必计较。<span class="科">小生</span>日将暮矣。我们携残樽随路饮回何如。<span class="科">生老旦</span>好好。<span class="科">生携老旦手行介生</span></p>
        
        <p class="曲"><span class="牌">前腔</span>翩翩。归路并香肩。<span class="夹白">听</span>马嘶紫陌。人醉苍烟。<span class="科">小生</span>游情未倦。喜苔茵软衬金莲。<span class="科">老旦</span>啼残杜鹃。望江城返照还堪恋。<span class="科">合</span>抚山川写入丹青。揽芳菲载向诗篇。<span class="夹白"><span class="科">生</span>东坡叨扰。小弟先此告回。<span class="科">小生</span>多慢了。<span class="科">生</span>问柳寻花载丽人。<span class="科">老旦</span>行春不觉又黄昏。<span class="科">小生</span>天涯迁客无聊赖。<span class="科">合</span>萍梗相逢意自亲。<span class="科">生下小生笑介</span>琴操。你知季常苍头来意乎。<span class="科">老旦</span>奴家不知。<span class="科">小生</span>多是其妻令来窥伺。陈生身虽在此。胆已落矣。待明朝我去探听。并规谏柳氏一番。<span class="科">老旦</span>老爷。你须记得孔子说。忠告而善道之。不可则止。妒妇不是好惹的。<span class="科">小生笑云</span>假使你做柳氏之夫惧内云何。我去自有道理。<span class="科">小生</span></span>妒妇心肠坚似铁。<span class="科">老旦</span>仁人口舌善回天。</p>
        
        <h2 id=ch11 class="chapter"><span class="出题">第十一出　谏柳</span></h2>
        
        <p class="曲"><span class="牌">生查子</span><span class="科">旦持拄杖上</span>儿夫喜浪游。不把盟言守。嗃嗃奈予何。伊作伊还受。</p>
        
        <p class="诵"><span class="牌">如梦令</span>自是男儿情薄。莫怪妇人口聒。为爱出墙花。玩法甘违初约。知觉。知觉。抵死与他一着。</p>
        
        <p class="白">昨日丈夫欲偕东坡嬉游。自招若有美人。甘受藜杖。我令苍头潜去窥视。那老奴也把言语支吾。我怒发先要杖他二十。他方才吐露真情。说果有妇人在坐。天天。有这样不守法度的男子汉。他归来推醉。我也不曾理他。待今日和他算帐。丈夫那里。<span class="科">生应上</span>有有。</p>
        
        <p class="曲"><span class="牌">前腔</span>看花昨夜归。尚未醒残酒。闻唤急趋跄。琴瑟娱清昼。</p>
        
        <p class="白"><span class="科">见介</span>娘子有何见教。<span class="科">旦怒云</span>见教见教。可知你灾星拱照。若还违拗些儿。我不刎便吊。你昨日出门时。对着柱杖儿。招些甚么来。<span class="科">生</span>奶奶。我但见你红下脸来。我有话都说不出了。你请息怒。容分剖。<span class="科">旦佯笑云</span>你昨有妓无妓。<span class="科">生</span>娘子。其实无妓。<span class="科">旦怒将杖打生云</span>昨坐在东坡右手。穿藕丝裳者是谁。<span class="科">生</span>娘子。昨日游人千丛万簇。想是苍头看得眼花了。我们实不曾携甚美人。<span class="科">旦</span>你还硬嘴。叫老奴来对。<span class="科">大叫</span>苍头那里。<span class="科">内应</span>买下饭去了。<span class="科">生慌云</span>不必叫苍头。我认了。我认了。<span class="科">旦</span>禽兽。人说你肠子有吊桶粗。我说你胆子有天样大。我与你做夫妻多年。你岂不知我平日的性子。辄敢欺心玩法。跪过来。定打三十拄杖。<span class="科">生</span>奶奶。不才初犯。且饶这遭。<span class="科">旦</span>断要打。休惹起我的性子来。<span class="科">生</span>奶奶。打我是小事。你方才养成指甲。恐被抓伤。吾罪越重。不如权且恕过。下次莫饶。<span class="科">旦</span>也罢。我饶你拄杖。罚跪在池边。<span class="科">生</span>奶奶。这个容易。只求把大门闭了。恐有人来。不当稳便。<span class="科">旦</span>若要闭大门。打了去跪。<span class="科">生</span>我跪我跪。<span class="科">旦虚下生跪介生</span></p>
        
        <p class="曲"><span class="牌">宜春令</span>心中恨。<span class="夹白"><span class="科">旦内叫云</span>你恨我么。<span class="科">生</span></span>脸上羞。<span class="夹白"><span class="科">旦内云</span>你是该羞也。<span class="科">生</span>对着</span>碧粼粼方塘水流。<span class="夹白"><span class="科">旦内云</span>你到不如投在水里罢。<span class="科">生</span></span>当场出丑。这般恩爱难消受。<span class="夹白"><span class="科">旦内云</span>你既没情。我也无义。怎怪得我。我且睡一觉来放你。<span class="科">内做乱蛙鸣生</span>呀。这孼畜。往常不叫。偏今日咭咭聒聒。如鼓吹一般。蛙哥。蛙哥。你可怜陈慥。闭嘴一时。只怕他疑我与人说长道短。你休</span>在清池阁阁争喧。<span class="夹白">免疑我</span>对傍人哓哓搬口。<span class="夹白">苦。我这膝盖儿跪得疼了。</span>望娘行大发慈悲。暂时宽宥。</p>
        
        <p class="白"><span class="科">小生上</span>既已为男子。应当制妇人。牝鸡曾有戒。未可令司晨。昨日陈生归家。必受柳氏之气。我去探望他一回。来到门首。门儿半开在此。不免径入。<span class="科">见生跪背语科</span>呀。兀的不是季常。缘何跪在池边。奇绝奇绝。待我闪在这壁。听他说些甚么。<span class="科">生</span></p>
        
        <p class="曲"><span class="牌">前腔</span>衔冤气。溯祸由。<span class="夹白">我也不怨娘子。只怨苏学士。</span>挈红妆春郊戏游。<span class="夹白"><span class="科">小生背云</span>我挈红妆。你不来也自由你。如何怨我。<span class="科">生</span>到今日呵。</span>落他机彀。<span class="夹白">幸得无人来见。</span>倘人窥嘲讪般般有。<span class="夹白">我的娘。</span>誓从今改过收心。敢如前胡行乱走。<span class="科">向空顿首介</span>望神明转日回天。急来搭救。</p>
        
        <p class="白"><span class="科">小生忙扯起生介</span>救你的神明是我。<span class="科">生怒介</span>东坡。你好没礼。缘何不先通报。径直入人家来。<span class="科">小生</span>若待通报。怕你膝盖儿越疼了。季常。陶元亮不为斗米折腰。至今犹有生气。况你为丈夫。乃甘曲膝于妻孥。岂不汗颊。<span class="科">生慌掩小生口云</span>噤声。噤声。跪的是我。不干足下事。<span class="科">小生喝云</span>衣冠不整。尚属朋友之过。世间那有这样缩头的男子。<span class="科">旦持拄杖叫上</span>禽兽。缘何不待我发放。擅自起来。却与谁人在此闹嚷。<span class="科">见小生拜介</span>原来是苏大人。<span class="科">小生</span>尊嫂。轼闻妇道以顺为正。从一而终。是以牝鸡司晨。长舌阶厉。尊嫂何不恪遵四德之训。甘犯七出之条。季常有何得罪。而令其长跪池头。窃恐夫既不夫。妇亦不妇。伤风败俗。逆理乱常。不可不可。<span class="科">旦</span>苏大人。奴家虽系裙钗贱质。颇闻经史懿言。自古修身齐家之士。先刑寡妻。乃治四海。古之贤妇。鸡鸣有警。脱簪有规。交相成也。齐眉之敬。岂独妇顺能彰。反目之嫌祇缘夫纲不正。今我丈夫呵。</p>
        
        <p class="曲"><span class="牌">梁州序</span>襟怀偏放。面皮徒厚。不把<span class="夹白">我</span>机关参透。<span class="夹白"><span class="科">小生</span>你待要他如何。<span class="科">旦</span>要他</span>绳趋尺步。休轻惹罪招尤。<span class="夹白">苏大人。</span>羡你望隆山斗。<span class="夹白">却怎</span>心恋烟花。轻把<span class="夹白">我</span>儿夫诱。<span class="夹白"><span class="科">小生</span>琴操是我的相识。季常不过陪行。于理何碍。<span class="科">旦怒视小生云</span>你引花了他的心儿。又来管我。<span class="科">以杖指小生介</span>恨不</span>青藜打杀你。老牵头。<span class="夹白"><span class="科">小生慌躲介生跪云</span>奶奶。宁可打我罢。<span class="科">旦用拄杖拨生跌倒介</span>教你</span>狗党狐朋莫再游。免使我恁争鬭。</p>
        
        <p class="白"><span class="科">小生背与生云</span>看这般光景。休道你怕他。我也有些儿胆怯了。待我勉强说他几句。<span class="科">生</span>他手中物。不是当耍的。<span class="科">小生</span>尊嫂。从来悍戾之妇呵。</p>
        
        <p class="曲"><span class="牌">前腔</span>当年为害。千秋遗臭。<span class="夹白">他把那四德三从</span>一旦丢开脑后。淫心悍气。全无半点温柔。<span class="夹白"><span class="科">旦</span>从来那些悍戾的。你说我听。<span class="科">生</span>东坡。少说几个罢。休连累我吃打。<span class="科">小生</span></span>有那武姬斫树。刘氏垂帏。<span class="夹白">王道也为他</span>挥麈亲驰骤。明光因诵赋。溺清流。五虎威严鬼也愁。<span class="夹白"><span class="科">小生作恨介旦</span>大人为何发恨。<span class="科">小生</span></span>恨不剥这禽兽。</p>
        
        <p class="白"><span class="科">旦大喝指小生云</span>你言言嘲讪。句句扛帮。我虽奈何不得你。<span class="科">举杖打生云</span>都是这畜生串了来的。<span class="科">生跪唱</span></p>
        
        <p class="曲"><span class="牌">前腔</span>告娘行细察因由。苏学士突然来候。这颠言狂语。尽皆纰缪。我自随伊饶舌。惮尔青藜。朝夕欢相守。<span class="夹白"><span class="科">旦</span>我往常闻你向学士谈禅。十分敬服。谁知谈的都是老婆禅。苏大人。各人有家。此后免劳下顾。<span class="科">小生鞠躬</span>领命领命。<span class="科">生</span></span>是非今说破。莫追求。<span class="夹白"><span class="科">旦对生云</span>我若再揽他上门。我和你做一世冤家。<span class="科">生</span></span>难道不是冤家不聚头。<span class="科">揖小生介</span>请暂退免僝僽。</p>
        
        <p class="白"><span class="科">小生扯生背云</span>闲话休提。季常。你年将强仕。兰梦无征。何不与令正商议娶一妾。<span class="科">生</span>还敢要他娶妾。我向在洛中。闻知吾所为。遣苍头以书见招。说家中已纳四妾。我急急归来看时。却娶了四个魑魅魍魉。教人怎下得手。<span class="科">小生笑云</span>就容貌丑些。但得生子。亦是好事。<span class="科">生</span>未及月余。他并丑的也都赶回去了。<span class="科">小生</span>待我与他说。<span class="科">向旦云</span>尊嫂。季常此后决不敢恋酒贪花。但下官有一言奉告。<span class="科">旦</span>请说。<span class="科">小生揖旦介</span></p>
        
        <p class="曲"><span class="牌">前腔</span>念鲰生略献愚谋。论不孝须防无后。<span class="夹白"><span class="科">旦</span>呀。我陈门无后。与苏君何干。<span class="科">小生</span>下官与季常呵。</span>忝金兰交谊。忍绝箕裘。<span class="夹白"><span class="科">旦</span>老苏。你未谙麻衣相法。怎晓得我再不生儿子了。<span class="科">小生</span>尊嫂。倘容他娶一妾呵。</span>你是螽斯不妒麟趾。钟祥百福从天祐。<span class="夹白"><span class="科">旦</span>螽斯麟趾。是周公做的诗。若周婆肯说这话。怪不得有官奏你排谤朝廷。原来你好管人家闲事。<span class="科">向生云</span>陈郎。娶妾是好事。但我每日要打一百拄杖。直打到七十岁止。你若经得起。任你施为。<span class="科">生慌介</span></span>肯因添一妾。<span class="夹白">与你</span>结为雠。难道无儿没葬坵。<span class="夹白"><span class="科">小生指生云</span>你反这般样说。<span class="科">旦推小生出门介</span>快走快走。</span>推出去莫容留。</p>
        
        <p class="白"><span class="科">旦手拖拄杖拉生下小生笑云</span>苏子瞻遨游四海。阅人颇多。何曾见这般恶妇。我将侍儿赠他。一者令陈生有后。二者令柳氏分权。柳氏。柳氏。</p>
        
        <p class="曲"><span class="牌">尾声</span><span class="夹白">你虽是</span>乾坤戾气天生就。怎出得东坡妙手。一计教他命即休。</p>
        
        <p class="落诗">愿天常生好人。<br />愿人常行好事。<br />若还妇制其夫。<br />便是背生芒刺。</p>
        
        <h2 id=ch12 class="chapter"><span class="出题">第十二出　训姬</span></h2>
        
        <p class="曲"><span class="牌">四园春</span><span class="科">小旦扮苏侍儿上</span>倏忽春归朱夏来。一番梅雨洒苍苔。欲行怕湿凤头鞋。放燕偷将帘半开。日长无聊赖。徙倚对庭槐。</p>
        
        <p class="诵"><span class="牌">忆王孙</span>风蒲猎猎小池塘。过雨荷花满院香。沉李浮瓜冰雪凉。竹方床。针线慵拈午梦长。</p>
        
        <p class="白">奴家乃苏老爷侍儿秀英是也。自幼看成。年今二八。分虽不敢当夕。才却略谙缝裳。因此我老爷呵。</p>
        
        <p class="曲"><span class="牌">尾犯序</span>雅意重怜才。侍女丛中青眼相待。<span class="夹白">他</span>自认康成。<span class="夹白">将我</span>做郑姬疑猜。衔爱。<span class="夹白">我</span>仅供奉辰昏巾栉。愧难附三千粉黛。思量起当年络秀。屈节好伤怀。</p>
        
        <p class="白"><span class="科">小生上</span>四月清和雨乍晴。南山当户转分明。更无柳絮因风起。惟有葵花向日倾。呀。秀英。你在此独立。却是为何。<span class="科">小旦</span>奴家因昼永如年。针指稍倦。闲步一时。并无别意。<span class="科">小生</span>我正有一句话欲对你说。你年齿方少。德性颇贤。我非割舍得你。只是我家多姬妾。恐担阁了你青春。陈季常风流侠气。不比寻常。我爱之重之。他如今尚无子嗣。我欲将你赠他。一者令你得所。二者见我交情。吾意已决。再休推阻。<span class="科">小旦掩泪云</span>奴家久蒙恩养。愿侍终身。怎忍将奴弃了。<span class="科">小生</span>你听我道。</p>
        
        <p class="曲"><span class="牌">驻云飞</span>杏脸桃腮。兰蕙清芬绝点埃。闺阃箴规解。井臼操持在。<span class="夹白">嗏。</span>我肯令久尘埋。<span class="夹白">那陈季常呵。</span>风流潇洒。<span class="夹白">愿他</span>早诞麟儿。故割肌肤爱。<span class="夹白">你事他大娘子。</span>如妇尊姑一室谐。<span class="科">小旦</span></p>
        
        <p class="曲"><span class="牌">前腔</span>闻说痴騃。弃置难禁泪满腮。<span class="夹白"><span class="科">小生</span>这是我的好意。你休伤情。<span class="科">小旦</span>老爷。你平素将我做</span>入掌明珠爱。<span class="夹白">今日做</span>团扇经秋待。<span class="夹白">嗏。虽是</span>离合命应该。<span class="夹白">我</span>心头自揣。<span class="夹白"><span class="科">小生</span>你揣些甚么。<span class="科">小旦</span>只怕</span>劣性夫人。度量非沧海。<span class="夹白">你把</span>好意翻成做祸胎。<span class="科">小生</span></p>
        
        <p class="白">他大娘子心性虽未可知。但主张却在于你。你能守嫡庶之分。他自消嫉妒之心。这都不必过虑。<span class="科">背云</span>但我被柳氏骂詈之后。久不曾到季常家去。季常亦无颜见我。我若亲造。又恐柳氏生嗔。待择定良辰。先期写一藏头诗帖子。暗约季常。他见了。必然过来。此计甚好。秀英。我</p>
        
        <p class="落诗">岂将恩爱一时分。<br />祇为怜才赠丽人。<br />妾妇顺从千古训。<br />敬遵此道免生嗔。</p>
        
        <h2 id=ch13 class="chapter"><span class="出题">第十三出　闹祠</span></h2>
        
        <p class="白"><span class="科">旦上</span>人无害虎心。虎无伤人意。祇为夫不才。冷气淘热气。我自前日被老苏嘲讪一番。因而成病。这都是我那禽兽串将来的。令人越想越恨。</p>
        
        <p class="曲"><span class="牌">北端正好</span><span class="夹白">非是俺</span>性情乖。<span class="夹白">只为他把</span>威风仗。好教人气满胸膛。<span class="夹白">我将他</span>胡言乱语<span class="夹白">都记在</span>心儿上。算不了冤家帐。</p>
        
        <p class="曲"><span class="牌">滚绣毬</span>细寻思。恼断肠。试与他做一场。怕甚么官司告状。终不然打拷婆娘。<span class="夹白">且休提别事。只他往洛中。</span>弃闺门结发妻。恋笙歌入醉乡。<span class="夹白">自他归来呵。俺也不曾</span>将恶气十分冲撞。<span class="夹白">他反</span>串无徒大肆强梁。<span class="夹白">俺岂不知</span>夫妻恩爱须和顺。<span class="夹白">自是他</span>朋友扛帮惹祸殃。此恨难忘。</p>
        
        <p class="白">罢罢罢。一不做。二不休。待他来。待他来。<span class="科">生上</span>入门休问荣枯事。观看容颜便得知。娘子。你病体自当排遣。却怎生闷闷独坐。<span class="科">旦</span>我问你。前日老苏那般言语狼藉。却是为何。<span class="科">生</span>他是好意劝你。休错怪他。<span class="科">旦</span>你要降老婆。却借朋友之势。恨藜杖儿不在手边。我咬下你肉来。<span class="科">旦欲咬生生慌跑旦跌在地大叫介</span>好好。你要跌死我。不如休了我罢。<span class="科">赶上挽生云</span>私休不如官休。等开衙门。我告你去。<span class="科">生跪云</span>奶奶。是你自跌。非关陈慥事。情愿受杖罢。<span class="科">旦</span>决饶不过你。<span class="科">挽生虚下末扮官杂扮皂隶随上末</span>守法朝朝乐。欺公日日忙。老爷心更苦。最怕退前堂。<span class="科">皂</span>老爷。退了前堂。怎么又苦又怕。<span class="科">末</span>我儿。这话难与你说。你看有告状的带进来。<span class="科">旦挽生上</span>大人告状。<span class="科">皂带进见介末</span>妇人挽着男子。想妇人是原告。<span class="科">旦</span>妇人是原告。<span class="科">末</span>说上来。<span class="科">旦</span>妇人柳氏。这是丈夫陈慥。<span class="科">末</span>夫妻间却有甚事不平。皂隶。你看夫人不在屏风背后。我好问这桩事。<span class="科">皂看介</span>禀老爷。夫人不在。<span class="科">末</span>那柳氏你说。<span class="科">旦</span></p>
        
        <p class="曲"><span class="牌">耍孩儿</span>丈夫生性多豪放。违约束甘心跳梁。<span class="夹白"><span class="科">末</span>想必有人引诱他。<span class="科">旦</span></span>苏东坡勾引醉红妆。<span class="夹白"><span class="科">末惊讶云</span>苏学士望隆朝野。怎做得牵头。<span class="科">旦</span></span>因望隆不甚隄防。<span class="夹白">他教我丈夫</span>将言气死糟糠妇。<span class="夹白">待要</span>任意多求窈窕娘。<span class="夹白"><span class="科">末</span>那里有此事。<span class="科">生</span>大人。这都是柳氏诳言。<span class="科">旦</span></span>非虚诳。<span class="夹白">我</span>特来控诉。乞示推详。</p>
        
        <p class="白"><span class="科">末</span>陈慥如何说。</p>
        
        <p class="曲"><span class="牌">五煞</span><span class="科">生</span>叹鲰生太善良。感东坡有主张。<span class="夹白">他欲</span>化吾妻妒<span class="夹白">苦把</span>人伦讲。<span class="夹白"><span class="科">末</span>此是实情。好学士。好学士。<span class="科">生</span>可惜学士费了一片心。他</span>忠言未见回天力。<span class="夹白">我</span>藜杖翻遭遍体伤。此情无处伸冤枉。<span class="夹白"><span class="科">末切齿云</span>这妇人可恨。情理难容。情理难容。<span class="科">生</span></span>难逃明镜。怎免王章。<span class="科">末</span></p>
        
        <p class="曲"><span class="牌">四煞</span>这丈夫软似羊。这妇人狠似狼。<span class="夹白">我见了</span>他肚里先𤺬<a epub:type="noteref" href="#char01"><spu>注</spu></a>胀。<span class="夹白">这是</span>乾坤有变天番地。夫妇无情阴亢阳。<span class="夹白">更可恨将一个</span>苏学士无端谤。须加刑宪。庶正纲常。</p><aside epub:type="footnote" id="char01"><p>「⿸疒彭」</p></aside>
        
        <p class="白"><span class="科">净内大叫云</span>正甚么纲常。待我来。<span class="科">末跌下公座云</span>怎好怎好。夫人听见了。<span class="科">净扮夫人跑出扯起旦云</span>你起去。待我打这不明白的东西。<span class="科">一手扯末一手打落纱帽云</span>你跪着。<span class="科">末</span>奶奶。手下人看着。乞存体面。<span class="科">皂</span>夫人发怒。我们且须回避了。<span class="科">下净扯末骂介</span></p>
        
        <p class="曲"><span class="牌">三煞</span><span class="夹白">你是</span>驴粪毬为甚官。<span class="夹白">你是</span>面糊盆坐甚堂。黑白不辨<span class="夹白">怎把</span>人发放。<span class="夹白"><span class="科">指生</span>似这般</span>欺心<span class="夹白">的</span>男子<span class="夹白">该流</span>三千里。<span class="夹白"><span class="科">旦</span>夫人说得是。<span class="科">净指旦</span>怎把</span>贤德<span class="夹白">的</span>妻儿骂一场。<span class="夹白"><span class="科">旦</span>夫人说得是。<span class="科">末</span>奶奶。凭你断了就罢。休只管絮絮叨叨的。<span class="科">净</span>我若不说呵。你</span>一时得志威风长。<span class="夹白">你只好在堂上諕人。却不思我狠一狠。你</span>头如捣蒜。<span class="夹白">我矁一矁。你</span>身似筛糠。</p>
        
        <p class="白"><span class="科">末</span>奶奶。你说得勾了。我跑进后堂去罢。<span class="科">扒起跑介净</span>你越跑。我越打。<span class="科">净打末末扯净云</span>甚来由只管打我。我打不过你。和你告土地去。<span class="科">净</span>告土地去。<span class="科">旦扯生云</span>我们也同夫人见土地去。<span class="科">同往土地祠跪介末</span>禀上土地灵神。陈慥被妒妻诬告。下官从公问理。反遭吾妻毒打。情实无辜。<span class="科">净</span>土地。吾夫与陈慥党同枉法。是以妾身不平。乞示明断。<span class="科">外扮土地上</span>我也听得良久了。你们起来听我道。</p>
        
        <p class="曲"><span class="牌">二煞</span>做官的理自直。<span class="夹白"><span class="科">净</span>他有甚理。<span class="科">外</span></span>做妻的心太刚。<span class="夹白"><span class="科">净</span>我不刚。<span class="科">外</span>你</span>如何大闹公堂上。<span class="夹白"><span class="科">净</span>便大闹何害。<span class="科">外</span></span>柳姬悍妒真堪罪。陈慥风流不异常。<span class="夹白"><span class="科">末生</span>尊神断得是。<span class="科">外</span></span>你做夫人出丑妆牌牓。<span class="夹白">从此要</span>小心听令。拱手伏降。</p>
        
        <p class="白"><span class="科">丑扮土地娘娘跑上揪外打末生慌跑介外跪云</span>娘娘。我不曾说甚么。<span class="科">丑指外骂</span></p>
        
        <p class="曲"><span class="牌">一煞</span>做神明全要公。在神祠好受香。如何断事情偏向。<span class="夹白">全不管</span>妇人水性须当让。<span class="夹白">逞着你</span>男子雄心越放佯。<span class="夹白">俺这里</span>拳头巴掌声声响。<span class="夹白"><span class="科">外</span>娘娘饶了老夫罢。<span class="科">丑</span>直打得你</span>下寻地狱。上走天堂。</p>
        
        <p class="白"><span class="科">丑打外介外揪净云</span>因你却打我。我只打你。<span class="科">外打净介净揪末云</span>因你却打我。我只打你。<span class="科">净打末介末揪旦云</span>因你却打我。我只打你。<span class="科">末打旦介旦揪生云</span>因你却打我。我只打你。<span class="科">旦打生介混打一团丑气倒在地净旦</span>休气坏了娘娘。我们扶进去。<span class="科">净旦扶丑下外气倒在地末生扶起介外</span></p>
        
        <p class="曲"><span class="牌">煞尾</span><span class="夹白">休道</span>你做人受折磨。我为神也损伤。这场祸害从天降。<span class="夹白"><span class="科">末生</span>他是</span>天生蜂虿原非善。<span class="夹白">我们</span>命遇鸮神定不祥。<span class="夹白">从今后</span>逆来顺受消灾障。饶你是当坊土地。惹了他活见阎王。<span class="科">并下</span></p>
        
        <h2 id=ch14 class="chapter"><span class="出题">第十四出　赠妾</span></h2>
        
        <p class="曲"><span class="牌">贺圣朝</span><span class="科">生上</span>龙丘冤抑难伸。坡仙义气堪陈。何年弧矢得悬门。是寒谷生春。</p>
        
        <p class="白">小生向蒙苏学士雅情。劝我娶妾。以图后胤。我娘子岂但不从。把他推出门去。教我日久无颜见他。今早进得书房。见一诗帖子在地。看时却是东坡墨迹。上写着子夜星初落。瞻云意若何。早衙犹未启。候吏已先过。我细详诗中。颇无意味。却是暗藏子瞻早候四字。他分明怕我妻儿见怪。不令人来明邀。暗暗以此约我。我托故出门。早已来到。苏大人在寓么。<span class="科">小生上</span></p>
        
        <p class="曲"><span class="牌">宝鼎现</span>安排茗椀炉烟。拟听高人玄论。</p>
        
        <p class="白"><span class="科">见科生</span>十年磨一剑。霜刃未曾试。<span class="科">小生</span>将来把似君。谁有不平事。陈兄。贤哉令正。贤哉令正。我至今梦里尚毛骨竦然。怪不得兄膝盖儿上尽无皮也。<span class="科">生</span>东坡。小弟不幸遭此。休得见笑。小弟一来谢罪。二来见早候之诗。特来请教。<span class="科">小生</span>此帖令正可知么。<span class="科">生</span>不知。<span class="科">小生</span>若知。又是我的招由也。向闻令正之言。断不容妾。奈君乏嗣何。下官有一侍儿。堪奉巾栉。聊以相赠。<span class="科">生</span>大人割肌肤之爱。使小弟遂熊熊之占。恩至渥矣。心则何安。又恐贱荆知之。祸且不测。<span class="科">小生笑云</span>倘你二人敌他藜杖不过。我当借孙悟空金箍棒夹攻何如。适间已晓谕侍儿。敬治一杯。与兄作贺。梅香扶姐姐出来。<span class="科">小旦新妆丑扮梅香扶上</span></p>
        
        <p class="曲"><span class="牌">前腔</span>鸾台才罢新妆。鹊驾又传芳信。</p>
        
        <p class="白"><span class="科">小生</span>梅香。你可对天地祝赞几句。<span class="科">丑</span>男室女家。大伦攸系。天长地久。乐意相关。郎君德器魁奇。具瞻乔岳。姐姐仪容窈窕。堪列小星。伏愿孔释送生即见麟儿入孕。更祈刘向去阁。<span class="科">小生</span>怎么要刘向去阁。<span class="科">丑</span>老爷。刘向一日不去。他二人一日不安心。须刘向去阁。方免藜杖成精。<span class="科">小生</span>休得取笑。将酒过来。我递他二人一杯。<span class="科">递酒介</span></p>
        
        <p class="曲"><span class="牌">玉胞肚</span>杯斟合卺。管情谐百年好姻。戏清波堪羡鸳鸯。应明时定产麒麟。调琴弄瑟有余春。教他倚杖斜阳枉断魂。<span class="科">生</span></p>
        
        <p class="曲"><span class="牌">前腔</span>持杯自忖。太山般叨君厚恩。也不须十斛明珠。却相遗绝代佳人。<span class="夹白">只怕</span>风声泄漏致生嗔。隔断巫山杳莫亲。<span class="科">小旦</span></p>
        
        <p class="曲"><span class="牌">前腔</span>苦萦方寸。对新人难抛旧人。捧瑶觞强做欢容。整花钿暗掩啼痕。肯将阃教背家尊。<span class="夹白">他便有</span>八面威风也自驯。</p>
        
        <p class="白"><span class="科">小生</span>陈兄。你家中既难相容。我官舍亦所不便。计将安出。<span class="科">生</span>寒舍隔数家。有一别业。今将新妇安置于此。既可瞒过贱荆。亦且往来甚便。<span class="科">小生</span>如此却好。梅香。你可送他夫妇到门即回。<span class="科">丑</span>理会得。</p>
        
        <p class="落诗">喜得双仙驾彩虹。<br />临岐含泪别恩东。<br />今宵试把银缸照。<br />犹恐相逢是梦中。</p>
        
        <h2 id=ch15 class="chapter"><span class="出题">第十五出　赤壁</span></h2>
        
        <p class="曲"><span class="牌">风入松</span><span class="科">小生老旦末扮院子随上小生</span>功名富贵等鸿毛。爱庄叟逍遥。江湖何似居廊庙。况又有烟霞同调。<span class="科">老旦</span>妾久把风尘念抛。陪仙史学挥毫。<span class="科">外佛印上</span></p>
        
        <p class="曲"><span class="牌">前腔</span>浮生碌碌鬓空凋。向火宅煎熬。眼前丘壑无真好。甘错过时光多少。苏学士才高兴高。但游衍便招邀。</p>
        
        <p class="白"><span class="科">相见介小生</span>呀。禅师来了。<span class="科">外</span>闻命即趋。不知有何见谕。<span class="科">小生</span>小弟赤壁之游。尚未尽兴。今当十月既望。欲再续此行。<span class="科">外</span>座中岂可少季常。<span class="科">小生</span>他令政不是好惹的。所以未去相约。<span class="科">老旦</span>就此同往。<span class="科">行介外</span>山川留胜迹。<span class="科">小生老旦</span>我辈复登临。<span class="科">虚下生上</span></p>
        
        <p class="曲"><span class="牌">前腔</span>感伊割爱赠妖娆。便衔环难报。情悰生怕妻知道。欲叩谢岂容轻造。今日个推迎故交。便取路向临皋。</p>
        
        <p class="白">昨蒙东坡赠以侍儿。半月来未敢踵谢。我怕泄漏机关。兼他防闲更密。但我欲出。则滴水于地。说定水不干要回。我想东坡住居既遥。他若苦留。也难遽返。我对娘子假说窗友远归。特去叙旧。望你将水多泼一口儿在地下。那冤家却燃起佛前香。用手指搯一印。以为还家之验。天天。这不是柳氏足智多谋。也只是季常年灾月厄。须跑快些。免得迟了。<span class="科">跑介小生外老旦末撞上外</span>恰好遇着季常。<span class="科">小生</span>呀。我欲人斯人至矣。兄欲何往。<span class="科">生</span>向辱高情。特来相谢。<span class="科">老旦</span>相公你却跑怎么。<span class="科">生</span>我恐苏爷出门。不得面唔。因此急行。<span class="科">小生</span>恐不是此意。<span class="科">生扯小生附耳介小生大笑云</span>苏子果然长于料人。<span class="科">挽生手云</span>凭你怕砌水隐形。香印过界。也要陪我们赤壁一游。<span class="科">生</span>赤壁太遥。小弟实不敢去。<span class="科">小生</span>到彼处。放兄先来。<span class="科">众行介末</span>禀爷。已到赤壁了。<span class="科">小生</span>唤只船过来。<span class="科">丑扮船家唱歌上</span>赤壁崔嵬江水长。朝朝生事驾孤航。阿谁载酒来寻乐。赢得青蚨入醉乡。<span class="科">末</span>撑船过来。<span class="科">丑</span>来了。来了。呀。且喜又遇苏老爷。船家叩头。<span class="科">小生</span>免礼。<span class="科">丑</span>老爷。向日之游乐乎。<span class="科">小生</span>不乐又来何干。<span class="科">丑指老旦云</span>老爷就不要干。他也要干。<span class="科">老旦</span>休得乱说。<span class="科">丑</span>老爷请上船。<span class="科">众上船介小生</span>琴操奉酒。<span class="科">老旦斟酒介小生</span></p>
        
        <p class="曲"><span class="牌">惜奴娇</span>独坐临皋。正连朝霜露。降来林表。幽栖处。喜二客从予寄傲。斗酒藏家。鲈鱼归网。<span class="夹白">怎不向</span>江头遐眺。移棹。傍断岸听江声。好把绿樽倾倒。<span class="科">外</span></p>
        
        <p class="曲"><span class="牌">前腔</span>逍遥。风引寒潮。削芙蓉千丈。临流奇峭。清尘抱。说甚么十洲三岛。听告。<span class="夹白">我欲</span>足履巉岩。<span class="夹白">爱他</span>松偃虬龙。石蹲虎豹。长啸。听谷应与山鸣。轩举不殊飞鸟。<span class="科">生</span></p>
        
        <p class="曲"><span class="牌">蛤䗫序</span>风骚。须让吾曹。叹周郎孟德。尽眠衰草。问何如今日玉山颓倒。欢笑。<span class="夹白">况</span>真僧西竺标。佳人旧是腰。共相招。不是学士高情。此际郁陶谁告。<span class="科">老旦</span></p>
        
        <p class="曲"><span class="牌">锦衣香</span>海雁翔。穿云叫。野鸥闲。亲人绕。隐隐鸣榔。烟波垂钓。堪将彩笔染生绡。新妆水映。翠袖风飘。佐飞觥走斝。按红牙新翻高调。云遏歌声袅。冯夷惊觉。沧洲胜集。休轻回棹。</p>
        
        <p class="白"><span class="科">生</span>东坡。如此胜游。小弟恨不留连达旦。适间所告。不敢不归。列位从容。小弟先别。<span class="科">外</span>兄休败兴。须少待同行。<span class="科">小生</span>弟非不近人情者。放兄先去。吾等各用水香字。赠兄二句。劝酒一觥。琴操奉酒。<span class="科">生笑云</span>小弟愿领愿领。<span class="科">老旦斟酒介小生捧杯吟</span>战兢思水约。匍匐赴香期。<span class="科">生笑饮介外捧杯吟</span>细弹防事水。短爇戒时香。<span class="科">生笑饮急欲行介老旦扯住捧杯云</span>难道奴家不敬一联。<span class="科">生</span>阿姐。饶我罢。我饮不得了。<span class="科">老旦</span>如不饮。决不放去。<span class="科">生</span>你速道。你速道。<span class="科">老旦吟</span>命系逡巡水。时牵决定香。<span class="科">生笑云</span>这两句更狠。<span class="科">生饮作呕吐状小生</span>若夫人嫌迟。但道被水香劝盏留住。<span class="科">众笑介小生</span>船家送陈相公登岸。<span class="科">丑应生上岸拱手云</span>宾不顾矣。<span class="科">小生笑拱手云</span>人其舍诸。<span class="科">生下小生</span>院子。洗盏更酌。再游向赤壁边去。<span class="科">末应放舟奉酒介合</span></p>
        
        <p class="曲"><span class="牌">浆水令</span>放中流一苇眇小。挟飞仙遗世飘飖。山高月小映寒涛。时将半夜。四顾寥寥。见孤鹤横江表。<span class="科">外</span>人生虚幻如沤泡。<span class="科">小生</span>寄天地。寄天地蜉蝣可吊。<span class="夹白"><span class="科">合</span>总不如</span>托醉乡。托醉乡磊磈堪浇。</p>
        
        <p class="白"><span class="科">老旦</span>禅师。奴家虽系蒲柳之姿。颇厌风尘之态。适间谈及蜉蝣沤泡。令人惕然猛省。从今愿发菩提。望禅师收为弟子。<span class="科">小生</span>不意嬉游谈笑之问。令你脱离苦海。禅师幸借慈航。力为接引。<span class="科">外</span>此贫僧本愿。何俟叮咛。<span class="科">老旦</span>如此。奴家就舟中拜了师父。<span class="科">拜介外合掌介外</span></p>
        
        <p class="曲"><span class="牌">尾声</span>欲参秘密<span class="夹白">须把</span>尘根扫。<span class="科">老旦</span>言下机锋莫惮劳。<span class="夹白"><span class="科">小生</span>禅师。我看这水不是赤壁之水。<span class="科">外</span>不是赤壁水是何水。<span class="科">小生</span>是</span>滚滚曹溪洗俗嚣。</p>
        
        <p class="落诗">夜阑客醉大江头。<br />狼籍杯盘未舍舟。<br />今日红妆亲受偈。<br />这回不是泛常游。</p>
        
        <h2 id=ch16 class="chapter"><span class="出题">第十六出　顶灯</span></h2>
        
        <p class="曲"><span class="牌">金蕉叶</span><span class="科">旦持杖上</span>嗔伊怪伊。不知他因何留滞。非是我青藜惯持。怎当他无端生气。</p>
        
        <p class="白">我丈夫杜门数旬。尽见他遵我的约束。今早他告假拜客。说道不久即归。我与他滴水刻香为期。怎么水已干了。香又燃尽。眼见得日晡尚然不返。我在斋中等他。待他来我自有处。<span class="科">生慌跑上</span>迟了。迟了。怎么好。<span class="科">跑介</span></p>
        
        <p class="曲"><span class="牌">水底鱼儿</span>赤壁探奇。猥蒙苏子携归。愁违限须将言语欺。</p>
        
        <p class="白"><span class="科">进见揖旦介</span>娘子。有偏有偏。我与那窗友久别。他一见怎肯放我。我顾不得他怪。竟逃席而回。<span class="科">旦</span>你看这地下水干也不干。<span class="科">生看地云</span>还有些潮意儿。<span class="科">旦</span>你看这佛前香尽了还未。<span class="科">生看香云</span>尚有些余烟儿。<span class="科">旦大喝一声将杖打生生跪云</span>奶奶请息怒。<span class="科">旦丢去杖云</span>你起来。你起来。我也不打你。将头发散了。你坐着。我与你绾起髻来。<span class="科">生喜坐介旦将生发绾为匾髻安灯盏燃火于上生</span>这是何为。<span class="科">旦</span>你若灭了灯。打二十藜杖。<span class="科">生</span>苦苦。叫我怎生转动。<span class="科">旦</span></p>
        
        <p class="曲"><span class="牌">小桃红</span>狂生何处漫游嬉。全不把盟言记也。<span class="夹白">你</span>躲离家门。使我望眼欲凄迷。林薄外日沉西。<span class="夹白">早已</span>香烟断。水痕稀。钟声发。你却落得归来醉也。我且不打你顽皮。只罚你跏趺坐。当一个供佛琉璃。</p>
        
        <p class="白">呀。早已二更。你顶着灯。不许灭了。<span class="科">生</span>奶奶。放我睡一会儿。我明日再顶罢。<span class="科">旦</span>不许。不许。我且进去。再出来看你。<span class="科">旦虚下生愁脸顶灯端坐介</span></p>
        
        <p class="曲"><span class="牌">下山虎</span>头须正直。体怕倾欹。这苦何曾惯。兢兢敢移。浑一似土木形骸。又被那睡魔暗欺。<span class="夹白">也罢。也罢。我只认做</span>佛顶为巢苦行持。<span class="夹白">奶奶。你</span>略把天威霁。<span class="夹白">我</span>宁甘杖藜。<span class="夹白">似这般刑罚。还不说</span>汉代萧何狠作为。</p>
        
        <p class="白"><span class="科">旦内叫云</span>你知罪么。<span class="科">生</span>我知罪了。<span class="科">旦</span>你再敢来迟么。<span class="科">生</span>我再不敢来迟了。<span class="科">旦</span>既如此。放下灯盏。不许进房来。就在斋中睡罢。<span class="科">生连应诺介</span>受了半夜苦。我且睡一会儿。<span class="科">放灯睡介旦持饭上</span></p>
        
        <p class="曲"><span class="牌">蛮牌令</span>非妇道敢凌逼。恨夫婿不遵依。<span class="夹白">他顶了灯盏一夜。定然改过。</span>身从书舍隐。人访荜门稀。我情愿饔飧自奉。怎教他跬步轻离。<span class="夹白"><span class="科">进见生睡</span>呀。</span>现于今花阴日移。<span class="夹白">尚兀自</span>伴庄生蝴蝶魂飞。</p>
        
        <p class="白"><span class="科">生惊起介</span>呀。睡熟了。不知已到巳牌。娘子。你为何将茶饭携来此处。<span class="科">旦</span>你此后只在斋中看书。我有茶饭送来与你。你不可仍前出门。<span class="科">生</span>敢不遵命。<span class="科">旦虚下生</span></p>
        
        <p class="曲"><span class="牌">忆多娇</span><span class="夹白">他</span>强作威。<span class="夹白">我</span>假意随。<span class="夹白">欲向</span>娇娃那壁<span class="夹白">将</span>笑脸偎。偷出书斋莫待迟。<span class="夹白">我吃了饭。戏耍一刻便来。娘子未必就寻我。</span>私赴莺期。私赴莺期。顾不得瞒心昧已。</p>
        
        <p class="白">我将门儿轻轻闭了。快去快去。<span class="科">生急走下旦上从门隙中窥低唱</span></p>
        
        <p class="曲"><span class="牌">前腔</span><span class="夹白">我向</span>门隙窥。<span class="夹白">看他</span>何所为。<span class="夹白">呀。</span>匣中虎兕今复驰。冷落书斋悄莫知。<span class="夹白"><span class="科">恨介</span>他</span>性格难移。性格难移。须索寻踪觅迹。</p>
        
        <p class="白"><span class="科">大叫介</span>苍头。苍头。<span class="科">净应上</span>小人有。大娘子何事分付。<span class="科">旦</span>相公连日干的事体。你尽知道。却不对我说。叫丫头取藜杖来。<span class="科">净慌云</span>大娘子。何劳取藜杖。我从实说便了。<span class="科">旦</span>你说。你说。<span class="科">净</span>苏老爷将侍儿赠与相公。连日暂入书房。却背了大娘子往新娘处去。<span class="科">旦惊讶云</span>新妇住在何处。<span class="科">净</span>在隔壁店房里住。<span class="科">旦</span>昨日抵暮方归。莫非也在那里。<span class="科">净</span>多是如此。<span class="科">旦大叫一声气倒介净扶云</span>大娘子既知。如何着急。<span class="科">旦</span>若非我哄出你言语。怎知有此情。<span class="科">净</span>呀。原来大娘子不知。相公。这是我害了你也。<span class="科">旦</span></p>
        
        <p class="曲"><span class="牌">江头送别</span>男儿汉。男儿汉全没恩义。苏学士。苏学士不知道理。赠与侍儿<span class="夹白">教他</span>将妻弃。<span class="夹白">这</span>老子<span class="夹白">是</span>酿祸渠魁。<span class="科">净</span></p>
        
        <p class="曲"><span class="牌">前腔</span>娘行的。娘行的暂须宽慰。郎君的。郎君的自应改悔。苏公轸念生兰计。因此上赠与家姬。</p>
        
        <p class="白">大娘子。相公来家。休说小人泄漏此事。<span class="科">旦</span>我自有主张。你回避罢。<span class="科">净背云</span>我是非只为多开口。大娘子。大娘子。你烦恼皆因强出头。<span class="科">下旦</span>天天。谁知有此事。我欲待寻去。打死那泼贱。争奈人说夫为子嗣。妻不能容。把我平日贤慧名儿都坏了。待他来家。我亦不参破他。也只用计束缚为上。</p>
        
        <p class="曲"><span class="牌">尾声</span>依然还把书斋闭。薄幸归来竟不知。<span class="夹白">我</span>自有陈平计算奇。<span class="科">下</span></p>
        
        <h2 id=ch17 class="chapter"><span class="出题">第十七出　变羊</span></h2>
        
        <p class="曲"><span class="牌">胡捣练</span><span class="科">生跑上</span>心儿乐。脚儿奔。才从巫岫会行云。纵是机关参不透。也应假意献殷勤。</p>
        
        <p class="白">拘管由他拘管。偷行我自偷行。但得天从人愿。一朝赐与宁馨。方才瞒着娘子。往新妇处取乐片时。料必不曾寻我。我须到他面前打一愰去。<span class="科">进介旦持杖上</span>莫信直中直。须防人不仁。那禽兽敢过来也。<span class="科">生见旦</span></p>
        
        <p class="曲"><span class="牌">锁南枝</span>苔封砌云掩关。<span class="夹白">娘子。</span>长日如年易困人。<span class="夹白"><span class="科">旦</span>你在那里做甚么。<span class="科">生</span></span>在静室把香焚。<span class="夹白"><span class="科">旦</span>你敢不在斋中。<span class="科">生</span></span>怕擎灯敢逃遁。<span class="夹白"><span class="科">旦</span>你平日谎话太多。我不肯信。<span class="科">生</span></span>虚头话没半分。<span class="夹白">我纵要欺你。也不敢欺这杖儿。怎当得你</span>手中挥<span class="夹白">我</span>身上忍。<span class="科">旦怒科</span></p>
        
        <p class="曲"><span class="牌">前腔</span>听他话令我嗔。<span class="夹白">你</span>踪迹难防朝与昏。<span class="夹白">罢罢罢。我与你</span>夫妇欲全恩。<span class="科">撇开拄杖介</span>捶笞枉成恨。<span class="夹白"><span class="科">生抱旦云</span>奶奶正是恩爱夫妻。我与你耍一耍儿何如。<span class="科">旦</span>少待少待。<span class="科">旦向身边取出长绳介</span>你可伸足来。<span class="科">生伸足旦系绳介生惊云</span>这是怎么。<span class="科">旦</span>我时刻不忍离你。将此绳系于床脚上。你在斋中。我扯此绳。你便即至。</span>休胡走莫浪奔。<span class="夹白">你要我</span>杖儿闲<span class="夹白">我先要你</span>脚儿稳。</p>
        
        <p class="白"><span class="科">推生出云</span>你可往斋中看书去。我且睡一会儿。<span class="科">旦牵绳虚下生出低唱</span></p>
        
        <p class="曲"><span class="牌">前腔</span>咱阴事<span class="夹白">莫不</span>他窃闻。足上拘挛<span class="夹白">教我</span>怎出门。<span class="夹白"><span class="科">旦内扯绳介生跑云</span>来了。来了。娘子有何使令。<span class="科">旦内云</span>偶然翻身落枕。快递与我。<span class="科">生应入旦内云</span>去罢。<span class="科">生出</span>那壁厢</span>青眼望来频。<span class="夹白">这壁厢</span>赤绳系来紧。<span class="夹白"><span class="科">旦内扯绳介生跑云</span>来了。娘子又有何差委。<span class="科">旦内云</span>看杯茶来我吃。<span class="科">生应入旦内云</span>去罢。<span class="科">生应出唱</span>我怕</span>风声败<span class="夹白">只得把</span>约束遵。<span class="夹白"><span class="科">生跑介</span>来了。来了。<span class="科">旦内云</span>我却不曾扯绳儿。<span class="科">生回顾介</span>呀。原来</span>是鸡行把绳引。</p>
        
        <p class="白"><span class="科">生以手理绳介</span>天天。当初何不叫绳儿再生长了五丈。怎直恁刚刚到得大门前。苦哉。苦哉。我且立在这壁。看门外有甚人过。<span class="科">净扮巫妪背一布包上</span></p>
        
        <p class="曲"><span class="牌">前腔</span>妆厉鬼降假神。世上巫师我夺尊。<span class="夹白"><span class="科">生以手招介</span>巫师。巫师。你快来救我一命。<span class="科">净</span>相公有何事。<span class="科">生低云</span>不瞒巫师。我娶一妾在隔壁。朝夕偷行。娘子探知。用长绳系我足上。不时扯绳。怎能暂脱。倘有妙用。自当重酬。<span class="科">净</span>相公且在斋中坐着。待我家去牵羊来。自有道理。<span class="科">净虚下生进云</span>想此婆无有法术。假以牵羊脱身而去。<span class="科">净牵羊上见生</span>相公。</span>我幸有羊存。君应救星进。<span class="夹白"><span class="科">净解生绳系羊足介生慌云</span>若如此。娘子见了怎好。<span class="科">净</span>相公。不妨事。我对你说。<span class="科">附生耳云</span>这般这般。快走快走。<span class="科">生应急下净</span>他</span>今将绳扯定丧魂。<span class="夹白">自然</span>发菩提戒凶狠。</p>
        
        <p class="白">我且躲出门去。待他寻我。再作理会。<span class="科">旦牵绳上</span>这半日我不曾扯绳儿。陈郎敢熟睡也。<span class="科">扯介内作羊叫旦</span>如何耳内恍闻羊声。<span class="科">又扯介羊上旦慌视云</span>呀。怎么不见丈夫。只见一羊。諕杀我也。諕杀我也。且去门前。叫苍头来看。<span class="科">出介</span></p>
        
        <p class="曲"><span class="牌">前腔</span>浑身颤双目昏。这事跷蹊有鬼神。<span class="夹白"><span class="科">净上慢行介旦大叫</span>巫师。巫师。<span class="科">净</span>来了。<span class="科">旦</span></span>你步履莫逡巡。<span class="夹白">我有</span>事情待询问。<span class="夹白"><span class="科">净</span>大娘子。有何分付。<span class="科">旦</span>你快进来看。<span class="科">旦进指羊云</span>我怕丈夫胡行。日用长绳系其足。欲见便扯绳儿。方才扯绳。只见系的是羊。不知丈夫何处去向。<span class="科">净用手抹羊细看大骇云</span>这是陈门祖先。怪你积恶。故罚郎君变羊。<span class="科">旦抱羊哭介</span>我的丈夫呵。怎得你</span>还人道脱兽群。<span class="夹白"><span class="科">净</span>大娘子。这事不难。只要你斋心忏悔。<span class="科">旦</span>但得你</span>显神通<span class="夹白">我情愿</span>发诚悃。</p>
        
        <p class="白"><span class="科">净</span>大娘子。你须斋戒三日。举家避于室中。我替你哀求鬼神。令放郎君。还复本体。<span class="科">旦</span>敢不遵命。倘丈夫一来。即望呼唤。</p>
        
        <p class="落诗"><span class="科">净</span>祖先言语记来真。<br />莫道无神却有神。<br /><span class="科">旦</span>我发虔心求忏悔。<br />丈夫及早复人身。</p>
        
        <h2 id=ch18 class="chapter"><span class="出题">第十八出　偷乐</span></h2>
        
        <p class="曲"><span class="牌">紫苏丸</span><span class="科">小旦上</span>小庭日午湘帘卷。倚绿窗闲拈针线。热心一片自空怜。双眼含清浅。</p>
        
        <p class="白">窈窕守容华。但歌有情曲。转盼非无以。斜眉幸相瞩。不减许飞琼。多胜刘碧玉。何因送款款。半饮杯中醁。俺老爷将奴家赠与陈相公。一者爱其才情。二者虑其乏嗣。只是柳氏大娘。要他杜门谢客。十分防闲。奴家潜住在他隔壁。相公虽日日偷走过来。犹恐知觉。为祸不小。可惜一个风流人豪。每每为此郁闷。奴家今且奈何。况奴家呵。</p>
        
        <p class="曲"><span class="牌">桂枝香</span>生来腼腆。羞为机变。常自愁属耳垣墙。怎敢做留春莺燕。<span class="夹白">他是</span>风流隽才。风流隽才。<span class="夹白">恨不与我</span>连枝厮缠。双飞厮恋。两情牵。<span class="夹白">我</span>甘分难当夕。<span class="夹白">那大娘呵。他</span>如雠不共天。<span class="科">生跑上喜抱小旦唱介</span></p>
        
        <p class="曲"><span class="牌">前腔</span>才乘方便。来舒心愿。<span class="夹白"><span class="科">小旦</span>为甚么这般欢喜。<span class="科">生</span>我今日呵。</span>不从人道偷生。<span class="夹白">又</span>向羊群新变。<span class="夹白"><span class="科">小旦惊讶介</span>相公变羊。是怎么说。<span class="科">生</span></span>恨无端妒妻。无端妒妻。<span class="夹白">你我的事情。</span>难逃窥瞷。<span class="夹白"><span class="科">小旦</span>既然如此。怎生是好。<span class="科">生</span>他</span>不容分辨。<span class="夹白">他将我</span>足绳缠。<span class="夹白"><span class="科">小旦</span>系着足为何。<span class="科">生</span>教我</span>出户难为计。<span class="夹白">休猜做</span>牵丝夙有缘。</p>
        
        <p class="白"><span class="科">小旦</span>你足既系着。怎又到得这里。<span class="科">生</span>幸遇巫师。潜将羊儿系了足。说祖宗怪他嫉妒。令我变羊。须闭在室中。斋戒三日。可以复还本体。今娘子正在斋戒之时。我落得过来与你欢畅。<span class="科">小旦</span>原来如此。</p>
        
        <p class="曲"><span class="牌">醉罗歌</span>可畏可畏情踪见。可笑可笑女巫言。悄地将羊做成圈。遂却你心头愿。<span class="夹白"><span class="科">生</span>趁着这一树花儿开得好。我沽樽酒来与你同饮。<span class="科">小旦</span></span>一时狎眤。花边酒边。<span class="夹白"><span class="科">生</span>我巴不得点上灯儿。就和你同衾共枕。<span class="科">小旦</span></span>百年盟誓。灯前枕前。<span class="夹白"><span class="科">生</span>我想今宵之乐。非人世所有。<span class="科">小旦</span>似</span>天台得睹刘郎面。<span class="夹白">相公。你纵博得</span>今宵乐。<span class="夹白">只怕</span>明日冤。祸延林木为亡猿。<span class="科">生抱小旦介</span></p>
        
        <p class="曲"><span class="牌">前腔</span><span class="夹白">我爱你</span>绰约绰约如飞燕。<span class="夹白">我爱你</span>皎洁皎洁似婵娟。<span class="夹白">我爱你</span>额妒芙蓉贴珠钿。<span class="夹白">我爱你</span>玉臂笼金钏。<span class="夹白">我爱你</span>胭脂未抹。朝霞让鲜。<span class="夹白">我爱你</span>腰肢微动。秋鸿让翩。<span class="夹白">我爱你</span>薄罗称体裙拖练。<span class="夹白">我爱你</span>眉如柳。<span class="夹白">我爱你</span>足似莲。<span class="夹白">我爱你</span>擎杯如玉露春纤。</p>
        
        <p class="曲"><span class="牌">掉角儿</span><span class="科">小旦</span>念妾非希恩取怜。望郎君梦兰如愿。<span class="夹白"><span class="科">生</span>卿言至此。令人感佩入骨。<span class="科">小旦</span></span>远绍伊百代箕裘。近和你齐眉贤媛。<span class="夹白"><span class="科">生</span>那不贤慧的东西。提他做甚。<span class="科">小旦</span>休这般说。</span>你不记临着池。顶着灯。燃着香。滴着水。心惊胆颤。<span class="夹白"><span class="科">生</span>正在欢乐时。休说这扫兴的话。<span class="科">小旦</span></span>君能玉立。妾叨瓦全。须信道祥生和气。骨肉团圆。<span class="科">生</span></p>
        
        <p class="曲"><span class="牌">前腔</span>听芳卿慨慷数言。似当年脱簪规谏。<span class="夹白">我忍不过</span>罗刹婆操戈弄权。<span class="夹白">因此向</span>温柔乡寻方觅便。<span class="夹白">你</span>快着将樽儿开。灯儿点。褥儿铺。衾儿展。通宵缱绻。千金一刻。嫣然可怜。便此情来朝败露。<span class="夹白">我</span>膝软如绵。<span class="科">小旦</span></p>
        
        <p class="曲"><span class="牌">尾声</span>郎君何事<span class="夹白">把</span>馋涎咽。<span class="科">生</span>娶不如偷自古言。<span class="夹白"><span class="科">合</span>但愿</span>无祸无忧共百年。<span class="科">同抱下</span></p>
        
        <h2 id=ch19 class="chapter"><span class="出题">第十九出　复形</span></h2>
        
        <p class="曲"><span class="牌">粉蝶儿</span><span class="科">净上</span>弄假成真。只要夫妻和顺。</p>
        
        <p class="白">我受陈相公之托。欲挽回他大娘子妒心。故意变羊。待他斋戒三日。令丈夫复还本体。此时料必回心转意。只是这两日好了陈相公也。我须寻觅他去。<span class="科">虚下生上</span></p>
        
        <p class="曲"><span class="牌">前腔</span>暮雨朝云。多感巫师怜悯。</p>
        
        <p class="白">幸我渔人获利。笑他斋戒空持。倏忽已经三日。问巫师消息何如。呀。老妪远远来了。<span class="科">净</span>相公快去快去。休被大娘子识破机关。<span class="科">生应与净快行介生</span>既已入门。你怎生处置。<span class="科">净</span>待我来。<span class="科">解羊绳系生足大念云</span>鬼神洋洋。昭格四方。赦过宥罪。顷刻亡羊。呀。忽然又变成郎君了。大娘子快些出来。<span class="科">旦哭上</span></p>
        
        <p class="曲"><span class="牌">麻婆子</span>祖宗祖宗心何狠。遽使儿夫入兽群。巫师巫师言须准。速令羊儿变化人。思量起。暗消魂。未知法力可通神。<span class="夹白"><span class="科">见生惊讶抱哭介</span>天天。</span>家常争论何足恨。<span class="夹白">怎不想</span>一夜夫妻百夜恩。</p>
        
        <p class="白">相公这两日在那里。兀的不想杀我也。<span class="科">生</span>娘子。</p>
        
        <p class="曲"><span class="牌">榴花泣</span>遭伊系足。阴被祖先嗔。甘连累失人身。为羊多日受艰辛。<span class="夹白"><span class="科">旦</span>这羊儿你何曾做得惯。<span class="科">哭介生</span></span>记当时日出成群。<span class="夹白"><span class="科">旦</span>成群往何处去。<span class="科">生</span></span>觅餐草根。到如今腹痛还难忍。<span class="夹白"><span class="科">旦哭介</span>好苦。好苦。<span class="科">生</span></span>拟终身戴角披毛。幸一朝反畜为人。<span class="科">旦抱生哭介</span></p>
        
        <p class="曲"><span class="牌">前腔</span>闻伊诉说。不觉自酸辛。<span class="夹白">怎么</span>闺阃事动冥神。是非从此再休论。愿一家和气生春。<span class="夹白"><span class="科">生</span>娘子。你今后可用拄杖么。<span class="科">旦</span>不用了。<span class="科">生</span>可容我娶妾么。<span class="科">旦想介</span>这个再计较。<span class="科">生</span>跌倒做羊叫旦慌抱云容你。容你。<span class="科">净</span>大娘子。方才祖宗教你将苏学士所赠新妇。接来同居。倘或不容。这遭做羊。永不得人身了。<span class="科">旦哭唱</span>我</span>欲言又吞。怕先灵只得权承认。<span class="夹白">陈郎。你</span>做良人家室能宜。<span class="夹白">我</span>做妻孥闹炒无因。</p>
        
        <p class="白"><span class="科">生</span>娘子。领命领命。<span class="科">净</span>大娘子既然承认。相公可接新妇过来。<span class="科">生下同小旦上小旦</span></p>
        
        <p class="曲"><span class="牌">山花子</span>妆成圈套虽堪哂。还须强做眉颦。<span class="夹白"><span class="科">生</span>新妇过来。拜了大娘。<span class="科">旦怒视云</span>这是谁。<span class="科">生做羊叫旦</span>冤家。你怎么这般变得快。<span class="科">生</span>娘子。你不变。我也不变。<span class="科">小旦</span>大娘请坐。待奴家拜见。<span class="科">拜介</span></span>数年来妇仪熟闻。甘心事奉家尊。<span class="科">合</span>论齐家尊卑务分金过北斗何足论。猜嫌不作情自亲。感动天心。百福骈臻。<span class="科">生</span></p>
        
        <p class="曲"><span class="牌">前腔</span>娘行大德能容隐。从今改旧从新。这丫鬟生来颇驯。<span class="夹白"><span class="科">旦</span>你如何便见得他驯。<span class="科">生</span></span>试看箕箒殷勤。<span class="科">合前旦拜净介</span></p>
        
        <p class="曲"><span class="牌">前腔</span>多蒙巫妪消灾轸。方知祸福无门。<span class="夹白"><span class="科">对小旦</span>倘</span>梦熊罴吾当问辰。<span class="科">对生</span>君休偏向新人。<span class="科">合前净对旦</span></p>
        
        <p class="白">大娘。</p>
        
        <p class="曲"><span class="牌">前腔</span><span class="夹白">你</span>倘依宗祖无憎忿。<span class="夹白">管</span>君家麟趾振振。<span class="夹白"><span class="科">对生</span>相公。你须</span>念关睢<span class="夹白">是</span>开周本根。<span class="夹白"><span class="科">对小旦</span>新娘子。</span>休忘嫡庶彝伦。<span class="科">合前</span></p>
        
        <p class="落诗"><span class="科">旦</span>夫妻嫡庶永相和。<br /><span class="科">生小旦</span>免得终朝受折磨。<br /><span class="科">净</span>万两黄金未为贵。<br /><span class="科">合</span>一家安乐值钱多。</p>
        
        <h2 id=ch20 class="chapter"><span class="出题">第二十出　争宠</span></h2>
        
        <p class="白"><span class="科">净扮牛头丑扮马面杂扮二鬼卒执铁锁铁叉上</span>业因似影随形。果报如声答响。阎罗本性大慈。众生自投罗网。我等奉阎罗天子之命。因陈慥妒妻柳氏。罪业太多。摄魂问理。不敢有违。须索前去。<span class="科">下旦持拄杖上</span></p>
        
        <p class="曲"><span class="牌">忆秦娥</span>全不量。痴心要遂熊罴望。熊罴望。伊贪欢爱。吾添凄怆。<span class="科">生上</span>残生几被青藜丧。多蒙巫妪消灾障。<span class="科">小旦上</span>消灾障。不知何事。怒气重生脸上。</p>
        
        <p class="白"><span class="科">旦</span>悔听巫师弃杖藜。<span class="科">生</span>变羊那得做夫妻。<span class="科">小旦</span>世间神鬼须当信。<span class="科">旦</span>信鬼人皆笑我痴。<span class="科">生</span>娘子。我与新妇恁般伏事你。料无得罪处。你今持着拄杖儿。待要打谁。<span class="科">旦怒叫云</span>我要打你这欺心的禽兽。<span class="科">生慌云</span>我做丈夫的有甚欺心。你说。你说。<span class="科">旦</span>我前日看祖宗面上。容这泼贱同居。你却怜新弃旧。将恩变雠。是何道理。<span class="科">生</span>怎见得。<span class="科">旦</span>你与他转眼挤眉。尽是狎昵之态。<span class="科">生</span>我若看他。眼睛落地。<span class="科">旦</span>调唇弄舌。莫非骂詈之言。<span class="科">生</span>我若骂你。口生疔疮。<span class="科">旦</span>但想起事事伤心。若说来桩桩切齿。<span class="科">生</span>奶奶。我那一夜不陪着你眠。<span class="科">旦</span>纵通宵同衾共枕。心则生疎。<span class="科">生</span>我也不曾少了你夫妻之礼。<span class="科">旦</span>只一合。弃甲曳兵。兴偏嬾散。<span class="科">生</span>奶奶。我并不曾亲近着他。你休冤我。<span class="科">旦</span>你静悄悄瞒过了我。这恰便似金蝉脱壳。喜孜孜偷将他去。真好像白鹭窥鱼。<span class="科">旦以杖打生介</span>你这样不公道的丈夫。我恨不得一杖打死了你。<span class="科">指生唱介</span></p>
        
        <p class="曲"><span class="牌">金落索</span>男儿太不良。<span class="科">指小旦</span>泼贱真无状。<span class="夹白"><span class="科">小旦</span>大娘。干我甚事。<span class="科">旦</span>我两口儿本是和和睦睦的。自</span>搬你来家。灾祸从天降。<span class="夹白"><span class="科">生</span>你不生事。更有何灾。<span class="科">旦打生介</span>我但说他。你就护在里面。</span>无论是与非。定扛帮。谁与区区做主张。<span class="夹白"><span class="科">生</span>奶奶。我接他来家。一者为伏侍你。二者图生子嗣。<span class="科">旦</span>免劳伏侍。免劳伏侍。我只怕</span>神天未把麟儿送。<span class="夹白">先已</span>气杀闺中窈窕娘。<span class="夹白"><span class="科">生</span>奶奶。你把怀抱放宽些儿。<span class="科">旦</span>你教我把</span>情怀放。除休泼贱才免这参商。<span class="科">合</span>一家儿凄凄惶惶。短短长长。<span class="夹白">恨不遇</span>善断事<span class="夹白">的</span>包丞相。</p>
        
        <p class="白"><span class="科">小旦跪介</span>大娘。</p>
        
        <p class="曲"><span class="牌">前腔</span><span class="夹白">我</span>虚心受你降。<span class="夹白"><span class="科">旦怒叫</span>你跪着我。是要折死我么。<span class="科">小旦起介</span>你</span>没影<span class="夹白">儿</span>将奴诳。鸡蛋<span class="夹白">里</span>寻针。全少容人量。<span class="夹白"><span class="科">旦</span>贼泼贱。谁与你磨牙。我只打这禽兽。<span class="科">打生生躲介小旦跪扯拄杖唱</span></span>娘行且恕饶。发慈祥。<span class="夹白"><span class="科">生</span>小奶奶劝劝。<span class="科">小旦</span></span>须念夫君是妇纲。若还有责奴甘受。<span class="夹白"><span class="科">旦打小旦介</span>我便打你。你敢奈何我么。<span class="科">生扯拄杖介小旦向生唱</span></span>切莫拦伊<span class="夹白">把</span>情越伤。<span class="夹白"><span class="科">旦大叫</span>左邻右舍。陈季常气杀了妻也。气杀了妻也。<span class="科">小旦</span>大娘。你休把</span>声音放。<span class="夹白">怕</span>一街两巷处处丑名扬。<span class="科">旦</span>我做了泥鳅。那怕污眼。管甚么好名歹名。只是要打。<span class="科">合前生</span></p>
        
        <p class="白">奶奶。</p>
        
        <p class="曲"><span class="牌">前腔</span><span class="夹白">你莫不</span>甘心配我羊。故意挥伊杖。<span class="夹白"><span class="科">旦</span>做羊是你受苦。与我何干。我怎不杖你。<span class="科">生</span>奶奶。我是你</span>结发夫妻。<span class="夹白">忍使我</span>一旦人身丧。<span class="夹白">罢罢。我变了羊。断不饶你。泣诉与祖宗。立追你的命去。<span class="科">旦</span>要死就死。我怕甚么。<span class="科">小旦对生云</span>既不畏死。不可以死激他。<span class="科">生</span></span>从来阴性怯。怕阎王。<span class="夹白">他</span>性格如同百炼钢。<span class="夹白"><span class="科">小旦</span>相公让大娘几句罢。<span class="科">旦</span>贼泼贱。我也不要你在面前讨好。<span class="科">生背对小旦低唱介</span></span>他行喜怒难拿定。你我休轻自惹殃。<span class="夹白"><span class="科">旦大叫</span>你两个这般咒我。教我如何不气。<span class="科">打生介生跪唱</span>你把</span>青藜放。愿从今尊你做老婆娘。<span class="科">合前旦</span></p>
        
        <p class="白">呀。我身子十分不快。莫非要死也。<span class="科">丢杖跌倒僵卧介生慌扶云</span>娘子苏醒苏醒。<span class="科">旦渐呻吟介生抱旦放声大哭云</span>娘子。谁知你一病至此。可不痛杀我也。<span class="科">旦睁眼看生云</span>你哭为何无泪。<span class="科">生</span>以帕拭干。<span class="科">旦</span>此后果实心是哭。须要见泪。<span class="科">生</span>娘子。你疾势若何。<span class="科">旦</span></p>
        
        <p class="曲"><span class="牌">山坡羊</span>昏沉沉眼花头痮。虚飘飘魂飞魄丧。气淹淹软弱身躯。急煎煎难按纳的情和况。<span class="夹白"><span class="科">旦挣坐介生</span>娘子。你把闲事都丢开。保重身体。<span class="科">旦</span></span>势必亡。冤家是你行。<span class="夹白">你两个都去。休在我面前。我见了越添气恼。<span class="科">小旦</span>我们只得依他。且闪在这边。<span class="科">旦扶杖欲起跌倒介生</span>苏姬。你扶着大娘。我去取汤来。<span class="科">生背云</span>这般疾势。我须要哭几声。又怕眼中无泪。他不见信。<span class="科">想介</span>也罢。我将湿纸置于头巾中。少时叩颡而哭。他见了水淋。定信是泪。<span class="科">下取汤上</span>苏姬。大娘若何。<span class="科">小旦</span>大娘已醒来了。<span class="科">生置汤碗于地抱旦撞头大哭云</span>娘子省愁烦。休得抛撇了我。<span class="科">旦睁眼看生头云</span>泪出于眼。何故从额上流。<span class="科">生</span>岂不闻自古云。水出高原。<span class="科">小旦</span>我与大娘拿拄杖。你扶他进房中歇息去。<span class="科">旦</span>泼贱。你</span>休轻失却。失却青藜杖。<span class="夹白"><span class="科">生</span>娘子。你这般病得狼狈。还不把心儿散些。<span class="科">旦</span>我</span>虎瘦心雄恨未偿。<span class="夹白"><span class="科">生</span>娘子。我请一良医来看你何如。<span class="科">旦大叫云</span>你要药死我么。休道</span>奇方。决不尝伊索命汤。<span class="夹白"><span class="科">小旦</span>还请前日巫师来与你禳解何如。<span class="科">旦怒云</span>我听那人之言。致有今日。休道</span>祈禳。拚着身儿死变羊。<span class="科">生扶旦介</span></p>
        
        <p class="曲"><span class="牌">尾声</span>百年恩爱成磨障。<span class="夹白">我从此</span>俯首低眉愿受降。<span class="夹白"><span class="科">小旦持拄杖</span>大娘。大娘。你须知</span>降火平肝<span class="夹白">是</span>第一方。<span class="科">下</span></p>
        
        <h2 id=ch21 class="chapter"><span class="出题">第二十一出　诉冤</span></h2>
        
        <p class="曲"><span class="牌">三台令</span><span class="科">小生上</span>欲把世道隄防。可许阴骄抗阳。吾友惮妻房。消磨了一片刚肠。</p>
        
        <p class="白">黄州柳氏陈家妇。鸷悍狐绥恣嫉妒。劳劳长舌牝鸡晨。废弛三纲全不顾。一身无子可奈何。徐卿有庆偏房多。不思无后绝夫嗣。闺中旦夕操干戈。下官自激怒柳氏。久未造季常斋中。近闻他信巫妪之言。回心转意。搬进侍儿。料也不怪下官了。今日无事。去探望季常。早已来到。季常在家么。<span class="科">生上</span>宾至下尘榻。忧来命绿樽。我看外面是谁来相访。<span class="科">出见介</span>呀。原来是东坡。东坡请进。<span class="科">进揖介小生</span>昨秦太虚寄一诗赠兄。小弟亲携奉览。<span class="科">递诗笺与生生看念介</span></p>
        
        <p class="诗">侍童双擢玉。鬓发光可照。<br />骏马锦障泥。相随穷海峤。<br />暮年更折节。学佛得心要。<br />鬻马放阿樊。幅巾对沈燎。</p>
        
        <p class="白">黄州柳氏陈家妇不独感太虚远思。亦且诗皆实录。昨王静庵亦寄临江仙一词。诵与兄听。<span class="科">小生</span>愿闻。<span class="科">生念介</span></p>
        
        <p class="诵">细马远驮双侍女。青巾玉带红靴。溪山好处便为家。谁知巴峡路。却见洛城花。　　面旋落英飞玉蕊。人间春日初斜。十年不见紫云车。龙丘新洞府。铅鼎养丹砂。</p>
        
        <p class="白"><span class="科">小生</span>二兄之作。可称并美。小弟久未奉访。斋中更修饰得精洁了。<span class="科">生</span>正欲求东坡题一斋名。<span class="科">小生</span>何不名曰四畏。<span class="科">生</span>只闻君子有三畏。那一畏安在。<span class="科">小生</span>兼畏老婆。<span class="科">生</span>休得取笑。东坡尚不知。贱荆每日闲争。以致病危伏枕。今且奈何。<span class="科">小生</span>原来尊嫂旧病又发了。<span class="科">生</span>东坡。我一言难尽。</p>
        
        <p class="曲"><span class="牌">集贤宾</span><span class="夹白">我</span>生来意气原倜傥。遭逢一世魔王。<span class="夹白"><span class="科">小生</span>你不惹他。他怎怪你。<span class="科">生</span>他在</span>饭后茶前寻闹嚷。看不上强梁模样。<span class="夹白"><span class="科">小生</span>他是妇人。怎敌得过你男子。<span class="科">生</span>却不道</span>雄衰雌旺。平地上无风生浪。空怅怏。受不尽无端冤枉。<span class="科">小生</span></p>
        
        <p class="曲"><span class="牌">前腔</span><span class="夹白">我</span>登堂几度闲奉访。闻伊恶语难当。<span class="夹白">你为甚的</span>妆哑推聋无话讲。<span class="夹白"><span class="科">生</span>我非不会对他争。奈他手中拄杖儿狠。<span class="科">小生</span></span>谁教你亲招藜杖。<span class="夹白">到如今</span>恩稀怨广。只落得意劳心攘。空怅怏。<span class="夹白">你可不</span>抱愧在乾坤霄壤。</p>
        
        <p class="白">季常。自古道入宫而妒。入室而仇。这也是人情之常。只是你尊嫂犯了个忒字儿。<span class="科">生</span>东坡。我与他也不像是夫妇。<span class="科">小生</span>却像甚么。<span class="科">生</span></p>
        
        <p class="曲"><span class="牌">黄莺儿</span>性格太猖狂。我如儿。他似娘。<span class="夹白">正是</span>人心不足蛇吞象。绪叨叨口强。冷飕飕脸黄。<span class="夹白">还有一件不好说。<span class="科">小生</span>兄便说何妨。<span class="科">生</span>前日赤壁之游。因我归迟。他将</span>油灯盏<span class="夹白">教我</span>彻夜擎头上。<span class="夹白"><span class="科">小生恨云</span>有这般事。何不跑开。<span class="科">生脱衣与小生看介</span>我试</span>脱衣裳。<span class="夹白">他</span>揪挦搯打。你检验满身伤。</p>
        
        <p class="白"><span class="科">小生</span>我向日见你</p>
        
        <p class="曲"><span class="牌">前腔</span>长跪绿池旁。<span class="夹白">即欲</span>杀凶顽。借上方。擎灯更不似人模样。<span class="夹白"><span class="科">生</span>我怕他。我怕他。<span class="科">小生</span></span>论黄巢可降。这夫人怎当。<span class="夹白">果然是</span>胭脂虎天赋威风壮。受灾殃。<span class="夹白">也是你</span>妻宫注定。何日得安康。<span class="科">生</span></p>
        
        <p class="曲"><span class="牌">琥珀猫儿坠</span><span class="夹白">我</span>包羞忍耻。泪眼直汪汪。<span class="夹白">当不得他</span>一日闲争十二场。<span class="夹白">早知如此做冤家呵。</span>今生不合配鸾凰。思想。<span class="夹白">教人</span>怨气冲天。恼裂肝肠。</p>
        
        <p class="白">东坡。我受不得这样熬煎。不如寻个自尽。<span class="科">小生</span>季常。你休这般说。我看你将来还有些福分。<span class="科">生</span>怎见得。<span class="科">小生</span>相书云。妇人手如干姜。定配侯王。我前见尊正。手搦着拄杖。似干姜一般。你岂无侯王之位。<span class="科">生</span>相得着。相得着。我娘子手不是姜。怎么半月前打的耳巴至今犹辣。<span class="科">小生</span>我想他这病呵。</p>
        
        <p class="曲"><span class="牌">前腔</span>从前造业。今日始还偿。<span class="夹白">你</span>疗疾须求黑凤凰。恐伊病已入膏肓。泉壤。<span class="夹白">未知他</span>叱咤威风。死后曾降。</p>
        
        <p class="白"><span class="科">旦内大叫云</span>我这般病体沉重。是谁在此絮絮叨叨的聒我。快拿拄杖儿来。<span class="科">生小生慌跑介小生</span>季常。我平日究心三乘。以无量自在力。尽除恐怖。今闻他一声。令人心胆俱碎。莫不是狮子吼么。</p>
        
        <p class="曲"><span class="牌">尾声</span>一声大吼<span class="夹白">我</span>魂先丧。<span class="夹白"><span class="科">生</span>饶你</span>铁石之人也是慌。<span class="夹白">东坡。我死后倘有轮回之说。情愿变马变驴。再休遇这</span>大鼻金毛<span class="夹白">的</span>兽里王。</p>
        
        <p class="白"><span class="科">小生</span>季常。我有四句诗赠你。你听么。<span class="科">生</span>愿闻。<span class="科">小生</span>谁似龙丘居士贤。谈空说有夜不眠。忽闻河东狮子吼。拄杖落手心茫然。<span class="科">生</span>东坡。休得取笑。<span class="科">净丑鬼卒齐跑上云</span>这是柳氏门首。我等进门拿柳氏去。<span class="科">绕场跑一遭下小旦内叫云</span>相公。大娘似有人拿他之状。这会昏昏沉沉。手足渐寒。口眼俱闭。只是心头一点热气。你快进来。灌他些汤儿。<span class="科">生</span>东坡。如此怎好。<span class="科">小生</span>令正恶极罪大。数恐难逃。他四德俱无。七出咸备。呜呼哀哉。大吉大利。<span class="科">生</span>忙忙的勿戏言。<span class="科">小生</span>兄果欲救他。须仗佛印法力。或可度脱回生。<span class="科">生</span>所见甚有理。只是小弟不得离身。即烦足下恳求。谅禅师必然怜悯。<span class="科">小生</span>我就去。我就去。<span class="科">生</span>东坡。你休道众生好度人难度。宁度众生莫度人。<span class="科">小生</span>只怕度得金毛狮子活。一声吼入碧天云。<span class="科">下</span></p>
        
        <h2 id=ch22 class="chapter"><span class="出题">第二十二出　摄对</span></h2>
        
        <p class="曲"><span class="牌">北新水令</span><span class="科">末扮阎君冕旒袍笏杂扮判执簿吏捧业镜及神将曹官随上末</span>人凭积善脱轮回。<span class="夹白">则俺</span>擅威灵昭昭不昧。<span class="夹白">叹的是</span>爱河空绻恋。苦海枉沉迷。自孼难违。<span class="夹白">逃不出</span>殿上亲磨对。</p>
        
        <p class="白">苦填不满火坑。屡偿难了冤债。安得三轮尽空。化作莲花世界。自家阎罗帝君是也。身居地府。神摄人寰。巍巍峨峨。玉阶金殿列千官。狰狰狞狞。铁面铜头环百卒。作善作恶。幽隐悉知。降福降祥。毫厘不爽。早升殿视事。考校罪人。分付鬼卒。可将勾到的带上殿来。<span class="科">判</span>鬼卒。可将勾到的带上殿来。<span class="科">净扮牛头丑扮马面应声以索系旦旦囚首短衣扭手枷项哭上</span></p>
        
        <p class="曲"><span class="牌">南步步娇</span>浮世光阴如流水。难把长绳系。身如朝露危。况复多病多愁。不禁憔悴。<span class="夹白">今日</span>到此好伤悲。<span class="夹白">鬼使。鬼使。没奈何放我归家。我多将些金帛酬你。<span class="科">丑</span>你在阳间。好不狠心。肯放过谁一着儿。<span class="科">净</span>我看着他。想起我当初那妒妇来。恨不即时推你到无间地狱去。打打打。<span class="科">用棒打旦介旦哭云</span>可怜见饶我罢。</span>我生来未受鞭笞累。</p>
        
        <p class="白"><span class="科">判</span>快带罪人上殿。<span class="科">净丑应带旦跪云</span>柳氏当面。<span class="科">判送文卷跪云</span>禀大王爷。罪人卷案多端。先将重大者呈上览决。这一名柳氏。<span class="科">末</span>柳氏。你自供脚色。<span class="科">旦</span>妇人柳氏。年三十六岁。系湖广黄州人。自嫁与陈慥为妻。夫妇调和。并无过犯。不知大王爷拘到。有何问理。<span class="科">末喝云</span>我看这簿上。你嫉妒盖世。残酷逆天。尚兀自支吾无过。叫鬼卒鞭背。<span class="科">净丑应鞭旦旦号泣介末</span></p>
        
        <p class="曲"><span class="牌">北折桂令</span>自从伊年少于归。<span class="夹白">大肆着</span>蛇蝎般毒狼虎般威。<span class="夹白">每日里把他</span>挠乱禅心。生疎故友。闹炒深闺。<span class="夹白">虽然是</span>做郎君干刚休废。<span class="夹白">却怎么</span>做妻孥坤顺全违。<span class="夹白"><span class="科">旦</span>大王爷。我丈夫自有些干刚不振。妇人并不曾违了坤德。<span class="科">末击案大喝介</span>尚兀自</span>口是心非。<span class="夹白">还不肯</span>意转心回。<span class="夹白">却不道</span>地狱天堂千里毫厘。</p>
        
        <p class="白"><span class="科">旦</span>大王爷。你说我嫉妒丈夫。须有个对证。何不拘那陈慥来。当堂鞫问。庶免妇人受冤。<span class="科">末</span>我自有业镜。照得分明。何必拘提陈慥。叫吏架起业镜与柳氏看。命曹官一一报来。<span class="科">官吏应介吏架镜叫旦看介曹官</span>那陈慥呵。</p>
        
        <p class="曲"><span class="牌">南江儿水</span>素有逃禅志。常遭妒妇欺。<span class="夹白">把他</span>长绳系足行难离。方池曲膝声偏厉。青藜挞背冤难洗。<span class="夹白"><span class="科">末</span>这事都有见证么。<span class="科">曹官</span>大王爷。绳儿是羊见。池上是蛙见。青藜杖是狮子见。</span>事事应难遮蔽。<span class="夹白">都只为</span>吃醋拈酸。甘做下弥天之罪。</p>
        
        <p class="白"><span class="科">末</span>柳氏。我照以业镜。烛以火珠。查考功曹。对验文簿。你罪状一一相同。怎还不认。<span class="科">旦</span>大王爷。妇人也是知道理的。丈夫一时触忤着我。骂詈容或有之。镜中所照。总非实迹。<span class="科">末怒云</span>这恶妇好生嘴硬。不刑不招。叫鬼卒用刀钩摘他舌来。将铁鎞烧红烙之。<span class="科">净丑要烙旦旦慌叫云</span>罪人这番招了。<span class="科">末</span>你伤风败俗。情法难容。叫鬼卒上起脑箍来。<span class="科">净丑用脑箍旦号泣介末</span>那陈慥把你做</p>
        
        <p class="曲"><span class="牌">北雁儿落带得胜令</span>生菩萨<span class="夹白">般</span>好护持。<span class="夹白">你要他似</span>鸠盘茶<span class="夹白">般</span>深相畏。<span class="夹白">他虽然</span>犯淫心<span class="夹白">在</span>色界中。<span class="夹白">你为甚</span>作嗔想<span class="夹白">在</span>心田内。<span class="夹白">你</span>全不发菩提。怎免堕泥犁。<span class="夹白">怪不得</span>天上垂凶曜。<span class="夹白">却原来</span>人间应恶妻。<span class="夹白"><span class="科">旦</span>大王爷不要破言。奴家回到阳间。还要面目见人哩。<span class="科">末喝介</span></span>休题阳世重欢会。须知酆都无了期。</p>
        
        <p class="白"><span class="科">判</span>禀大王爷。小判听柳氏这段事情。十分忿怒。愿借阶下武士金瓜。待小判痛打他一场。万死无悔。<span class="科">末</span>壮哉。壮哉。你到有些丈夫义气。但你是戴纱帽的人。动手行刑。恐失体面。<span class="科">判</span>大王爷不知。如今更是戴纱帽的受老婆的气。<span class="科">末</span>任你打。任你打。<span class="科">判取神将金瓜打介旦号泣介判</span></p>
        
        <p class="曲"><span class="牌">南侥侥令</span><span class="夹白">你</span>司晨伤雅化。长舌犯良规。<span class="夹白">把他</span>百代箕裘甘心坠。<span class="夹白">只这一件呵。</span>我恨不得一金瓜打做泥。</p>
        
        <p class="白"><span class="科">旦哭云</span>尊官。尊官。我与你远日无冤。近日无雠。你怎下这般毒手。<span class="科">判</span>若论你的手。比我还毒些儿。<span class="科">旦</span>天天。怎得一位菩萨来救我苦难。我情愿改过也。<span class="科">外扮佛印禅师持锡杖上</span>阿僧祗劫修行。刹那时间潇洒。六时贝叶经中。五体莲花座下。谁识泥牛渡河。又道石人骑马。有则万法俱来。无时一丝不挂。贫僧佛印是也。自入黄州。便与苏东坡陈季常结社来往。适才东坡说季常之妻柳氏。生平奇妒。得病将危。特来求我度脱他。我慧眼一看。见柳氏已被阎君摄将魂去了。此时正受苦楚。不免亲往冥府走一遭。呀。这王舍城紧闭。想当升殿勘罪之时。我把锡杖扣门一声。<span class="科">以杖扣门介末</span>呀。为何城门外如霹雳一声。宫殿震动。武士快去看来。<span class="科">神将开门见外忙报云</span>禀大王爷。门外一位圣僧卓锡。<span class="科">末</span>待我奉迎。<span class="科">忙见介</span>原来是佛印圣师。远辱慈航。有失展迓。<span class="科">外</span>突惊法驾。乞恕罪愆。<span class="科">旦伏道旁见外号泣介</span>望菩萨慈悲。救妇人一命。倘得回生。誓不复蹈前辙。<span class="科">外</span>大王。这妇人却是为何。受这重刑。情实可悯。<span class="科">末</span>圣师。这是黄州陈慥之妻柳氏。论他悍妒。人世无双。罪案方成。正要下入阿鼻地狱。<span class="科">旦叩头介</span>菩萨救命。菩萨救命。<span class="科">末</span>呀。想着你</p>
        
        <p class="曲"><span class="牌">北收江南</span>嗔心不辩是和非。凌人不问玉和石。<span class="夹白">到如今</span>沉沦万劫怨他谁。任黑风漫吹。<span class="夹白"><span class="科">指外唱</span>切莫想</span>青莲接引再生归。<span class="科">外揖末唱</span></p>
        
        <p class="曲"><span class="牌">南园林好</span>试将君慈悲念祈。<span class="科">指旦唱</span>愿将他沉疴病医。洒如来杨枝露水。<span class="夹白">若放他再生呵。</span>感天地量恢恢。感日月照辉辉。</p>
        
        <p class="白"><span class="科">末</span>圣师为何这般苦苦替他告饶。<span class="科">外</span>不欺大王。一者苏学士是个善知识。求我救他。二者陈居士皈依佛乘。与我机缘不浅。<span class="科">末</span>圣师既爱陈生。越该重治柳氏。况苏公屡遭骂詈。亦不当匿怨救他。<span class="科">外</span>大王。上帝好生。如来忍辱。是以贫僧不欲避嫌。亦且柳氏颇思悔罪。幸从宽宥。实荷慈祥。<span class="科">末</span>既如此。叫鬼卒将柳氏刑具放开。听我分付。<span class="科">净丑应放旦旦叩头云</span>谢大王爷。愿听法旨。<span class="科">末</span></p>
        
        <p class="曲"><span class="牌">北沽美酒带太平令</span>黄泉路既逃回。青藜杖不须持。<span class="科">旦每听一句叩头应介</span>狮子河东且敛威。办真心出世。除淫杀。戒贪痴。口儿里休将夫詈。手儿里休将夫擂。池儿上休将夫跪。绳儿上休将夫系。<span class="夹白">恁呵</span>家宜室宜。三口儿欢娱唱随。<span class="夹白">呀。</span>葡萄架再休折毁。</p>
        
        <p class="白"><span class="科">外</span>大王。此妇今虽放回。恐其旧念复萌。为害不小。贫僧欲领他遍游地狱。以坚信心。不识法旨若何。<span class="科">末</span>圣师之言最妙。本殿已备清斋香供。请圣师自在。即差鬼卒随行。叫柳氏且在外面伺候着。<span class="科">净丑旦应下外</span></p>
        
        <p class="曲"><span class="牌">南尾声</span>茫茫苦海无边际。<span class="科">末</span>仗慈航一时脱离。<span class="夹白"><span class="科">合</span>教他</span>六度檀波善自持。</p>
        
        <p class="落诗"><span class="科">末</span>地府冥冥无日月。<br />尼珠何幸照迷途。<br /><span class="科">外</span>愿移大地为金界。<br />便觉长河尽酪酥。</p>
        
        <h2 id=ch23 class="chapter"><span class="出题">第二十三出　冥游</span></h2>
        
        <p class="白"><span class="科">旦素衣净丑同上净</span>三途渺渺苦无边。<span class="科">丑</span>长夜漫漫几时晓。<span class="科">旦</span>阎王怒目打万灵。菩萨低眉悲六道。二位劳动了。<span class="科">净丑</span>劳动劳动。我们也要使用。你若不把银酬。也须多将钱送。快拿来免得打你。<span class="科">旦</span>我银钱怎么带得来。家中尽有。俟你送我归时。多奉二位些罢。<span class="科">丑</span>这两日你丈夫备你送终之具。定然费尽了。<span class="科">旦</span>我平日家法甚严。非奉我命。他毫厘不敢擅使。我今日虽做鬼。他必然还是怕的。<span class="科">净怒云</span>这般恶妇。我也不问你要钱。只把你左眼剾了。<span class="科">剾眼介旦号泣介丑</span>你剾了他左眼。我打折他右手。<span class="科">丑打折旦手介旦大叫</span>禅师在那里。快来救人。<span class="科">外持锡杖上</span>诸恶从心生。竟亦从心灭。缘境俱欲空。因果不可拨。<span class="科">旦迎见哭介</span>圣师不早来。二卒已将我左眼剾了。将我右手打折。教我下半世怎么为人。<span class="科">外</span>柳氏。柳氏。你休怨他。因你妒心。犯了神人的公恶。以致如此。但左手折了也罢。却可恨是右手。<span class="科">丑</span>禅师。右手怎么。<span class="科">外</span>他右手要拿拄杖儿哩。<span class="科">旦</span>圣师。我此后再不敢拿拄杖了。<span class="科">外</span>我闻你两眼矁丈夫最狠。瞎了一只也该。<span class="科">旦</span>圣师。奴家造业太多。恐游到地狱。不肯放出。怎么敢去。<span class="科">净</span>这禅师是西方圣僧。神通广大。不惟酆都浊世。同切皈依。即上界诸天。尽皆顶礼。他既同你去。怕做甚么。<span class="科">外</span>你二卒导引。柳氏随我金锡而行。<span class="科">行介杂扮鼓乐旛幢引数妇女俱仙妆上行唱众</span></p>
        
        <p class="曲"><span class="牌">香柳娘</span>共栖神太清。共栖神太清。玄都真境。霞衣雾縠仙妆靘。导纷纷彩旌。导纷纷彩旌。白鹿御车行。云璈彻天应。响珊珊珮声。响珊珊珮声。离却蓬瀛。来趋王命。</p>
        
        <p class="白"><span class="科">众下旦</span>圣师。那壁厢旛幢耀日。音乐喧天。队队香花。簇拥着许多女人。是往那里去的。<span class="科">丑</span>这是胎教太任。义方孟母。柏舟共姜。与那采桑作歌之秦女。不弃恶疾之蔡妻。举案齐眉之孟光。束发署帛之董妇。古今百十辈。皆以贤德流芳。并登天府。大王爷素景仰他们。是以常常请来䜩会。<span class="科">外</span>柳氏。作善降祥。神人胥庆。这便是明效大验。你何不从此回心。<span class="科">旦</span>奴家已省悟了。<span class="科">旦</span></p>
        
        <p class="曲"><span class="牌">前腔</span>离森罗殿廷。离森罗殿廷。<span class="夹白">只见</span>旛幢交映。箫韶一派环围定。况仙官迓迎。况仙官迓迎。<span class="夹白"><span class="科">外</span>他是</span>贤淑动幽明。天曹注名姓。<span class="科">净丑</span>上瑶池玉京。上瑶池玉京。<span class="科">合</span>永享遐龄。南山堪并。<span class="科">行介外旦</span></p>
        
        <p class="曲"><span class="牌">前腔</span>望前途趱行。望前途趱行。寒云压境。<span class="夹白">只见</span>阴风毒雾连天暝。<span class="科">旦惊介</span>听号咷哭声。听号咷哭声。凄惨最关情。<span class="夹白"><span class="科">外</span>他们被</span>冤雠苦缠定。<span class="科">旦</span>顿令人战兢。顿令人战兢。奴心不宁。<span class="夹白">况</span>奴身孤另。</p>
        
        <p class="白"><span class="科">净</span>休得惧怕。是阿鼻地狱罪人之声。<span class="科">旦</span>请问阿鼻地狱怎么景象。<span class="科">净</span>阿鼻地狱纵横二十万里。</p>
        
        <p class="曲"><span class="牌">前腔</span>是七重铁城。是七重铁城。<span class="夹白">上有七层铁网。下有十八鬲。鬲中有铜蛇。长万余丈。眼如掣电。齿似刀山。身出猛火。但见罪人。便</span>咆哮怒逞。<span class="夹白"><span class="科">旦</span>躲过他如何。<span class="科">净</span>更有</span>刀林剑树包罗定。<span class="夹白"><span class="科">旦合掌云</span>善哉善哉。<span class="科">丑</span>这个犹自可。又有十八狱卒。头如罗刹头。口如夜叉口。有六十四眼。眼迸铜丸。钩牙喷火。烧阿鼻城赤如镕铜。</span>尽炎炎焰腾。尽炎炎焰腾锋刃火中生。道旁蟒蛇劲。<span class="夹白"><span class="科">旦</span>请问这狱中敢无妇人么。<span class="科">丑</span>男子虽多。妇人不少。<span class="科">外净丑合</span></span>这阎罗典刑。这阎罗典刑。至公至明。<span class="夹白">怎肯教</span>妇人侥幸。</p>
        
        <p class="白"><span class="科">旦慌介</span>师父。这阿鼻地狱中。我决不游。到别处看看罢。<span class="科">净丑</span>既如此。可从王舍城东南过去。<span class="科">外</span>鬼卒。地狱甚大。罪人颇多。每至一处。你只举其一二尤者言之。<span class="科">丑净</span>理会得。<span class="科">行介净</span>这狱中罪人。形如块肉。无有手足眼耳鼻舌等。恒为猛兽所噉。痛苦难忍。<span class="科">旦</span>此两人却是为何。<span class="科">净</span>这名为虎狼地狱。一是汉吕后。妒戚夫人。断手足。去眼耳。饮瘖药。名曰人彘。一是唐宜城公主。因他杀驸马裴巽之宠姬。割其耳鼻。剥其阴皮。蒙驸马面上。仍截驸马之发。令厅上判事。集僚友共观。故获斯罪。<span class="科">丑</span>这罪人在油镬中。牛头在傍。手提铁叉叉着。镬中煮之令烂。业风还即吹活而复煮之。<span class="科">旦</span>此人却是为何。<span class="科">丑</span>这名为镬汤地狱。此是广川王越之妃昭信也。昭信谮王幸姬望乡与郎吏有奸。遂裸系望乡。令诸姬持铁共挞之。割唇断舌。置大镬中。取桃灰毒药共煮之。令诸姬观糜尽而止。阎罗天子极恶此人。生下炭坑灰河地狱。仍令受汤镬之罪。<span class="科">旦</span></p>
        
        <p class="曲"><span class="牌">前腔</span>那狱中肉形。那狱中肉形。虎狼吞并。<span class="夹白">这狱中</span>镬汤腾沸何时冷。<span class="科">外</span>想昆虫恋生。想昆虫恋生。蠢动且含灵。<span class="夹白">岂可</span>非刑害人命。</p>
        
        <p class="白"><span class="科">外净丑合前旦合掌念佛介行介净</span>这狱中刀林剑树。无量无边。罪人坐卧其上。穿骨透胸。解体剜肠。不胜痛楚。<span class="科">旦</span>此人却是为何。<span class="科">净</span>这名为刀兵地狱。此是袁绍之妻。因绍死。杀其宠婢五人。又恐死者有知。见绍于地下。乃髡头黑面。以毁其形。阎罗天子令受刀兵之刑。还欲罚入火磨火城。永不得出。<span class="科">丑</span>这狱中罪人腹极大。咽喉如针。穷年不得饮食。欲至厕中取粪噉之。厕上有大力鬼。以刀砍使不得近。<span class="科">旦</span>此人却是为何。<span class="科">丑</span>这名为饿鬼地狱。此是王衍之妻。悭惜己物。但贪他有。致使其夫嫉之。绝口不言钱字。故获是罪。<span class="科">净</span>这狱中鬼卒烧热铁鎞。表里洞赤。以烙罪人之舌。复用三尺铁钩。钩出割之。旋被业风吹长。仍以牛犁耕破其舌。还烧铁杵。刺其咽中。万劫难脱。<span class="科">旦</span>此人却是为何。<span class="科">净</span>这名为拔舌犁耕地狱。此是戴君奕之妻王氏。王氏止一女招婿。闻君奕在外纳妾生儿。昼夜骂詈。君奕不得已。遣其妾携儿以归。王氏恐分女财。遂于襁褓中酷加凌虐。致惊悸而死。故获斯罪。<span class="科">旦</span></p>
        
        <p class="曲"><span class="牌">前腔</span>看如林尽兵。看如林尽兵。血流千顷。<span class="夹白">那狱中</span>啼饥欲食咽喉哽。<span class="夹白">这狱中</span>用犁将舌耕。用犁将舌耕。<span class="科">外</span>万劫罪难轻。叫天怎生应。</p>
        
        <p class="白"><span class="科">外净丑合前旦大惊身颤念佛介行介丑</span>这狱坐黑黯。大铁围山。用巨石压罪人之体。蟒蛇百丈。吐舌啮其面。恶蝎千万。攒共咬之。无时休息。<span class="科">旦</span>此两人却是为何。<span class="科">丑</span>这名黑黯地狱。一是贾充后妻郭氏。贾充先妻生子黎民。三岁。乳母抱之。充自外入。就乳母手中戏儿。郭氏望见。疑充与乳母有私。鞭杀乳母。饿死黎民。一是湖南张倅之妻何氏。倅权郡守。会邻守来访。开宴命妓。倅与妓戏为酒令。何氏知之。即杀其所生爱子。令吏擎肉一盘。置宾主前。阎罗天子恶其吃醋拈酸。绝夫后嗣。并令受此极刑。<span class="科">净</span>这狱中罪人。尽遭金槌铁杖。锯解碓舂。须臾之间。已为泥酱。业风旋复吹活。狱卒烧热铁灌身。铁钉钉之。寻又舂解。<span class="科">旦</span>此人却是为何。<span class="科">净</span>这名为舂解地狱。此是荀生之妇庾氏也。庾氏治屋。所造厅堂。不作后壁。令堂上直窥其外。凡无须人不得入门。若送书人以手近荀手。无不痛打。客来倘与荀共床接膝。辄以刀杖相加。宾主俱累。故下是狱。<span class="科">旦</span>这庾氏之罪。较前项颇轻。如何也入此等重狱。<span class="科">净</span>阎罗天子但闻妇杖其夫。便切齿痛恨。<span class="科">旦</span></p>
        
        <p class="曲"><span class="牌">前腔</span><span class="夹白">那狱中</span>铁围山杳冥。铁围山杳冥。石沈深穽。<span class="夹白">这狱中</span>碓舂锯解还钉钉。<span class="科">外</span>为操刀系绳。为操刀系绳。阳世太欺凌。<span class="夹白">到今日</span>泉台有知证。</p>
        
        <p class="白"><span class="科">外净丑合前旦</span>怪不得我那拄杖儿。大王爷知道了。恁般加我重刑。若非圣师。这些处所。皆是我安身牢坐的窝儿。圣师。我从此归去。尽改前非。皈依大道。<span class="科">净丑</span>柳氏。你若仍前牵绳弄杖。嫉妒丈夫。我禀知大王爷。竟押入阿鼻城中。便是地藏王来说分上也不听从。那时看我二人的手段。<span class="科">旦拜介</span>敢不遵命。<span class="科">外</span>我看众生罪业难尽。地狱不空。我此去伏乞如来大转法轮。稍苏果报。二卒。我不去辞阎君。烦为转谢。有劳导引。就此相别。大抵乾坤都一照。<span class="科">净丑</span>免教人在暗中行。<span class="科">同下旦伏几介</span></p>
        
        <h2 id=ch24 class="chapter"><span class="出题">第二十四出　谢师</span></h2>
        
        <p class="白"><span class="科">生小旦上生</span>天有不测风云。人有旦夕祸福。苏姬。大娘子昏愦两日。不省人事。我欲备殡殓之具。他胸前尚热。如之奈何。<span class="科">小旦</span>天天可怜。若大娘苏来。一家完聚。那时我情愿斋戒三年。<span class="科">旦呻吟介生小旦慌抱旦云</span>可喜。渐渐醒来了。<span class="科">旦抬头睁眼看生少时起抱生哭云</span>奴家若非佛印禅师。几不得与你两个见面。好伤感人也。<span class="科">小旦</span>相公。大娘在那里与禅师相会。<span class="科">生</span>娘子。你细说与我听。<span class="科">旦</span>我病里被一鬼勾到阎王殿前。平日的事情。尽从镜中照出。受诸重刑。仍欲押入阿鼻地狱。幸得禅师苦救。因许放还。禅师挈我遍观地狱。丈夫。善恶因果。不爽毫厘。我从此追悔前愆。与你两人同心办道。<span class="科">小旦</span>大娘。你却休像羊儿一般。不久就变卦也。<span class="科">旦合掌云</span>阿弥陀佛。且休说阎罗难欺。就是判官小鬼。一个狠似一个。如何当耍。<span class="科">生</span>娘子。我闻你这般说呵。</p>
        
        <p class="曲"><span class="牌">一江风</span>羡阿僧。累劫勤修行。证得菩提性。怕吾侪堕落泥犁。提出深深穽。<span class="夹白">娘子。你</span>休牵<span class="夹白">我</span>脚上绳。休牵<span class="夹白">我</span>脚上绳。同将鹫岭登。<span class="夹白">想那</span>是非人我都是闲争竞。</p>
        
        <p class="白"><span class="科">旦</span>相公。我想从前呵。</p>
        
        <p class="曲"><span class="牌">前腔</span>枉嗔卿。未把冤愆省。<span class="夹白">也是奴家该有这场灾厄。因此屡屡反目。</span>恩怨皆由命。<span class="夹白">奴家拜相公一拜。你切莫记恨了。</span>再羞张痴网愚帆。<span class="夹白">似</span>不染莲花净。<span class="夹白"><span class="科">生</span>娘子。你此后可骂我么。<span class="科">旦</span>我</span>都忘诅咒声。都忘诅咒声。惟将佛号称。<span class="夹白"><span class="科">生</span>娘子。你可用拄杖儿打我么。<span class="科">旦</span>你看我这右手已被小鬼打折了。怎拿得拄杖儿。我</span>执青藜未若敲金磬。</p>
        
        <p class="白"><span class="科">旦对小旦</span>苏姬。我不但当时言语冲撞。且病中多多劳你。我权此拜谢。<span class="科">拜介小旦扶云</span>贱妾怎敢当此。大娘请起。大娘若能苦志焚修。永脱轮回苦楚。</p>
        
        <p class="曲"><span class="牌">前腔</span>对禅灯。眉上毫光映。<span class="夹白">把</span>戒力先持定。论圆明心自如如。分甚么凡和圣。<span class="夹白"><span class="科">旦</span>呀。这般道理。你如何得知。<span class="科">小旦</span>我旧侍苏老爷窃听的。大娘。你悟得</span>牛车最上乘。牛车最上乘。<span class="夹白">相公。你也休忧</span>羊儿再变形。一家儿同把无生证。</p>
        
        <p class="白"><span class="科">旦</span>相公。我当初错怪苏学士。禅师今日度脱奴家。皆赖学士鼎力。你两人扶着我。先向东坡请罪。就烦他引谢禅师。<span class="科">生</span>娘子说得是。<span class="科">生小旦扶旦行介小旦</span>如到苏爷门首。大娘切勿开声。<span class="科">旦</span>开声便怎么。<span class="科">小旦</span>怕狮子吼。又恐禁住苏爷。<span class="科">行介外小生上外</span></p>
        
        <p class="曲"><span class="牌">前腔</span>叹众生。迷却原来性。棒喝将伊儆。<span class="夹白"><span class="科">小生</span>我想柳氏蒙公救度。</span>定皈依黄面瞿昙。料不背你医王命。<span class="科">外</span>但将凡念清。但将凡念清。行看正果成。<span class="科">小生</span>赴灵山只在须臾顷。</p>
        
        <p class="白"><span class="科">小旦</span>早已到苏爷门首。<span class="科">生</span>我扶娘子在此。苏姬。你先进去通报。<span class="科">小生见小旦介</span>呀。侍儿。你因何到此。<span class="科">小旦</span>我相公同大娘来谢老爷。见在门外。<span class="科">小生忙出迎介</span>季常快请进。幸得禅师亦在此间。<span class="科">旦</span>我夫妇正欲求大人引去参见投师。既在此间。就此拜谢。<span class="科">生旦小旦拜外外合掌扶介生</span></p>
        
        <p class="曲"><span class="牌">刮鼓令</span>慈悲仗圣僧。救妻孥死复生。<span class="科">旦</span>愧我昏迷宿业。一点嗔心枉沸腾。魂已入幽城。幸逢金锡。再还人境。喜从今恩怨尽皆平。<span class="科">小旦</span>把一家大梦尽提醒。<span class="科">生旦小旦拜小生小生答拜介生</span></p>
        
        <p class="曲"><span class="牌">前腔</span>难忘学士情。引吾妻来负荆。<span class="夹白"><span class="科">小生</span>这都是禅师功德。小弟何与。<span class="科">旦</span></span>非藉吹嘘之力。怎使枯杨得再荣。<span class="夹白">我</span>往事实堪憎。<span class="夹白">你</span>将恩报怨。汪洋千顷。<span class="夹白">只因我不识贤愚。怪不得</span>那俦儿剾去眼中睛。<span class="科">小旦</span>我一家骨肉赖完成。<span class="科">外</span></p>
        
        <p class="曲"><span class="牌">前腔</span>良言尔试听。鹫峰高足可登。<span class="夹白">须念</span>广额屠儿证果。切莫牵缠世俗情。<span class="夹白"><span class="科">旦小旦拜云</span>愿受师父法戒。<span class="科">小生</span>我那琴操呵。</span>方寸已惺惺。<span class="夹白">你两人和他</span>同心办道。待师引领。脱轮回净土永超升。<span class="科">生旦小旦</span>望折芦归去且消停。</p>
        
        <p class="白"><span class="科">生</span>小弟同二姬告回。<span class="科">外</span>季常归去。可筑一静室。供奉佛祖。待他二姬焚修。<span class="科">小生</span>切不可供奉文殊菩萨。<span class="科">生</span>却是为何。<span class="科">小生</span>恐见了他坐的狮子。你又丧胆。<span class="科">生</span>兄又取笑。</p>
        
        <p class="落诗">苦海茫茫不尽流。<br />欲登彼岸在回头。<br />圣贤原是凡夫做。<br />只恐凡夫不肯修。</p>
        
        <h2 id=ch25 class="chapter"><span class="出题">第二十五出　生子</span></h2>
        
        <p class="曲"><span class="牌">少年游</span><span class="科">旦尼妆上</span>无边苦海。回头是岸。接引上慈航。贝叶千函。禅灯一点。盥手净焚香。</p>
        
        <p class="白">迷心未易觉。检点法王经。会理知无我。观空厌有形。奴家一病已亡。受无限苦楚。若非禅师救脱。怎得回生。看将起来。世界空花。俱非实相。浮生若梦。岂得常存。幸得禅师指教。与琴操苏姬。三人焚修。一心向佛。以免堕落轮回。倘或早证菩提。亦未可知。我想昔日呵。</p>
        
        <p class="曲"><span class="牌">赛观音</span><span class="夹白">都只为</span>性儿嗔<span class="夹白">因此</span>把心儿障。作不善难逃百殃。若不是遭逢三藏。广大神通。谁爇返魂香。</p>
        
        <p class="白">我近日呵。</p>
        
        <p class="曲"><span class="牌">前腔</span><span class="夹白">脱</span>形骸甘随倡。尽日里欢娱画堂。效举案齐眉相向。欲盖前愆。急把毒龙降。</p>
        
        <p class="白">苏姬分虽大小。情颇幽闲。幸得他身怀六甲。倘生一子。足继陈门宗嗣。但不知是弄璋弄瓦。教奴家放心不下。奴家且对天祷告一番。<span class="科">拜天介</span></p>
        
        <p class="曲"><span class="牌">催拍</span>叹庭阶芝兰未芳。望云霄麒麟降祥。倘门闾欲昌。早诞宁馨。跨灶儿郎百代箕裘。永继宗祊。频稽首祷告穹苍。愿老蚌发珠光。</p>
        
        <p class="白"><span class="科">生急上</span>娘子。可喜可喜。苏姬生下一子。<span class="科">旦</span>呀。我正在此祈祷。相公。常言道有子万事足。今日遂了奴家心愿也。<span class="科">生</span></p>
        
        <p class="曲"><span class="牌">前腔</span>喜生儿啼声异常。定他年诗书继香。你深恩怎忘。<span class="夹白"><span class="科">旦</span>这是陈门有幸。与苏姬隐德所感。却于奴家甚事。<span class="科">生</span>须信</span>不妒螽斯。长发开祥。<span class="夹白">娘子。你从此</span>莫惮劬劳。定博封章。<span class="夹白"><span class="科">旦</span>奴家自然好好抚育。何劳相公嘱付。<span class="科">合</span></span>频稽首答谢穹苍。羡雏凤毓朝阳。</p>
        
        <p class="白"><span class="科">旦</span>相公。我同你进房看儿子去。正是门阑多喜气。<span class="科">生</span>孔释送生儿。</p>
        
        <h2 id=ch26 class="chapter"><span class="出题">第二十六出　祖席</span></h2>
        
        <p class="曲"><span class="牌">步步娇</span><span class="科">小生上</span>泽畔三闾身憔悴。我亦湘潭弃。孤情托故知。<span class="夹白">幸得皇上赦罪。以礼部郎召还。</span>寒谷多年。陡回春意。<span class="夹白">呀。禅师与琴操来了。<span class="科">外同老旦上</span></span>离别不须悲。达观去住浑无异。</p>
        
        <p class="白"><span class="科">小生</span>我二三人为世外之交。方幸金鎞。开我尘翳。不料又有朝命。奈远别何。<span class="科">外</span>足下高才雅望。自合召还。贫僧再将琴操柳氏辈化导一番。亦欲离此五浊。后会尚有期也。但皇上向赐贫僧高丽所贡磨衲。曾求一赞。不知作否。<span class="科">小生</span>昨日偶成数句。诵与公听。<span class="科">外</span>请见教。<span class="科">小生</span>匣而藏之。见衲而不见师。衣而不匣。见师而不见衲。惟师与衲。是一是两。循墙视之。虮虱龙象。<span class="科">外拱手介</span>谢教谢教。<span class="科">生上</span></p>
        
        <p class="曲"><span class="牌">前腔</span>青眼相看谁知己。<span class="夹白">我与苏东坡呵。</span>管鲍深相契。<span class="夹白"><span class="科">旦</span>我</span>回生尽仗伊。<span class="夹白"><span class="科">小旦</span>况是我</span>旧日恩东。离情偏系。<span class="科">末</span>樽酒饯临岐。<span class="科">合</span>渭城一曲千行泪。<span class="科">生</span></p>
        
        <p class="白">早已来到雪堂。我们径入。<span class="科">进见介</span>呀。禅师琴操。却先在此。<span class="科">众揖介生</span>故人迢递入长安。<span class="科">旦小旦末</span>别绪难陈意独酸。<span class="科">外老旦</span>但在乾坤俱逆旅。<span class="科">小生</span>一樽且尽眼前欢。季常既携得酒来。我们何不痛饮。<span class="科">斟酒饮介众</span></p>
        
        <p class="曲"><span class="牌">江儿水</span>试听阳关唱。休停竹叶杯。<span class="夹白">留得</span>千林瑞雪<span class="夹白">是</span>堂中壁。<span class="夹白">留得</span>千秋遗墨<span class="夹白">是</span>池中水。<span class="夹白">留得</span>四时生意<span class="夹白">是</span>庭前卉。此地风流谁继。<span class="夹白"><span class="科">小生</span>季常。我欲将此堂。赠与潘邠老。我去之后。兄但有兴。可即过此。</span>便是世变江河。赢得芳名不毁。</p>
        
        <p class="白">呀。季常兄。小弟久欲为兄作一方山子传。因循过了岁月。今既相别。须了此念。兄浮大白。小弟随口道来。<span class="科">生</span>小弟饮酒。兄试诵之。<span class="科">小生</span></p>
        
        <p class="曲"><span class="牌">前腔</span><span class="夹白">你</span>少慕朱家侠。仍贪李白杯。<span class="科">每唱一句生拍手叫好介小生</span>谈兵说剑<span class="夹白">将</span>儿曹睨。吟风弄月<span class="夹白">将</span>骚人拟。轻裘肥马<span class="夹白">将</span>黄金费。射猎山头豪侈。<span class="夹白">况有</span>赵女燕姬。夜夜笙歌鼎沸。</p>
        
        <p class="曲"><span class="牌">前腔</span>勋阀传来旧。田园尽自肥。<span class="夹白">近年来</span>葛巾野服甘恬退。香炉经卷参禅理。庵居蔬食忘声伎。环堵萧然无累。<span class="夹白">季常。我欲将你牵绳弄杖。顶灯滴水。略赞几句。却何如。<span class="科">生旦慌云</span>不可不可。一经著作。遗臭万年。恳望遮盖。<span class="科">生旦下跪介小生笑扶云</span>兄膝盖儿原是软的。怎么老嫂也会跪。<span class="科">旦</span>奴家深悔前非。望乞恕罪。<span class="科">小生</span>如此请起。羡你</span>膝下垂髫。真是英才可畏。</p>
        
        <p class="白"><span class="科">生</span>东坡这般倚马才情。小弟托青云以垂不朽。何幸何幸。<span class="科">外</span>请问季常。何以称方山子。<span class="科">小生</span>季常隐光黄间。人不知名姓。但见其所着帽。方屋而高。曰。此古方山冠之遗像。因称方山子。独予过岐亭。才知其为季常。季常兄虽抱出世之心。若不为世用。枉了你这大才。况令郎天资颖秀。尤非凡品。小弟此行。倘见信于朝廷。愿荐桥梓。但老嫂与琴操秀英。各宜精进。还望禅师接引。<span class="科">旦</span>苏大人。奴家奉此一杯。<span class="科">奉酒介</span></p>
        
        <p class="曲"><span class="牌">玉交枝</span>蒙君慈惠。鬼门关将奴救回。每思报德衔环。未忍看此日分违。<span class="夹白"><span class="科">小旦</span>奴家奉此一杯。<span class="科">奉酒介</span></span>当年沐恩为侍儿。及笄又择高贤配。远还朝身难附依。听骊歌寸肠割碎。<span class="科">生</span></p>
        
        <p class="曲"><span class="牌">月上海棠</span>魂欲随五云缥缈笼丹陛。<span class="夹白">你此去</span>香含鸡舌。郎署栖迟。纵无能结绶弹冠。休冷落高山流水。<span class="科">末</span>君须记。记当年谢尚。送客亲携。</p>
        
        <p class="白"><span class="科">外</span>东坡。你前身是五戒禅师。不久便成证果。特以世缘未尽。此行勉之。</p>
        
        <p class="曲"><span class="牌">川拨棹</span>荣和悴。总由天默主持。<span class="夹白">你是</span>宰官身得度无疑。宰官身得度无疑。世缘中今还未离。论时名山斗齐。<span class="夹白">不如</span>早回头得坦夷。<span class="科">小生</span></p>
        
        <p class="曲"><span class="牌">前腔</span>闻高议。我迷人已识机。与兰交执手临岐。与兰交执手临岐。不由人<span class="夹白">不</span>心中惨凄。<span class="科">合</span>恨河梁日欲低。望长安路欲迷。</p>
        
        <p class="白"><span class="科">小生对三旦云</span>下官即欲登途。你三位请回罢。到京即有书奉慰。不劳留恋了。<span class="科">生对旦云</span>我同禅师送至九江而还。<span class="科">三旦掩泪介外</span></p>
        
        <p class="曲"><span class="牌">尾声</span>词盟此日遥分袂。<span class="科">生旦小旦老旦末</span>莲社终无载酒期。<span class="夹白"><span class="科">小生</span>你们</span>休把禅师寸步离。</p>
        
        <p class="落诗">多君祖饯大殷勤。<br />迁客还朝意气新。<br />流泪眼观流泪眼。<br />断肠人送断肠人。</p>
        
        <h2 id=ch27 class="chapter"><span class="出题">第二十七出　抚儿</span></h2>
        
        <p class="曲"><span class="牌">七娘子</span><span class="科">旦上</span>真僧拔济离阴府。奉如来尽消奇妒。<span class="科">小旦上</span>琴瑟相调。芝兰又吐。三迁慈教推贤母。</p>
        
        <p class="诵"><span class="牌">西江月</span><span class="科">旦</span>何事参禅打坐。欲求灭罪消灾。休论日后上莲台。眼底心先无碍。　　<span class="科">小旦</span>观槿山中习静。折葵松下清斋。即看天女散花来。管取西方自在。</p>
        
        <p class="白">大娘。孩儿陈谟。年今十岁蒙大娘抚育。辛苦万千。幸他志在青云。料非身终白屋。倘能绳厥祖武。庶几不负慈恩。<span class="科">旦</span>苏姬。这孩儿虽不从我腹中生出。我看他爱恋之情。胜如已子。但他父亲好游。提撕稍懈。孩儿朝夕。我自教育。你只去料理家私便了。<span class="科">小旦</span>多感大娘。此恩难报。呀。孩儿回来了。<span class="科">末上</span>外受傅训。入奉母仪。遇恶自省。见贤思齐。二位母亲拜揖。<span class="科">旦</span>我儿。你今日馆中作何课业。<span class="科">末</span>母亲听禀。</p>
        
        <p class="曲"><span class="牌">玉芙蓉</span>潜心孔氏书。寄兴相如赋。更操觚染翰<span class="夹白">将</span>羲献临摹。勋名倘得绳先祖。方信吾家有凤雏。<span class="科">合</span>窗前读。悬头刺股。况当今圣明天子正崇儒。</p>
        
        <p class="白"><span class="科">旦</span>我儿。你虽不是我生的。</p>
        
        <p class="曲"><span class="牌">前腔</span><span class="夹白">我</span>看如合浦珠。爱比荆山玉。嘱吾儿三冬勤下工夫。高车驷马光门户。<span class="夹白">我也</span>凤诰鸾封慰板舆。</p>
        
        <p class="白"><span class="科">末跪云</span>孩儿敬遵母亲之教。<span class="科">合前小旦</span></p>
        
        <p class="曲"><span class="牌">前腔</span><span class="夹白">你</span>劳将学业图。休把青春负。我孩儿应怜嫡母勤渠。<span class="夹白">他</span>和丸不厌朝和暮。<span class="夹白">你</span>反哺休忘桑与榆。</p>
        
        <p class="白"><span class="科">末跪云</span>孩儿敢不遵命。<span class="科">合前</span></p>
        
        <p class="落诗">欲成令子择芳邻。<br />感谢娘亲教育恩。<br />莫道成人不自在。<br />须知自在不成人。</p>
        
        <h2 id=ch28 class="chapter"><span class="出题">第二十八出　西归</span></h2>
        
        <p class="白"><span class="科">外扮佛印持锡上</span>常寂光中净土。无生会上闲人。问我因何飞锡。度人超出红尘。贫僧发大弘愿。特来阎浮度世。行至黄州。喜遇故人苏子瞻谪宦于此。因与陈季常结社往来。谁知季常是天下第一个委靡之人。却配着天下第一个悍妒的柳氏。我想若化得他回心向道。天地间再无难化之人。正值阎君将魂摄去。贫僧力救回生。携游地狱。他遍观了阴司。翻然省悟。我因令他同琴操静修。证果有日。贫僧且往灵山。印证如来法旨去也呵。</p>
        
        <p class="曲"><span class="牌">北一枝花</span><span class="夹白">我看的那</span>抛梭日月忙。粒米乾坤小。人身皆假合。浮世岂坚牢。<span class="夹白">怎如俺</span>破衲单瓢。无爱恋。无烦恼。也轻便。也逍遥。<span class="夹白">我恰才</span>折长芦将江水浮来。<span class="夹白">煞强似</span>被二鼠<span class="夹白">把</span>枯藤啮倒。</p>
        
        <p class="曲"><span class="牌">梁州第七</span><span class="夹白">只为俺</span>兴心儿慈悲广大。<span class="夹白">因此上</span>向人间导引勤劳。<span class="夹白">度得那</span>龙丘夫妇朝闻道。<span class="夹白">一个将</span>干刚<span class="夹白">大</span>振。<span class="夹白">一个将</span>阴妒潜消。<span class="夹白">更度得那秀英将</span>钗钿委弃。<span class="夹白">那琴操将</span>歌舞全抛。<span class="夹白">那苏子瞻</span>人见他诗酒风骚。怎知他出世根苗。<span class="夹白">俺与他们</span>数年来莲社追随。每日里<span class="夹白">将</span>真诠究讨。今以后<span class="夹白">都从</span>鹫岭游遨。尔曹。行高。<span class="夹白">俺</span>往灵山面向如来告。挈妻妾并琴操。<span class="夹白">直引上</span>九品莲台路不遥。<span class="夹白">他将俺</span>宿债拘销</p>
        
        <p class="曲"><span class="牌">煞尾</span><span class="夹白">俺那里</span>黄金布地埃尘少。祗树成林岁月遥。<span class="夹白">回首看</span>陆海浮沉总堪悼。全没有下稍。堕落了怎捞。黑洞洞酆都盼不到晓。<span class="科">下</span></p>
        
        <h2 id=ch29 class="chapter"><span class="出题">第二十九出　廷荐</span></h2>
        
        <p class="白"><span class="科">末扮黄门官上</span>顶冠束带趋金阙。传达丝纶下玉墀。主德无瑕因宦习。天颜有喜近臣知。自家乃黄门是也。今当早朝。只得在此伺候。<span class="科">小生冠带上</span></p>
        
        <p class="曲"><span class="牌">菊花新</span>凤池一别十年余。赦罪重宣值禁庐。忠为故人摅。报答九重殊遇。</p>
        
        <p class="白">几年谪宦鬓毛班。何幸衔恩得赐环。载笔重游青琐闼。朝朝染翰近龙颜。下官安置黄州。蒙神宗皇帝以礼部郎召。到省半月。除起居舍人。不幸龙驭宾天。今当元祐圣人即位。诏以七品服入侍延和。改赐银绯。寻除中书舍人。谁料死灰复燃。荣生望外。独念陈季常才猷。颇堪用世。况他所生之子。年虽垂髫。天资早慧。下官须为国荐贤。以报知己。正当早朝时分。不免入奏。<span class="科">末</span>奏事官不得升殿。就此俯伏。<span class="科">小生舞蹈介</span>臣中书舍人苏轼启奏。</p>
        
        <p class="曲"><span class="牌">驻马听</span>伏念臣愚。圣主蒙宽斧钺诛。<span class="夹白">况使</span>班联青琐。身挂绯袍。腰系银鱼。恩叨爵禄可堪虚。心倾葵藿惭无补。欲赞唐虞。登崇贤隽诚先务。</p>
        
        <p class="白"><span class="科">末</span>圣旨道来。为国求贤。朕心如渴。但士伏草莽。无由得知。卿所见闻。据实举荐。朕当择而用之。<span class="科">小生</span>臣所交黄州陈慥。</p>
        
        <p class="曲"><span class="牌">前腔</span>济美诗书。信是皇猷黼黻儒。<span class="夹白">况他所生之子。</span>年才黄琬。貌胜潘安。才类相如。须教雨露早沾濡。终祈勋业鸣朝宁。望勿踌蹰。<span class="夹白">却不道</span>金台一筑多贤聚。</p>
        
        <p class="白"><span class="科">末</span>卿奏陈慥既有奇才。即当录用。其子陈谟尚幼。遽难任使。召入东宫伴太子读书。苏轼有此荐贤之举。具见体国之念。迁翰林学士知制诰。就命前往黄州。钦取陈慥父子。入朝谢恩。<span class="科">小生叩头呼万岁介末拱手云</span>学士大人恭喜。</p>
        
        <p class="曲"><span class="牌">缕缕金</span>贤路辟。帝心虚。龙丘桥与梓。藉吹嘘。玉堂清望重。煌煌恩遇。瀛洲原是地仙居。凤池好飞翥。</p>
        
        <p class="曲"><span class="牌">前腔</span><span class="科">小生</span>期得士。效臣愚。猥叨新宠眷。<span class="夹白">将</span>翰林除。惭无稽古力。词垣窃据。雷陈胶漆恐难如。弹冠庆相聚。</p>
        
        <p class="落诗"><span class="科">末</span>瀛洲仙吏才承宠。<br />又做皇华使命臣。<br /><span class="科">小生</span>但得故人通仕籍。<br />不辞千里走风尘。</p>
        
        <h2 id=ch30 class="chapter"><span class="出题">第三十出　同荣</span></h2>
        
        <p class="曲"><span class="牌">四园春</span><span class="科">生上</span>梦与高僧造雪堂。觉来人不见。漫沾裳。<span class="科">旦小旦老旦上</span>镇日里参禅扃绣户。繙贝叶。礼空王。<span class="科">末上</span>家教儿惟守义方。<span class="科">合</span>且一家欢聚免参商。</p>
        
        <p class="白"><span class="科">生</span>自东坡别去。经今半载。缘何不寄一信。令我有故人之思。<span class="科">末</span>爹爹。苏大人临行。曾许荐我父子。未知果否。<span class="科">生</span>孩儿。我久断尘想。意在逍遥。怎肯又入樊笼。受人羁绊。你年方冲幼。尚非出仕之时。他日养成。何难显达。三姬。你近日功课何如。<span class="科">旦</span>奴家多蒙琴操开示。心中甚觉自在。只是禅师不知去向。令人寝食不忘。<span class="科">老旦</span>禅师非无故而行。不久当有消息。<span class="科">小旦</span>我们只坚心办道。以待师归。切不可轻自退转。<span class="科">小生冠带上</span></p>
        
        <p class="曲"><span class="牌">青玉案</span>手捧征书来天上。感圣主优容量。<span class="夹白">圣旨已到。跪听宣读。皇帝诏曰。今有翰林学士苏轼所奏。陈慥胸藏济世之才。尽堪国用。今命钦取入朝。量才授任。其子陈谟尚幼。遽难任使。权为东宫伴读。谢恩。<span class="科">拜介</span>万岁。<span class="科">生</span>过蒙仁兄奖荐。但小弟久无用世之心。犬子随公应召。小弟实不能往。<span class="科">小生</span>季常。君命不可违。须索走一遭。<span class="科">外忽上</span></span>闺秀应将金锡望。雪山才别。岐亭已到。<span class="科">见介</span>喜故人无恙。</p>
        
        <p class="白"><span class="科">众云</span>禅师从何而来。<span class="科">外</span>老僧往见如来。将你们的行藏说过了。如来道。这般妒妇。尚能化道。胜度尽三千大千之人。十分欣喜。即着老僧接引参见。此来同成正果。琴操苏姬。相伴前去。东坡季常。你二公了却尘缘。不久即赴灵山相会。<span class="科">旦</span>我只道终沈地狱。谁知得上天堂。</p>
        
        <p class="曲"><span class="牌">大环着</span>枉牵绳弄杖。枉牵绳弄杖。自惹灾殃。若不回心。怎逃法网。<span class="科">老旦小旦</span>苦海滔天风浪。感谢真僧。引我共瞻依天宫龙象。<span class="科">外</span>离浊世幡幢导往。居净土身心欢畅。<span class="科">合</span>琉璃界。优钵香。看稳坐莲台。寿延无量。<span class="科">小生</span></p>
        
        <p class="曲"><span class="牌">前腔</span>拥霓旌晓仗。拥霓旌晓仗。身惹炉香。彩凤惊传。紫泥初降。<span class="科">生末</span>父子惭无伎俩。自分岩栖。虚负圣明朝网罗天匠。<span class="科">合</span>天廐马嘶风争爽。锦袍袖凌云飘飏。登廊庙。别故乡。喜爵禄均沾。九重天上。</p>
        
        <p class="曲"><span class="牌">越恁好</span><span class="科">合</span>襟怀豪放。襟怀豪放。这分离莫惨伤。纵鸾坡不如鹫岭。君恩颇浩荡。世缘偿。还应聚首灵山上。才知藜杖功劳。怎及禅师棒。</p>
        
        <p class="曲"><span class="牌">尾声</span><span class="科">众</span>天堂地狱分霄壤。入圣超凡自主张。<span class="夹白">须信</span>佛力能将狮子降。</p>
        
        <p class="落诗">祸福无门只自招。<br />柳姬积恶犯天条。<br />狮威尽仗真僧伏。<br />罴梦全凭学士调。<br />千里友朋同结社。<br />一时父子共登朝。<br />这般妒妇犹成佛。<br />始信灵山路不遥。</p>
                
    </body> 
</html>