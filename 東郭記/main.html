<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/東郭記</title>
        <meta name="author" content="明　孫仁孺　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">東郭記</span></h1>

        <p class="作者">明　孫仁孺　著</p>
        
        <h2 id=ch1 class="chapter"><span class="齣題">第一齣　離婁章句下</span></h2>

        <p class="曲"><span class="牌">西江月</span><span class="科">末笑上</span>莫怪吾家孟老。也知徧國皆公。些兒不脫利名中。盡是乞墦登壟。　　長袖妻孥易與。高巾仲子難逢。而今不貴首陽風。索把齊人尊捧。</p>

        <p class="落詩">走東郭的齊人英雄本色。<br />訕中庭的妻妾兒女深情。<br />隱於陵的仲子清廉腐漢。<br />爭壟斷的王驩勢利先生。</p>
        
        <h2 id=ch2 class="chapter"><span class="齣題">第二齣　人之所以求富貴利達者</span></h2>

        <p class="曲"><span class="牌">破齊陣引</span><span class="科">生青袍儒巾扮齊人上</span>高算已空赤縣。孤蹤尚困青齊。妾婦名流。兼金世界。說甚清廉道義。笑餓士西山無氣色。大盜東陵有面皮。吾徒聽不羈。</p>

        <p class="誦"><span class="牌">鷓鴣天</span>落落男兒未有妻。隻身猶爾滯全齊。世人無眼空談笑。吾輩多才愈滑稽。　　能變豹。會攘雞。英雄那得效群黎。他年衣錦歸來日。應使鄉閭共口提。</p>
        
        <p class="白">不佞齊人是也。昔為姜氏之齊。今為田和之齊。齊一變矣。未為富貴之人。且為飲食之人。我何人斯。普天下東西南北。乞食吹竽者。皆為咱四海兄弟。盡宇內秦楚燕韓。傍門依戶者。共是俺一家友生。或在此。或在彼。真如千百萬億之化身。或在前。或在後。更似高曾祖禰之一派。未奠臨淄之雁。久為即墨之鰥。吐氣揚眉。是予後來之面目。垂頭俯首。乃吾今日之神情。彼一時。此一時。君子亦有窮乎。爾為爾。我為我。丈夫當如此矣。由他笑罵。固自豪雄。死生只命一條。朋輩有齊庶士稷下淳于髡。滑稽多智。里中王子敖。諧媚能容。更有小友二人。合之是為四傑。相與浪遊街市。狂走塵埃。雖則一時暫安。恐非終身長策。不免待他每來時。再商出處。我想俺齊人如此抱負。不知何時發跡也。</p>
        
        <p class="曲"><span class="牌">太師引</span>待雄飛海內應無幾。縱飢寒心寬體肥。奈枳棘鳳鸞失勢。儘楡枋斥鷃偏譏。道胸中奇奇異異。怎年來流離瑣尾。笑不了時人口皮。分何年男兒吐氣揚眉。</p>
        
        <p class="曲"><span class="牌">前腔</span>把先齊豪傑還援比。釣竿兒飛熊渭涯。痛羈囚夷吾淹滯。笑牧豎甯戚寒微。一般兒相投魚水。轉眼的勳名俊偉。羨高風鴻逵可儀。一任俺齊人驥尾攀躋。</p>
        
        <p class="白">呀。卻早二弟來也。<span class="科">扮淳于髡王驩並衣巾上</span></p>
        
        <p class="曲"><span class="牌">一翦梅</span><span class="科">淳</span>男兒未際歎無衣。空欲飛飛。那得飛飛。<span class="科">王</span>更兼飢餓不勝啼。心事齊齊。人物齊齊。</p>
        
        <p class="白"><span class="科">相見介生</span>伯夷甘忍飢。商山歌采薇。<span class="科">淳王</span>我輩病其隘。用是道相違。<span class="科">生</span>二兄。我與你一貧如洗。日不聊生。聚首一隅。終非高見。不佞想起來。當今之日。賄賂公行。廉恥道盡。我輩用其長技。取富貴如拾芥耳。焉能鬱鬱久居此乎。<span class="科">淳王</span>大兄言之然也。</p>
        
        <p class="曲"><span class="牌">三學士</span><span class="科">生</span>高節清風今已矣。英雄須識時宜。堪憐街上惟餘我。更歎閨中未有姬。<span class="科">合</span>念此青雲須早致。免塵埃共笑嗤。</p>
        
        <p class="曲"><span class="牌">前腔</span><span class="科">淳王</span>自古賢豪從困起。吾儕應此為期。而今跨下無完袴。他日街頭着錦衣。<span class="科">合前生</span></p>
        
        <p class="白">俺可就此分袂前去。各自求取利達。毋貽朋友之羞。<span class="科">淳王</span>既然如此。俺二人就此分別。但大兄何以教我。<span class="科">生</span>吾聞規小節者。不能成榮名。惡小恥者。不能立大功。惟去西山之面皮。乃有東陵之氣焰耳。<span class="科">淳王</span>多謝大兄明教。俺每就此分別。<span class="科">相拜別介</span></p>
        
        <p class="曲"><span class="牌">香柳娘</span>望天涯奮飛。望天涯奮飛。相看短氣。論先資。全在無廉恥。<span class="科">各拭淚介</span>嘆知交別離。嘆知交別離。千里勉同馳。十年作歸計。<span class="科">合</span>盼夕陽已西。盼夕陽已西。相逢莫期。倉皇揮涕。</p>
        
        <p class="白"><span class="科">淳王先下生</span>他二人已是分途前去。俺不免改換行裝。變易衣服。執荊藜以前進。持筐篚而遠行。咳。這都是近來求富貴的機關也。<span class="科">改乞態介扮二小齊人乞態疾走上</span></p>
        
        <p class="曲"><span class="牌">前腔</span>笑雙雙在齊。笑雙雙在齊。庸庸無濟。有齊人兄長堪依倚。到如今傍誰。到如今傍誰。牛後我甘隨。馬腹兄何及。<span class="科">合前見生介</span></p>
        
        <p class="白">兄長。虧你兩三人丟了俺小齊人去也。<span class="科">生</span>兄弟。俺此去富貴。便來看你。好自珍重。<span class="科">二小哭介</span>哥哥。俺兩個是沒用的花子。你去了決是餓死也。<span class="科">生</span>舌在你口中。腳在你腿下。何處不得衣食乎。俺就此相別。你不索深悲。<span class="科">二小</span>既如此。則索送大兄一程。<span class="科">生二小並走介</span></p>
        
        <p class="曲"><span class="牌">前腔</span>為功名太急。為功名太急。衣裳變易。從教諳盡江湖味。執青青杖藜。執青青杖藜。一似狗累累。還愁龍也吠。<span class="科">合前</span></p>
        
        <p class="落詩">止為名利走山川。<br />孤身分手各淒然。<br />丈夫會應有知己。<br />悠悠俗態何足纏。<span class="科">共下</span></p>
        
        <h2 id=ch3 class="chapter"><span class="齣題">第三齣　少艾</span></h2>

        <p class="曲"><span class="牌">憶秦娥</span><span class="科">旦小旦艷妝扮二女上旦</span>人間少。雙雙姐妹紅顏好。紅顏好。幽居冷落。深閨空老。<span class="科">小旦</span>奴年十五真真小。春光提着心兒曉。不堪花外。一聲啼鳥。</p>

        <p class="誦"><span class="牌">迴文菩薩蠻</span><span class="科">旦</span>早來春恨雙蛾掃。<span class="科">小旦</span>掃蛾雙恨春來早。<span class="科">旦</span>鶯語怪聲聲。<span class="科">小旦</span>聲聲怪語鶯。　　<span class="科">旦</span>寂寥空麗色。<span class="科">小旦</span>色麗空寥寂。<span class="科">旦</span>腸斷欲昏黃。<span class="科">小旦</span>黃昏欲斷腸。</p>
        
        <p class="白"><span class="科">旦</span>奴家齊之二女。先君姜氏之裔。不幸棄世之後。止留下俺姐妹二人。藉有餘貲。聊以度日。但奴年亦已十八。妹子正在三五。寂寞門庭。蹉跎歲月。如何是好。<span class="科">小旦</span>姐姐。俺看王孫公子。結駟連騎。好不繁華。俺與姐姐適人。須是這般人兒方好。<span class="科">旦</span>你所言正合我心。但俺門戶荒涼。姓氏未著。恐富貴者不免棄之。惟擇一孤窮而倜儻者。正自有富貴之日耳。妹妹你道如何。<span class="科">小旦</span>然也。</p>
        
        <p class="曲"><span class="牌">金落索</span><span class="科">旦</span>嬋娟體度嬌。綽約姿容俏。姐妹相隨兩下鸞凰杳。東風翠翹。步妖嬈。三五年華爾正饒。似俺蹉跎歲月人應老。兀的埋沒容顏心轉焦。何時好。歎青春十八暗中銷<span class="科">背介</span>那能勾秦樓鳳簫。明河鵲橋。雙雙的鸞鏡還同照。</p>
        
        <p class="曲"><span class="牌">前腔</span><span class="科">小旦</span>閨中兩寂寥。花下齊歡笑。只恐于歸不得同歸了。看王孫富饒。鬭奢豪。羅帕鈿車陌上挑。他纖穠玉貌應非少。我窈窕柔姿只自嬌。何時好。嘆青春並姐暗中銷。<span class="科">背介</span>那能勾蕭郎共招。牽牛共邀。翩翩的吉士還偕老。</p>
        
        <p class="白"><span class="科">旦</span>妹妹。雖則如此。所為歸妹愆期。遲歸有時。俺則索等待時來便了。</p>
        
        <p class="曲"><span class="牌">劉潑帽</span>愆期歸妹終須好。算三星可待非遙。夭桃看取佳期早。摽梅會有冰人巧。</p>
        
        <p class="白"><span class="科">小旦</span>姐姐。聖人云。二女同居。其志不同行。似俺姐妹相得。又未必然矣。<span class="科">旦</span>妹妹。你若有此心情。我與你共適一人何如。<span class="科">小旦笑介</span></p>
        
        <p class="曲"><span class="牌">前腔</span>同居二女歸期邈。冀同心鳩鵲雙巢。大姨應得謀蘋藻。小姨聊可同綦縞。</p>
        
        <p class="落詩">姐妹雖同居。<br />所志不同行。<br />我願不為此。<br />效法在皇英。<span class="科">共下</span></p>
        
        <h2 id=ch4 class="chapter"><span class="齣題">第四齣　井上有李</span></h2>

        <p class="白"><span class="科">小生高巾破衣扮陳仲子上</span>吾友夷齊在首陽。只今留得姓名香。滔滔濁世誰堪比。仰止高風去故鄉。小生陳仲子是也。齊君不義而竊國。齊人無恥以成風。舉一國之人若狂。即仲子之兄不免。是以甘心于遯。易姓為陳。偕隱同志之妻。卜居於陵之地。因辟地以辟兄。頗有同清之望。因辟兄以離母。時懷陟𡵆之思。室人辟纑。小生織屨。萬鍾如屣。遠違朝市之風塵。十乘可捐。清掬瀟湘之日月。近來捆屨不足。織作無餘。因之餓以三旬。不復能為一飽。耳目若喪。聞見如無。只索強捱幾步。雖然餓死道旁。俺廉士甘心也。</p>

        <p class="曲"><span class="牌">北脫布衫</span>避紅塵霞韻清孤。坐青山雲骨蕭疏。弄白石跡寄樵漁。倚蒼松遊同豕鹿。</p>
        
        <p class="曲"><span class="牌">小梁州</span>覷他每盡日營營走穢途。汎汎如鳧。爭趨顯者似奴僕。全無骨。應自愧妻孥。</p>
        
        <p class="曲"><span class="牌">么</span><span class="夾白">俺因此呵。</span>孤身獨自奔荊楚。卜於陵此地堪居。謝狂且。離兄母。偕來室子。老死在吾廬。</p>
        
        <p class="曲"><span class="牌">上小樓</span>飲河偃鼠。無過滿腹。俺可也女執懿筐。自鬻芒鞋。飲食些須。常則是夫婦每為農學圃。昔日箕潁輩也於斯得趣。</p>
        
        <p class="白">呀。十分餓得緊了。可將何物療飢乎。</p>
        
        <p class="曲"><span class="牌">么</span>俺待要吸霜華。飲露濡。乘雲氣。凌碧宇。當不得這枵腹空虛。兩眼糊塗。兩足趦趄。況又這於陵並沒卻田幾畝。何來稻黍。夷齊兀的死山墟。陳仲子誰人及汝。</p>
        
        <p class="白">呀。俺耳目雖昏。鼻中頗聞香氣。莫不是天公未絕廉士也。只索向前去着。<span class="科">匍匐介</span></p>
        
        <p class="曲"><span class="牌">耍孩兒</span>鼻中香氣來何處。敢天帝心憐予苦。神農虞夏忽焉徂。怯書生願與為徒。黜聰為厭談諧聒。不見隨他伎倆殊。我神凝注。清芬自合。俗物還逋。</p>
        
        <p class="白">呀。這卻是井邊也。井邊復有何物乎。</p>
        
        <p class="曲"><span class="牌">五煞</span>問清流何物乎。井中蛙。士大夫。總來不掛巢由目。煙風蘿月無煩買。流水高山味可咀。他來脈兒深堪取。清清似我。淡淡如余。</p>
        
        <p class="白">呀。上邊乃有一果乎。此非不義之物。可以嘗之。<span class="科">作嘗介</span>原來卻是一李。李呵。陳仲子於足下有緣。暫屈爾於清人之腹矣。</p>
        
        <p class="曲"><span class="牌">四煞</span>憐予苦似渠。井欄香若敷。須知此物非周粟。一時酸澀喉三咽。數口清甘體半舒。這滋味全無。俗人之所棄。取不為污。</p>
        
        <p class="白">呀。可可耳有聞。目有見也。誰知俺廉士之命。竟生於一李乎。<span class="科">視井介</span>呀。這井上卻有螬蟲在上。螬呵。得罪了。</p>
        
        <p class="曲"><span class="牌">三煞</span>囑伊螬休怪吾。非是咱奪汝餘。偶然昏憒叨卿俎。黃泉不免慚蚯蚓。竹實應堪比鳳雛。況與汝同斯土。鄉鄰之義。空乏應需。</p>
        
        <p class="白">俺不免入告細君。免其憶念。我想仲子有如此之遭逢。可知天生廉士。不偶然也。</p>
        
        <p class="曲"><span class="牌">二煞</span>報與他美且都。這夫君可偶無。天生廉士超今古。蛾眉既使予心醉。螬食還將我口餬。這都是天張主。野人之味。隱士家蔬。</p>
        
        <p class="曲"><span class="牌">煞尾</span>靜玩楚天霞。閒成山澤癯。看瀟湘雲夢還吞吐。想着我清操。只一片首陽山石可語。</p>
        
        <h2 id=ch5 class="chapter"><span class="齣題">第五齣　則將摟之乎</span></h2>

        <p class="曲"><span class="牌">遶地遊</span><span class="科">生衣巾上</span>浪遊曲徑。蹤跡真無定。為功名四方馳騁。資斧蕭然。窮途清冷嘆英雄時兮未乘。</p>

        <p class="白">四海無家只浪遊。飄零卻似水東流。男兒苦沒資生策。長嘯塵中何處求。齊人散群以進。望貴而投。命之未亨。其人不遇。思量俺資斧既乏。即次未定。只索覓一人家。暫為逆旅。庶可以營求富貴。守我些須。趁步行來。又是這般幽徑也。</p>
        
        <p class="曲"><span class="牌">金井水紅花</span>四海尋姬媵。三齊誰舅甥。聽伐木響丁丁。鳥嚶鳴友聲相應。怎似俺孤身逆旅。未得叶秦盟。嘆吾儕枉一生也囉。朱唇玉貌。弱骨豐肌。蕙質蘭心。知何日雙雙照鏡。想那巫臣竊夏。總是齊人此行。便那宋郎艷孔。何異齊人此情。從來遊俠。偏有紅妝興。<span class="科">暫下</span></p>
        
        <p class="曲"><span class="牌">遶地遊</span><span class="科">旦素妝上</span>齊姜本姓。采采參差荇。歎時光柳殘花剩。一種柔腸。數年愁病。怪容顏春來瘦生。</p>
        
        <p class="白">愁來頻蹙兩眉尖。總為春風相滯淹。幼女未知心下事。朝朝強我看銀蟾。奴家姐妹孤窮。婚姻未定。此逕從無人跡。只索強行幾步。以消悶懷。俺妹子年兒弱小兀自獨守閨中也。</p>
        
        <p class="曲"><span class="牌">金井水紅花</span>吉士人何在。齊姬心早縈。聽芳樹語倉庚。愧吾生關關不應。甚日得良人雄俊。相與叶鸞笙。枉教人淚偷零也囉。親親未遇。妹妹嬌癡。姐姐情深。因此上獨來幽徑。想那夷光困守。何異咱每此情。想那陶朱閒訪。未必他每此行。從來淑女。偏苦紅顏命。</p>
        
        <p class="白"><span class="科">生上見介</span>慢道齊東野。真成越苧蘿。小娘子。拜揖。<span class="科">旦</span>客官。萬福。<span class="科">生背介</span>我齊人今日遇仙也。</p>
        
        <p class="曲"><span class="牌">玉胞肚</span>齊人煞幸。陡相逢西家美英。乍驚他環佩珊珊。還看他羅襪盈盈。趨前便欲問卿卿。可是瑤臺舊有名。</p>
        
        <p class="白"><span class="科">旦背介</span>是何方俊雅。偶然一盼。便爾躊躕。天下有此多情之士。</p>
        
        <p class="曲"><span class="牌">前腔</span>郎君可敬。負昂藏豐姿性成。覷着他顧盼徐徐。還兼他襟帶青青。狂童狂也太多情。有女懷春我未曾。</p>
        
        <p class="白"><span class="科">生向前介</span>小娘子何方居住。豈非齊之姜乎。<span class="科">旦</span>妾身姐妹二人。先君姜氏之裔。<span class="科">生</span>果然名族。小生何幸得逢我卿。敢問小姐已許人否。<span class="科">旦</span>妾已十八。尚未字人。<span class="科">生</span>卿既無家。我亦未室。倘小姐不棄。願言偕老。意下何如。<span class="科">旦</span>君實英雄。妾非淑女。幸締姻好。實愧我心。<span class="科">生</span>何言之謙也。小生明日便當央媒納采。幸勿鄙我。或有後言。<span class="科">旦</span>君子。俺家便在此徑中。不越數步是也。願毋遐棄之耳。<span class="科">生</span>小生怎敢。</p>
        
        <p class="曲"><span class="牌">前腔</span>聆音細省。俏喉嚨聲聲可聽。看煙光織柳成絲。又東風翦草齊縈。桃花回首不勝驚。那得逢仙忘世情。</p>
        
        <p class="曲"><span class="牌">前腔</span><span class="科">旦</span>相逢一頃。早教人心懷暗傾。動離愁是落花風。送春歸有子規聲。摽梅豈敢負深盟。君若歸妻須迨冰。</p>
        
        <p class="白">夕陽遄西。就此告別。<span class="科">生</span>敬當遣聘。願俟佳期。</p>
        
        <p class="曲"><span class="牌">尾聲</span>一時便把紅鸞訂。<span class="科">旦</span>愧沒瓊瑤爾贈。<span class="科">合</span>他日還當枕上盟。</p>
        
        <p class="落詩"><span class="科">旦</span>幸妾姻緣卻還未。<br /><span class="科">生</span>何殊范蠡來諸曁。<br /><span class="科">合</span>此身既已許君家。<br />便復同行不相諱<span class="科">別下</span></p>
        
        <h2 id=ch6 class="chapter"><span class="齣題">第六齣　齊東野人之語</span></h2>

        <p class="曲"><span class="牌">西地錦</span><span class="科">扮公行子東郭氏尹士各深衣幅巾上</span>稷下素誇佳勝。齊東況聚名卿。清談妙論堪人聽。看喙長三尺偏稱。</p>

        <p class="白">田駢慎到舌鋒長。長在齊東闢講堂。自是竊將餘論好。共揮玉麈任荒唐。<span class="科">公</span>不佞臨淄公行子是也。<span class="科">東</span>不佞東郭氏是也。<span class="科">丑</span>小生尹士是也。<span class="科">公</span>俺與東郭先生讀禮多聞。清談少憩。俺這齊東稷下。向來是田駢慎到惠施公孫龍一班兒群聚高談。喜的這尹先生正乃及門高足。今日約同開講。看有甚人來聽也。<span class="科">淳于髡上</span></p>
        
        <p class="曲"><span class="牌">番卜算</span>口舌已天成。緒論還竊聽。<span class="科">王驩上</span>試來莊嶽拜先生。學取些兒佞。</p>
        
        <p class="白"><span class="科">撞遇介</span>呀。卻是淳于兄。<span class="科">淳</span>子敖。俺與大哥三人別後。不想又會於此。<span class="科">王</span>小弟聞得此中士大夫講學。特來一聽。<span class="科">淳</span>俺亦為此而來。如此一同進見便了。<span class="科">進見介公</span>二君何來。<span class="科">淳</span>小生淳于髡。這是契弟王子敖。久慕諸公高論。敬此竊聽餘談。<span class="科">東</span>野人鄙論。竊愧大方。既荷辱臨。敢藏醜拙。尹先生。俺每就此坐下閒談何如。<span class="科">淳</span>三公請登高座。小生輩侍立以聽。</p>
        
        <p class="曲"><span class="牌">惜奴嬌</span><span class="科">公東</span>稷下儒生。早詞鋒無兩。堪資談柄。慚余輩未獲門牆躬請。私幸高足非凡。講席齊推。玄風嗣聽。不佞。也只為暫優閒。聊戲與齊諧一訂。</p>
        
        <p class="曲"><span class="牌">前腔</span><span class="科">尹</span>閒評。黃馬堪賡。雞胥三足。輪非蹍徑。毛生卵。飛鳥何嘗動影。想應雄辯高談。惠子公孫。多方廝競。休病。不讀卻五車書。那能勾辯才無罄。</p>
        
        <p class="白"><span class="科">公東</span>諸君。古來還有多少異事也。</p>
        
        <p class="曲"><span class="牌">鬭寶蟾</span>難明。古跡堪徵。那堯囚舜偪。何須深病。更來朝瞽瞍。蹙然不定。宣聖。一言正大經。千秋感不寧。更堪衡。似這魯國名儒。又主卻癰疽嬖幸。</p>
        
        <p class="白"><span class="科">尹</span>老先生。豈但此老而已。</p>
        
        <p class="曲"><span class="牌">前腔</span>阿衡。負俎調羹與羊皮牛口。秦臣輝映。甚鼓刀誇呂。披裘說甯。還訂。人情似犬情。周聲遜夏聲。莫紛爭。似着過泥詩書。索向齊東釐正。</p>
        
        <p class="白"><span class="科">淳王</span>竊聽佳談。頓開茅塞。二生今日真幸會也。</p>
        
        <p class="曲"><span class="牌">錦衣香</span>謬悠語。談天逞。滑稽舌。懸河挺。甚倏忽分王。觸蠻爭境。南箕北斗總堪憑。公行開社。東郭持盟。何處士。尹先生。齒牙餘勁。王子開茅徑。淳郎鞭影。真堪西席。何妨北溟。</p>
        
        <p class="曲"><span class="牌">漿水令</span><span class="科">合</span>覷臨淄犬雞爭應。儘莊嶽蛙蚓齊鳴嘈嘈橫議耳偏盈。楊朱墨翟。慎到田駢。借唾沫邀餘剩。就中暗把吾徒醒。談和論。談和論。不妨偏逞。名和利。名和利。要得旁行。</p>
        
        <p class="曲"><span class="牌">尾聲</span>與君一話真成幸。抵多少丸僚斲郢。這的是齊東野語索分明。</p>
        
        <p class="白"><span class="科">淳王別介</span>承教了。<span class="科">公東</span>好說。污耳污耳。</p>
        
        <p class="落詩"><span class="科">淳</span>先生妙論真不刊。<br /><span class="科">公眾</span>還愧諸君義未安。<br /><span class="科">王</span>自此愈知遊世術。<br /><span class="科">合</span>割烹五羖復何難。<span class="科">共下</span></p>
        
        <h2 id=ch7 class="chapter"><span class="齣題">第七齣　媒妁之言</span></h2>

        <p class="曲"><span class="牌">字字雙</span><span class="科">淨扮媒婆上</span>媒婆卻把兩緣擔。重擔。世間惟我巧言談。善探。個中事體人未諳。黑暗。卻教幼女早逢男。硬嵌。</p>

        <p class="白">自家齊東一個有名的媒婆便是。昨日遇一官人。央我為媒。說有一女在此徑中。不免逕入則個。裡面有人麼。</p>
        
        <p class="曲"><span class="牌">意遲遲</span><span class="科">旦上</span>憶昨郎君相過探。早是增傷感。愁緒復何堪。閨中小妹還譏俺。<span class="科">小旦上</span>笑嫦娥空把悶愁耽。那兒郎恐怕心情泛。</p>
        
        <p class="白"><span class="科">旦</span>何人到此。<span class="科">媒入見介</span>二位小姐。是媒婆到此。前日有一官人逢大小姐於此徑中。說道親口許他。特央俺作伐。<span class="科">旦背介</span>那人真信人也。</p>
        
        <p class="曲"><span class="牌">集賢賓</span>記前宵出門閒自覽。陡逢伊好是懷慚。那風流浪子將咱探。語悠悠好不情酣。我傷心慘淡。竟自許問咱朱檻。<span class="科">合</span>紅顏減。只為此粉慵花懶。</p>
        
        <p class="曲"><span class="牌">前腔</span><span class="科">媒</span>那郎君為伊深戴感。央咱特地相探。他翩翩濁世風標湛。是豪雄好駕鸞驂。你盈盈菡萏。正合配那青青橄欖。<span class="科">合前</span></p>
        
        <p class="曲"><span class="牌">前腔</span><span class="科">小旦</span>婚姻簿中應細覽。俺姐姐只解清談。陪不得尋常俗物胡淫濫。使不着暮四朝三。卿須少跕。詳說着蕭郎風範。<span class="科">合前媒</span></p>
        
        <p class="白">並不須疑。俺說將來。大小姐自然理會得。</p>
        
        <p class="曲"><span class="牌">琥珀貓兒墜</span>軒昂眉宇。端的是奇男。一種多情兩眼含。不修邊幅會高談。真堪。好打疊鴛衾。翦下春衫。</p>
        
        <p class="曲"><span class="牌">前腔</span><span class="科">旦</span>聽伊摹擬。半喜半羞慚。好弄簫聲子晉巖。憑將青鳥寄鸞緘。心耽。更莫笑齊東。待接周南。</p>
        
        <p class="曲"><span class="牌">前腔</span><span class="科">小旦</span>勞卿傳語。禮度索深諳。戎服憑教似子南。私親應得數刑談。情含。這後範前模。要得相參。</p>
        
        <p class="白"><span class="科">媒</span>如此別了。明朝乃是黃道吉日。那官人就入贅也。娶夫如之何。匪媒終不得。<span class="科">下旦</span>妹子。我和你一胞姐妹。那忍先有室家。今日雖爾應承。不免為卿怏怏。<span class="科">小旦</span>姐姐說那里話。你妹子年小。正可從容。</p>
        
        <p class="曲"><span class="牌">皂鶯兒</span><span class="科">旦</span>為爾復愁含。一胞兒我獨耽。你春深不免還悽慘。空房那堪。我雙棲自慚。問嬌花果否甘清淡。<span class="科">小旦</span>念奴穉齒。婚姻未諳。論奴心緒。孤幃自甘。賢姐姐何必將咱探。<span class="科">旦</span>慢私談。秦公五女。曾並晉侯驂。</p>
        
        <p class="落詩"><span class="科">旦</span>有姐青年先許姻。<br /><span class="科">小旦</span>小姨應是未成人。<br /><span class="科">旦</span>勸卿不必深相諱。<br /><span class="科">小旦</span>他日時來自惜春。</p>
        
        <h2 id=ch8 class="chapter"><span class="齣題">第八齣　綿駒</span></h2>

        <p class="白"><span class="科">扮綿駒時樣衣服琵琶簫管上</span>郢中歌白雪。下里笑巴人。高唐有綿老。一曲賽陽春。自家非別。齊國中有名會唱的綿駒是也。俺開口成腔。轉喉合拍。不論風流子弟。窈窕佳人。或為倚門賣笑之資。或作徧國吹篪之計。都來俺處傳授。嘴皮兒可也叫破。唾津兒可也嚥乾。幾番要戒了這事。三日不唱便覺喉嚨癢了。呀。遠遠兩個小娘兒來也。<span class="科">扮二妓上</span>未歌先會舞。有色卻無聲。自家齊東有名妓者大花風小花風是也。我每姊妹家第一會唱。纔鉤引得人心動。俺索去綿老官人家學一二套兒。來此已是。<span class="科">見介</span>呀。綿老官人。萬福了。<span class="科">綿</span>二位大姐。是要學唱麼。<span class="科">妓</span>然也。<span class="科">綿</span>少停一會。待人齊了。一并教你。<span class="科">王驩上</span>待試穿窬術。先傳乞丐歌。自家王驩。別了齊人之後。稷下聽講一回。頗悟涉世之術。待把穿窬一試。匆匆未果。今者來到這高唐地面。聞得有綿駒善歌。雅俗共賞。思量俺一身空乏。前進無資。須索學些歌兒。沿門乞食。卻也便當。來此已是他門。不免徑入。<span class="科">綿</span>客官何來。<span class="科">王</span>小子從臨淄來。聞得綿老官人善唱。敢求指教一二。<span class="科">綿</span>卻要唱甚的。<span class="科">王</span>只上好新曲兒指教數套便了。<span class="科">綿</span>這容易。待我先與二位大姐唱來。你二人先學兩個打棗竿去。<span class="科">綿撥琵琶教妓唱介</span></p>

        <p class="曲"><span class="牌">掛枝兒</span>小娘兒卻待要從良罷。恨悠悠待撇下這琵琶。幾番兒舊事難撇下。那大娘兒不當耍。俺門戶裡儘風華。老實的不從良。再莫妝這般假。</p>
        
        <p class="曲"><span class="牌">前腔</span>小娘兒大半喉嚨啞。唱將來有幾個到得家。遶梁音會的添聲價。當筵真愛殺。到處盡偷他。但得箇俏聲兒。打也隨你打。</p>
        
        <p class="白">只將這兩調唱會了。明日又教你。這位要唱新曲兒。隨我唱一套寄生草罷。但得合簫。唱來更好。二位大姐可會吹寄生草。<span class="科">妓</span>這倒卻纔學會的。<span class="科">綿</span>如此卻湊巧。我唱。你每吹便了。<span class="科">綿王唱妓吹介</span></p>
        
        <p class="曲"><span class="牌">北寄生草</span>第一笑。書生輩。那行藏難掛牙。賤王良慣出奚奴胯。惡蒙逢會反師門下。老馮生喜就趨迎駕。不由其道一穿窬。非吾徒也真堪罵。</p>
        
        <p class="曲"><span class="牌">二</span>第二笑。官人輩。但為官只顧家。牛羊兒芻牧誰曾話。老羸每溝壑由他罷。城野間尸骨何須詫。知其罪者復何人。今之民賊真堪罵。</p>
        
        <p class="曲"><span class="牌">三</span>第三笑。朝臣輩。乂何曾一箇佳。諫垣每數月開談怕。相臣每禮幣空酬答。諸曹每供御慚無暇。不才早已棄君王。立朝可恥真堪罵。</p>
        
        <p class="曲"><span class="牌">四</span>第四笑。鄉閭輩。更誰將古道誇。盼東牆處子摟來嫁。儘鄰家雞鶩偷將臘。便親兄股臂拳堪壓。豺狼禽獸卻相當。由今之俗真堪罵。</p>
        
        <p class="白"><span class="科">綿</span>客官。近來齊國的風俗一發不好。做官的便是聖人。有錢的便是賢者。這是俺稷下諸儒田駢慎到所度新曲。專一笑罵此輩。你可記熟了唱去。<span class="科">王</span>領教了。只怕學生後來早被他笑着了。<span class="科">妓</span>好嘴臉。你難道會做官不成。<span class="科">王</span>你識得甚。做官的正是我輩。<span class="科">綿</span>客官果是個中人。只日後富貴時莫忘卻唱曲的日子。</p>
        
        <p class="落詩"><span class="科">王</span>新音一曲間琵琶。<br />喜得嬌娘幫襯佳。<br /><span class="科">眾</span>為問青雲貴公子。<br />此中聲調莫須差。</p>
        
        <h2 id=ch9 class="chapter"><span class="齣題">第九齣　則得妻</span></h2>

        <p class="曲"><span class="牌">謁金門</span><span class="科">旦紅衫艷妝小旦素妝隨上</span>梳洗罷。妝束十分瀟灑。報道兒郎來繡榻芳心還復怕。<span class="科">小旦</span>尚有小姨未嫁。權作小姑陪話。<span class="科">合</span>這段姻緣真可詫。一言親許下。</p>

        <p class="誦"><span class="科">相見介</span><span class="牌">更漏子</span><span class="科">旦</span>試新妝。凝翠黛。好個朱顏今壞。<span class="科">小旦</span>嗟寂寞。盼歡娛。看看卻有夫。　　<span class="科">旦</span>眉自鎖。羞難躲。今夜如何則可。<span class="科">小旦</span>姐和妹。恨孤單。今朝獨我寒。</p>
        
        <p class="白"><span class="科">旦</span>妹妹。昨日媒婆說。那人來贅。俺則索花燭雙燒。艷妝以待。<span class="科">媒送禮物上</span>報道新郎到。須將簫鼓迎。大小姐。那人來也。這是隨身來的贄物。便可收下了。<span class="科">小旦收介</span>就勞你贊拜便了。</p>
        
        <p class="曲"><span class="牌">女冠子</span><span class="科">生時式巾衫上</span>衣冠俊雅。為姻親青藜拋下。相逢一話。便央媒氏為予傳語。那人肯嫁。<span class="夾白"><span class="科">到介媒</span>請新人並立。贅婿成雙。<span class="科">旦並立介</span></span>含羞非是假。見夫婿真來。如何對答。<span class="科">合</span>並雙雙燭下。齊右嬌姝。山東豪俠。<span class="科">內鼓吹媒贊拜介與小旦拜介旦送酒介</span></p>
        
        <p class="曲"><span class="牌">錦堂月</span>喜就蒹葭。歡調絲竹。齊姜幸配豪華。耀我門楣。笑把文鸞雙跨。成就了百世良緣。早圖箇一朝撑達。<span class="科">合</span>傳杯斝。看春日遲遲。慢銷銀蠟。</p>
        
        <p class="曲"><span class="牌">前腔</span><span class="科">生送酒介</span>堪誇。俺四海無家。一身逆旅。逢伊憐取天涯。姐妹雙雙。粉面雲鬟相亞。覷姐姐嫩蕊可親。望妹妹嬌枝如畫。<span class="科">合前</span></p>
        
        <p class="曲"><span class="牌">前腔</span><span class="科">小旦</span>無他。為姐姐韶華。姐夫禮意。周旋錦席朱紗。相見何妨。知是嫡親姻婭。覷了他兩意綢繆。好教我一身羞怯。<span class="科">合前</span></p>
        
        <p class="曲"><span class="牌">前腔</span><span class="科">媒</span>如花。二女嬌娃。一人俊傑。眉來眼去歡洽。一捻姨娘。到底投他門下。大姨夫終作兒夫。舊女婿還為新婭。<span class="科">合前</span></p>
        
        <p class="曲"><span class="牌">醉翁子</span><span class="科">生</span>嬌姹。覷姐妹每龐兒沒價。與令姐相投。小姨終嫁。<span class="科">旦低介</span>羅帕。今晚交加。一點新紅綴玉紗。<span class="科">合</span>同遊耍。願琴瑟調和。弄璋及瓦。</p>
        
        <p class="曲"><span class="牌">前腔</span><span class="科">小旦</span>一搭。做阿姨的如何說話。便年紀無多。終須長大。<span class="科">媒</span>休怕。久在伊家。託熟佯羞自叫他。<span class="科">合前</span></p>
        
        <p class="曲"><span class="牌">僥僥令</span><span class="科">生旦</span>和風纔啟甲。嫩蕊正含葩。記取此夜恩情如天大。更漏再三撾。新孔嘉。</p>
        
        <p class="曲"><span class="牌">前腔</span><span class="科">小旦媒</span>嬌鶯啼欲罵。雛鳳笑微譁。只恐他日芳時也十八。不免及時花。將破瓜。</p>
        
        <p class="曲"><span class="牌">尾聲</span><span class="科">生</span>齊人喜得齊姬嫁。中饋裡得人查察。從此方堪做室家。</p>
        
        <p class="落詩"><span class="科">生</span>自憐出世獨鍾情。<br /><span class="科">媒</span>偶爾姻緣巧訂盟。<br /><span class="科">旦</span>相逢慢道初相識。<br /><span class="科">小旦</span>昨日門前遇此生。<span class="科">共下</span></p>
        
        <h2 id=ch10 class="chapter"><span class="齣題">第十齣　日攘其鄰之雞者</span></h2>

        <p class="曲"><span class="牌">普賢歌</span><span class="科">王驩賊態衣巾上</span>謳歌講學煞匆忙。悟得穿窬我輩當。帶巾不礙方。逢人面不惶。笑我這賊衣冠偏用罔。</p>

        <p class="白">俺子敖。自稷下講學之後。省得求名覓利。須要不羈。伊尹聖人。尚且割烹媚主。我獨圖甚廉恥乎。近來把高唐歌兒念熟了。沿街賣唱。卻也取利不多。只得改做穿窬之賊。爬牆穵壁。頗是獲利。所恨這城中雞犬頗繁。夜來大是不便。前日綿老官唱個鄰家雞騖偷將臘。我今便試一試。把這鄰鄰舍舍雞兒每日偷他一隻。一來免他夜啼。二來充我飢腹。且是受用。昨夜爬牆辛苦了。今日起來。早是午飯時候。肚兒有些飢了。不免再撈他隻雞兒煮煮。<span class="科">行介</span>這家養了十餘隻嫩雞兒。也被我五六日間偷了一半。今日看手段也。<span class="科">攘雞介鄰人趕上介</span></p>
        
        <p class="曲"><span class="牌">前腔</span>何來狗盜太無良。隻隻雞兒葬腹腸。今朝見了贓。原來是老王。笑殺你號冠裳忒不像。</p>
        
        <p class="白"><span class="科">生</span>罷了。被你識破了。還了你罷。只是你這鄰舍家。便請我隻雞兒。也不為多。<span class="科">鄰</span>老先生還說這話。這般沒行止勾當。不是你這樣人做的。<span class="科">王</span>不是我做。待那個做他。<span class="科">鄰</span>咳。老大人。這非君子之道也。</p>
        
        <p class="曲"><span class="牌">玉山頹</span>藥言陳上。論攘雞豈我輩行藏。聽鄰家詬罵何安。問清夜捫心堪愴。況伊家模樣。又博帶峨冠廝像。太覺風斯降。請回腸。幸把餘雞惠赦報秋窗。</p>
        
        <p class="白"><span class="科">王笑介</span>老兄。我如今改過了罷。每常日取一隻。以後月取一隻便了。</p>
        
        <p class="曲"><span class="牌">前腔</span>不須相謗。論攘雞比竊國田常。祗緣咱盜小無名。還則是贓多受賞。俺權依卿講。但一月一雞充臟。可也廉堪奬。慢寬商。把這餘雞璧上任鳴桑。</p>
        
        <p class="白"><span class="科">鄰</span>這等多謝了。</p>
        
        <p class="落詩">小用則割雞。<br />小盜則攘雞。<br />攘雞何足論。<br />冠裳盜不齊。</p>
        
        <h2 id=ch11 class="chapter"><span class="齣題">第十一齣　鑽穴隙</span></h2>

        <p class="曲"><span class="牌">夜遊宮</span><span class="科">旦上</span>嫁得夫君豪壯。會溫存更復情長。所恨情兒太廣。偷覷姨娘。妝臺邊。枕簟上。繡簾旁。</p>

        <p class="白">偶爾相期共嫁他。誰知自是會豪奢。但嫌有意窺嬌妹。可道男兒情易邪。奴家自許良人。匆匆好合。頗稱得意。果是知心。看他雖則孤貧。要自終能富貴。自春間成親來。早是初夏天氣。所恨他情兒太廣。頗有竊吾妹妹之心。俺思量起來。昔日原與妹妹相期共嫁一人。若果妹妹心允。便索成就也罷。如今且冷眼看他兩下。又作區處。正是郎君多薄行。房幃有二心。<span class="科">下生上</span></p>
        
        <p class="曲"><span class="牌">月兒高</span>忽來天上。幸得嫦娥傍。含羞上牀。妖艷應無兩。有箇姨娘。知趣長陪講。嬌模樣。令人懷想。喜吾妻不甚防。</p>
        
        <p class="白">新婚燕爾。趣偏饒。有個人兒還更嬌。朝夕令予長盼盼。何時愛我復相招。小生自贅他家以來。又早春盡夏初矣。撞着這等標致的妻兒。怎不愛惜。又添一位俊俏的阿姨。更自徬徨。喫一看二。可知令人心癢。所喜俺尊夫人賢慧。不甚隄防。我因此得朝夕窺覦。雜之戲謔。得此一姨。方成二美。他如今半親半疏。或近或遠。真弄得人苦也。新夏初炎。聞得他時常洗浴。不免竊一窺之。方見他內體的妙處。為愛鸞凰好。幾成禽獸行。<span class="科">暫下小旦紗衣上</span></p>
        
        <p class="曲"><span class="牌">前腔</span>春寒已往。新夏神情爽。心兒暗傷。不奈這風清朗。怪那兒郎。冷處來挑講。他情兒廣。令人悒怏。我時時淚幾行。</p>
        
        <p class="白">知趣郎君真不凡。為卿淚點透羅衫。妾心豈不懷君子。爭奈姻緣兩有妨。自姐夫來俺家後。日日眼角相挑。微詞半引。我看他倜儻風神。昂藏氣骨。善為談笑。巧于滑稽。當是不羈之士。知非長困之人。俺姐姐也看得着也。想當初許聘之時。原有共俺同嫁之意。如今看他朝夕光景。真是難為發付。目下春去夏來。好生傷感人也。</p>
        
        <p class="曲"><span class="牌">懶畫眉</span>想着他朝朝繡戶把人張。眼去眉來直恁忙。恨當初不共效鸞凰。到而今可是難依傍。只落得一水銀河隔兩廂。</p>
        
        <p class="曲"><span class="牌">前腔</span>見了俺親親姐姐日濃妝。靜夜相偎共玉牀。有時攜手出蘭房。不禁冷眼生淒愴。妹自孤單姐自雙。</p>
        
        <p class="白">今日天氣覺暖。不免蘭湯一浴。俺生怕他又來張也。須索把門縫兒都遮了。素手下朱簾。香肌浴蘭水。<span class="科">暫下生作緩步上</span></p>
        
        <p class="曲"><span class="牌">不是路</span>為覓紅芳。俏俏輕輕過畫堂。斜凝望。那多嬌可是試蘭湯。<span class="夾白"><span class="科">張介</span>呀。在裡面洗浴哩。</span>解羅裳。金蓮倚處香飄蕩。玉體窺時室渺茫。尋方向。那門邊隱隱些兒亮。鑽他明朗。<span class="科">鑽介</span>鑽他明朗。</p>
        
        <p class="白"><span class="科">張介</span>呀。卻早張得見了。好有趣也。</p>
        
        <p class="曲"><span class="牌">前腔</span>仔細偷張。膚若凝脂乳正芳。翻銀浪。纖纖束素細腰香。俊嬌娘。如何不教人兒想。為甚偏將那好處藏。無由向。他春羅半幅中間放。沒些疏曠。沒些疏曠。</p>
        
        <p class="白">呀。如何不再洗一會。又起來了。呀。他敢待出來也。<span class="科">小旦披衣上</span></p>
        
        <p class="曲"><span class="牌">前腔</span>浴罷新涼。笑向妝臺試晚妝。誰來往。敢娘行環佩。我速趨蹌。<span class="夾白"><span class="科">見生介</span>呀。</span>是伊郎。教人含笑歸羅幌。何事藏蹤向綺窗。<span class="夾白"><span class="科">生揖介</span>姨娘。告揖了。<span class="科">小旦回介</span></span>他深深唱。鞠躬而揖多謙讓。意兒堪諒。意兒堪諒。</p>
        
        <p class="白"><span class="科">生</span>姨娘。小生來久了。姨娘敢是洗浴哩。</p>
        
        <p class="曲"><span class="牌">前腔</span><span class="科">小旦背介</span>不住姨娘。語語聲聲意態狂還疏放道多時久立在迴廊<span class="科">對生低介</span>對伊行。傳聞我阿姐應相謗。只道俺為姨沒主張。須深想。奴非怨女君非曠。慢勞相訪。慢勞相訪。</p>
        
        <p class="白"><span class="科">生</span>姨娘不說罷了。姨娘如此說。小生也有一言。姨娘呵。你怎知俺做姐夫的肝腸斷也。</p>
        
        <p class="曲"><span class="牌">園林好</span>細說向聰明女郎。俺為伊一身多恙。日相望。怎心兒不想。況値着這清晝永。綠陰香。黃鳥叫。紫薇芳。</p>
        
        <p class="曲"><span class="牌">嘉慶子</span><span class="科">小旦</span>告郎君休把人錯怏。未知俺姐姐心腸。也須問如何情況。雖則親女弟不須量。也要賢令政兩相商。</p>
        
        <p class="曲"><span class="牌">伊令</span><span class="科">生</span>聽了你一朝細講。可正是聰明沒兩。則道你將人輕相。誰知你情兒醞釀。若沒你姐姐頻來。便待將卿抱上牀。</p>
        
        <p class="曲"><span class="牌">品令</span><span class="科">小旦</span>笑伊狂婿。直恁的意兒忙。便就是佳期報可。也索要禮相將。昔日承筐毫無爽。問名納采。俺姐姐纔歸繡帳。難道我不如他。草草私談便嫁郎。</p>
        
        <p class="曲"><span class="牌">荳葉黃</span><span class="科">生</span>我躬身訴向。說與你好姨娘。覷着你螓首蛾眉。覷着你螓首蛾眉。兀的不心迷意恍。花期已往。薰風正涼。早成就百年中情好。早成就百年中情好。休孤負紅顏。趁此青春未央。</p>
        
        <p class="曲"><span class="牌">玉交枝</span><span class="科">小旦</span>期君心諒。論婚姻終須酌詳。雖然姐妹無他講。怕人情久有參商。況奴弱質未堪霜。望君慢俟花將放。且受用俺姐姐象牀。且放鬆俺姨姨繡窗。<span class="科">旦潛上窺介</span></p>
        
        <p class="曲"><span class="牌">么令</span><span class="科">生</span>雖則卿卿不爽。我這裡心兒怎降。便就是你姐姐艷妝。便就是你姐姐艷妝。齊國之姜。可知你是弱柳柔楊。乳鳳雛凰。一縷粉花香。親姻婭人良意長。</p>
        
        <p class="曲"><span class="牌">江兒水</span><span class="科">小旦</span>蓮葉看池長。薔薇滿院香。雙雙野鴨銀塘漾。盈盈紫燕泥梁唱。翩翩粉蝶園亭撞。早是令人惆悵。又可奈這浪子言長。不免留他心上。<span class="科">旦下生揖小旦介</span></p>
        
        <p class="曲"><span class="牌">川撥棹</span>非吾浪。把親親只索強。但得你衣袂兒輕湯。但得你衣袂兒輕湯。不由俺心情欲狂。是何時解繡裳。是何時捧俊龐。</p>
        
        <p class="曲"><span class="牌">尾聲</span><span class="科">小旦</span>兒家何事心粗莽。笑你個齊人太妄。可正是敗化傷風輕薄郎。</p>
        
        <p class="白"><span class="科">生抱小旦介</span>姨娘成就了罷。<span class="科">小旦推生介</span>啐。怎這等忙麼。推出窗前月。應為夢裡雲。<span class="科">下生</span>我看小姨十分心肯。只怕姐喫醋耳。我想俺那妻兒賢慧。定是相成。不免去求他罷。</p>
        
        <p class="落詩">纏卿不免一身汗。<br />何日雙雙共跨鸞。<br />令姐應知是賢達。<br />豈知人世十分酸。</p>
        
        <h2 id=ch12 class="chapter"><span class="齣題">第十二齣　以利言也</span></h2>

        <p class="曲"><span class="牌">霜天曉角</span><span class="科">扮田戴冠帶丑外扮從人隨上</span>齊中衣錦。全為宗支蔭。吾家仲子老山林。落得一人富甚。</p>

        <p class="白">齊邦今日已為田。喜得宗支一派連。清廉介弟於陵去。不義家兄蓋祿纏。下官田戴。齊之宗支也。以天潢之巧合。更人謀之克臧。官拜蓋大夫之職。母弟仲子。迂僻為心。矯孑自好。私其妻子。逃于於陵。近聞他飲食不充。聞見自廢。因之匍匐井上。邀惠螬餘。咳。腐儒酸子。何自苦如此乎。這也不在話下。俺位居上僚。職司取士。齊國之賢。仰如山斗者久矣。但俺原以財致貴。故人必以賄取憐。如此者是吾門生。不然者亦吾家弟耳。左右。看有人請謁。即便通報。<span class="科">丑外應介王驩衣巾包袱上</span></p>
        
        <p class="曲"><span class="牌">前腔</span>盜泉慣飲。積得囊中稔。齊人似我實堪欽。早向朱門求廕。</p>
        
        <p class="白">俺王驩。別了齊人兄輩。既作乞人。還為盜賊。囊中積有百金矣。聞得田大夫好財愛得。竟此自獻他家。求為小小官兒。倘因此起家。從斯發跡。那時纔見俺子敖是能人也。<span class="科">見丑外介</span>大哥通報。道臨淄王驩拜見。<span class="科">丑外稟介田</span>快請。<span class="科">王入拜介</span>王驩本國之人。有志之士。聞大夫廣羅才俊。故小子敬入微貲。聊備百兩之金。用充一茶之費。願策名于門下。或效職于官班。是望高賢。敢陳先達。<span class="科">田</span>看你言詞出世。意氣超人。數倍才華。十分學識。可嘉可敬。不佞即當上薦我君。並升公室。願通家之好。如同氣之親。相助羅財。毋私取士。<span class="科">王</span>敢不勉遵台命。用效愚忱。若或負恩。須教惡死。</p>
        
        <p class="曲"><span class="牌">皂羅袍</span><span class="科">田</span>滿眼齊人識甚。你擔囊揭篋。實獲予心。他孤窮反欲我捐金。你賢豪更復來添錦。當今才士。惟君可欽。當今先達。惟僕可尋。囑相知。好共把這機謀任。</p>
        
        <p class="曲"><span class="牌">前腔</span><span class="科">王</span>喜得吾師細審。果憐財愛得。賄賂知音。我感恩應復效愚忱。若忘師便可酬凶讖。俺門生發跡。你杯中滿斟。若先生剩物。俺頭邊略簪。望師翁早賜我三分廕。</p>
        
        <p class="白"><span class="科">田</span>願子如此。我不敢忘。明日就薦你同升矣。<span class="科">王</span>這多謝老恩師。</p>
        
        <p class="曲"><span class="牌">尾聲</span><span class="科">田</span>銓衡久秉少同心。<span class="夾白">賢契呵。</span>人間似子聰明甚。且和俺後堂中把杯酒飲。</p>
        
        <p class="落詩">也知才學獨君高。<br /><span class="科">王</span>可識吾徒是俊豪。<br /><span class="科">田</span>道德文章且休矣。<br /><span class="科">王</span>銓衡夫子在錐刀。</p>
        
        <h2 id=ch13 class="chapter"><span class="齣題">第十三齣　一妾</span></h2>

        <p class="曲"><span class="牌">掛真兒</span><span class="科">旦上</span>俺的郎君情太厚。把小姨絮得相投。<span class="科">生上</span>內子賢哉。丈夫狂也。近日衷情憐否。</p>

        <p class="誦"><span class="科">相見介</span><span class="牌">南鄉子</span><span class="科">旦</span>新荷四月天。小院清清籠翠煙。郎君偏爾能知趣。身邊。往往來來倚妾肩。　　<span class="科">生</span>未敢為卿言。有個人兒我亦憐。算來不是分情者。嫣然。渠與卿卿共久眠。</p>
        
        <p class="白">姐姐。俺承你十分寵愛。同衾共枕。好是歡娛。但小生還有一樁心事。久欲見憐。不知肯否。<span class="科">旦笑介</span>此身已許君矣。有甚的不肯來。<span class="科">生</span>如此。小生稟上。願毋深罪。我的娘。我為你的阿妹害也。</p>
        
        <p class="曲"><span class="牌">三換頭</span>向妝臺妄求。為伊家閨秀。自知非偶。奈心情已投。這一樁婚媾與卿卿可正是連枝並頭。兩下情都有。三人成好逑。他年少含羞。況妹妹招夫敢自由。</p>
        
        <p class="曲"><span class="牌">前腔</span><span class="科">旦</span>何須訴休。知君已久。我容顏愧醜。應把姨娘解愁。他閨中之幼。望卿卿須念着身裁嫩柔。可是三生就。應他兩意投。早與綢繆。不索郎君暗裡偷。</p>
        
        <p class="白">郎君。俺就教妹子梳妝易服。與恁今日成親。你意下何如。<span class="科">生</span>既蒙賢妻許俺。便遲數日何妨。<span class="科">旦</span>你心中等不得。眼前怎說此話。待我進去與他梳妝易服便了。願為皇與英。同心事君子。<span class="科">下生</span>天下有如此賢慧妻子乎。我齊人真造化也。<span class="科">望介</span>姐妹每。可快些麼。<span class="科">旦小旦艷妝同上</span></p>
        
        <p class="曲"><span class="牌">滿江紅</span><span class="科">小旦</span>我有姐姐全不妒。為咱成就。許妹妹同歸君子。共操箕帚。<span class="科">生</span>今日齊人福果大。紅妝兩兩扶衣袖。<span class="科">旦合</span>一雙白璧付郎君。君知否。</p>
        
        <p class="白"><span class="科">內鼓吹旦贊拜介</span>拜了姐姐。再拜謝主婚。并拜謝媒人。<span class="科">生笑介</span>總是一拜罷。新郎喫不得辛苦。<span class="科">旦</span>既如此。免你罷。請進合巹之酒。<span class="科">生</span>今夕何夕。見此粲者。</p>
        
        <p class="曲"><span class="牌">賀新郎</span>偶爾閒遊。遇卿卿一時成偶。又逢他綠衣嬌秀。相挑逗。還着你賢姐為媒鵲引鳩。看今夕三星恰湊。解羅帶。鬆衣釦。笑問我誰情厚。<span class="科">合</span>兩姐妹同消受。</p>
        
        <p class="曲"><span class="牌">前腔</span><span class="科">旦</span>覷爾風流。道尊姨一家骨肉。逞風情暗中相誘。伊年幼。也似俺姐姐當初不自由。今日個同牀共宿。無嫌忌。相前後。笑飲杯中酒。<span class="科">合前</span></p>
        
        <p class="曲"><span class="牌">前腔</span><span class="科">小旦</span>相好無尤。在閨中雙雙聚首。怕于歸不能相守。今依舊。待學個肅肅宵征抱爾裯。也只為那風魔顏厚。恃伊善。欺儂幼。日日窗前走。<span class="科">合前</span></p>
        
        <p class="曲"><span class="牌">節節高</span><span class="科">生</span>相將夏日遊。詠韓攸。祁祁美姊如雲湊。家貲有。內閫修。專房又。看茂萱翠映眉山秀。更榴花紅妒羅裙鬭。俺何緣卻與粉香謀。拚將老向溫柔宿。</p>
        
        <p class="曲"><span class="牌">前腔</span><span class="科">二旦</span>相親復自羞。為情柔。小星江汜重歌奏。須心厚。要恩稠。還意守。莫于姐妹分新舊。莫因容易成虛謬。俺一家為甚兩相投。你心兒索要思量透。</p>
        
        <p class="曲"><span class="牌">尾聲</span><span class="科">生</span>帷簿從教謗不修。這姊姒須知古有。抵多少大小夫人醉畫樓。</p>
        
        <p class="落詩">子兮子兮如之何。<br /><span class="科">旦</span>見此粲者為情多。<br /><span class="科">小旦</span>而今不用相違避。<br /><span class="科">生</span>也是愚夫小老婆。</p>
        
        <h2 id=ch14 class="chapter"><span class="齣題">第十四齣　先名實者</span></h2>

        <p class="曲"><span class="牌">番卜算</span><span class="科">淳于冠帶僕從上</span>稷下士名髡。寸舌能為隱。一言半語合齊君。富貴須臾瞬。</p>

        <p class="白">獨我生來巧舌尖。君王有意會微覘。一言卻教龍顏喜。此種機關大是銛。俺淳于髡。生成滑稽絕世。自別了齊人大兄。去聽諸生閒講。倍覺長我詼諧。助予遊戲。昨者來此都下。聞得個君王喜隱。好為淫樂。沈湎不治。百官荒亂。諸侯並侵。國且危亡。在於旦暮。左右莫敢諫之。俺思量起來。俺不過稷下贅偦耳。何畏於死。況俺之舌頭原自辯捷。又何畏不行乎。前日竟入見君王。說之以隱語曰。國中有大鳥。止王之庭。三年不飛又不鳴。此何鳥也。于時君王省悟了。便答曰。此鳥不飛則已。一飛冲天。不鳴則已。一鳴驚人。乃召諸縣令長七十二人。誅一人。賞一人。奮兵而出。諸侯震驚。皆還侵地。君王大悅。歸功於髡。拜俺主客之職。一霎時早富貴也。</p>
        
        <p class="曲"><span class="牌">九迴腸</span>也則是君王喜隱。一言兒便愛臣髡。談言微中人情順。虧這三寸舌口內猶存。雖然七尺長不滿。為問三齊誰可倫。俺淳于真是千人俊。兩三言解卻人紛。卻教俺齊中大鳥冲天舉。嚇得那泗上諸侯掩耳聞。這齊東郡能勢利。趨炎熱。看朱履客早晚好盈門。</p>
        
        <p class="曲"><span class="牌">生查子</span><span class="科">王驩冠帶僕同上</span>窮命喜逢春。好友齊交運。投刺特相親。結綬堪同奮。</p>
        
        <p class="白">俺王驩受知田大夫。已拜官爵。近聞得淳于遇主。陡致亞卿。原是俺貧時舊友。既已同升。合應交結。特此進賀。左右通報。<span class="科">眾稟淳接見介</span>聞子敖高選。未及趨賀。何當辱顧。<span class="科">王</span>好說。弟兄每今日同升。小弟十分私慶。凡百長兄清目。<span class="科">淳</span>自當彼此同之。只齊人大哥尚無消息。不知羈留那里。<span class="科">王</span>此兄自會逢時。不消得長兄過念。淳于兄。你道如今做官。須是何等方好。<span class="科">淳</span>子敖何須問得。只像兄這等面孔。便儘意做得去了。<span class="科">王</span>依小弟愚見。第一要銀子多的。便為美缺。</p>
        
        <p class="曲"><span class="牌">黃鶯兒</span><span class="科">淳</span>喜共步青雲宦途中大不群。只花斑面孔堪相諢。官精是君。官行莫倫。好教行老官兒運。慢縈神。弟兄遭際。尚有老兄貧。</p>
        
        <p class="曲"><span class="牌">前腔</span><span class="科">王</span>幸得列朝紳。舊知交豈別人。雙雙幫襯能升進。休題士民。須為子孫。從教老卻贓官鬢。慢閒論。從來好缺。羨的是多銀。</p>
        
        <p class="落詩"><span class="科">王</span>自幸官星好。<br />君王為寵愛。<br /><span class="科">淳</span>還思貧賤交。<br />何時作寮寀。</p>
        
        <h2 id=ch15 class="chapter"><span class="齣題">第十五齣　其良人出</span></h2>

        <p class="白"><span class="科">生破衣持棒作乞態上</span>吾儕原是真英傑。得此嬌花共歡悅。姐妹雙雙不相妒。夜來含笑吹燈滅。俺齊人半年之中。得他姐妹。紅衫兩整。秀眼雙拋。姐姐賢而雅。妹妹慧且嬌。俺可是受用也。但俺與王驩每兄弟相別。原為求彼利達。不宜戀此好姻。今日暫且出門行遊。以觀世態。棄頭上之巾。執手中之棒。又是當初打扮也。</p>

        <p class="曲"><span class="牌">二犯江兒水</span>英才遊宦。俺是個英才遊宦。止為着些個趕。喜幽居深巷。弱蕙芳蘭。識英雄。丟嬌眼。姐姐秀堪餐。姨兒更弱孱。鸞佩珊珊。鳳履彎彎。這歡娛士夫每還則罕。孤身有鰥。熬殺俺孤身有鰥。相偎彼粲。喜的個相偎彼粲。出門遊為功名兩字間。</p>
        
        <p class="白">早來到大街上也。則索向朱扉以投。望畫閣而進。圖個醉飽。充我肺腸。你看街市上酒肉好香人也。</p>
        
        <p class="曲"><span class="牌">前腔</span>朱門玉饌。待乞那朱門玉饌。又何須言拙赧。想驢腸鴟炙。兔首熊蹯。滿華筵。多奇產。俺乞食效昭關。男兒自厚顏。青竹斕斑。破袖翩翻。這形容在吾徒應不罕。橫襟縱看。請諸兄橫襟縱看。一街討飯。滿目中一街討飯。笑衣冠那人兒應自汗。</p>
        
        <p class="白">那一個與俺些酒肉兒麼。呀。那人家正請客哩。<span class="科">執棒舞疾走介</span></p>
        
        <p class="曲"><span class="牌">北對玉環帶清江引</span>此際雲鬟。閨中正自閒。愧我孤寒。人前笑有攀。一眼望銅環。筵中想已闌。不用門關。無多求爾餐。況復餘殘。何須復吝慳。晉家公子方蒙難。險阻誰青盼。多將擲塊來。那復堪璧反。想那餽盤餐僖大夫千古罕。<span class="科">舞下</span></p>
        
        <h2 id=ch16 class="chapter"><span class="齣題">第十六齣　他日歸</span></h2>

        <p class="曲"><span class="牌">杏花天</span><span class="科">陳仲子傘袱上</span>俺是個齊國之廉。對夷齊應知沒玷。只家兄見我憎嫌。論家慈頗自愛咱清檢。</p>

        <p class="白">一別慈親已數年。教人陟𡵆一澘然。為斯復走齊東路。回首閨中獨自妍。小生幸藉螬餘。得全微命。思量高堂老母。時時不忘。想夷齊就養文王。猶然暫離北海。況仲子歸寧母氏。何妨再入東齊。前日別了辟纑之妻。早過了許多山水也。</p>
        
        <p class="曲"><span class="牌">山坡羊</span>想生平清名雖占。為慈親終朝言念。別於陵暫赴臨淄。道途中並不宿三家店。養清恬。步步有人。瞻。鞠躬踧踖。踧踖還如歉。回首荊蠻。吾家嬌艷。纖纖。為我遙征悶緒添。懨懨。為憶行人淚雨淹。</p>
        
        <p class="白">行路倦了。不免暫息片時。<span class="科">扮二盜上</span>盜跖親支派。莊蹻嫡友朋。俺弟兄兩個翦徑為業。數日生意不濟。纔方尾着一書生。背着包袱。就中最有物在內。不免劫了他去。呀。可可還在此間。漢子留下行李。<span class="科">陳</span>大王。小生是陳仲子。別沒甚東西奉敬。<span class="科">盜</span>我那管你仲子不仲子。快將行李來。<span class="科">陳</span>俺仲子真窮命也。</p>
        
        <p class="曲"><span class="牌">前腔</span>怯書生窮形堪驗。那些兒隨身書劍。<span class="夾白"><span class="科">呈袱介</span>大王請看。一些些</span>麻縷粗鞋。破茸茸舊布單衾欠。犯台嚴。休將羶行兼。那莊蹻遺臭。遺臭千人厭。何似儒酸。甘心寒儉。<span class="夾白"><span class="科">盜</span>腐儒莫多說。<span class="科">陳</span></span>休嫌。敢學尼山編虎髯。<span class="夾白"><span class="科">盜</span>再說就一刀殺了。<span class="科">陳</span></span>還謙。敢把窮肝膾斧尖。</p>
        
        <p class="白"><span class="科">盜</span>活活腐儒。饒你去罷。鱉殺兩強盜。為遇一儒酸。<span class="科">下陳</span>不幸又遇此二位。擔閣了半日。天色已晚。趲行幾步。</p>
        
        <p class="落詩">暴客陡相値。<br />夕陽忽已晚。<br />何日進臨淄。<br />日暮途還遠。<span class="科">下</span></p>
        
        <h2 id=ch17 class="chapter"><span class="齣題">第十七齣　與之偕而不自失焉</span></h2>

        <p class="曲"><span class="牌">搗練子</span><span class="科">生執杖乞態上</span>郊以外暫遊之。龍蛇之蟄未遭時。慢自道男兒終若此。</p>

        <p class="白">丈夫之未際。不免類餓殍。執杖問何之。蹤跡故矯矯。塵埃不知我。應復為予藐。縱步天壤間。吾志原不小。齊人乞食市中。杖藜郊外。皮相者謂我乞人。肉眼者笑予無賴。惟有室人不知。終日雙雙款拜。因此愈益風騷。自覺神情豪邁。今日只索郊外走一回也。</p>
        
        <p class="曲"><span class="牌">步步嬌</span><span class="夾白">俺是個</span>未際英雄天之使。弄得窮如此。飄零寄一枝。天作之合。新婚燕爾。想他姐妹兩西施。俺齊人只索為情死。</p>
        
        <p class="白">呀。遠望着一腐儒來也。<span class="科">陳仲子上</span></p>
        
        <p class="曲"><span class="牌">前腔</span>久矣於陵相棲止。為甚閒來此。為看陟𡵆詩。我意傷悲。劬勞母氏。雖然避地遠臨淄。又道的箇我母還思子。</p>
        
        <p class="白"><span class="科">見生介</span>老丈。告揖了。<span class="科">生笑介</span>何處豎儒。向乃翁作揖乎。<span class="科">陳</span>老丈聽稟。</p>
        
        <p class="曲"><span class="牌">孝順歌</span>吾翁丈。聽鄙詞。俺卜居楚荊非一時。問余安所之。舊家還相邇。<span class="夾白">老丈莫怪我說。</span>你執青青竹枝。託翠翠花瓷。豈丈夫之事。你指望人施。只恐怕還蹴爾。勸你須改矣。莫勤斯。我非他。於陵子。</p>
        
        <p class="白"><span class="科">生笑介</span>原來食螬餘的陳仲子就是你。怪道如此模樣。識時務者謂之俊傑。你豎儒焉知時務乎。<span class="科">陳</span>小生狂言。還請尊教。<span class="科">生</span>聽俺道來。</p>
        
        <p class="曲"><span class="牌">前腔</span>聞卿久。纔會之。果然面顏酸若斯。伊兄良可師。如卿不堪齒。你撇哀哀老慈。戀款款嬌姿。豈獨非人子。你試一深思。可道是今堪死。我也深愛你。故孜孜。我非他。齊人是。</p>
        
        <p class="白"><span class="科">陳</span>原來是齊人老丈。承教了。其人不甚非。其言亦大是。<span class="科">下生</span>這腐儒去了。滔滔世中。應是難得此輩。令世皆若人。吾又何必喬妝至此乎。不免歸語妻孥。為之笑笑。</p>
        
        <p class="落詩">世上如君是丈夫。<br />滔滔濁世不應無。<br />吾非故爾輕談笑。<br />只為而今不重儒。</p>
        
        <h2 id=ch18 class="chapter"><span class="齣題">第十八齣　出而哇之</span></h2>

        <p class="白"><span class="科">田戴共母夫人僕從上</span>朱門棨戟獨陰森。齊國之中人共欽。高堂不免多長嘆。難轉於陵遊子心。俺蓋大夫田戴是也。與母親享萬鍾之祿。安簪纓之貴。頗是安樂。奈家弟未歸。下官不免有在原之歎。俺老夫人不免有子季之思耳。<span class="科">母</span>我兒。我憶念仲子。昨日夢他來家。好生歡喜。今朝只你在前。好生悶鬱也。<span class="科">田</span>母親且自寬懷。倘仲子或有歸來之日。也未可知。<span class="科">老僕上</span>既作蓬蓽人。何來朱門裡。稟老爺。二相公回來了。<span class="科">田母</span>回來了。謝天謝地。<span class="科">母</span>你見誰說來。<span class="科">僕</span>小的見街上喧喧嚷嚷說廉士來也。故此知二相公歸了。<span class="科">田</span>快去門前俟候。來時疾忙通報。<span class="科">僕應下陳傘袱上</span></p>

        <p class="曲"><span class="牌">北醉花陰</span>為甚麼離卻衡門赴青瑣。好幾日奔馳道左。俺長領卻那煙蘿。走風塵好是難過。便待回西山臥。<span class="夾白"><span class="科">僕報介</span>二相公到了。<span class="科">田接介陳打躬介</span>哥哥久違了。</span>敢勞着你這錦衣哥。早則是出華堂來接我。</p>
        
        <p class="白"><span class="科">共進見母介</span>不孝兒久違膝下。望母親恕罪。<span class="科">揖田介</span>長兄。拜揖。<span class="科">母</span>我兒。這幾日想殺我也。你在於陵可好麼。<span class="科">陳</span>托母親哥哥之福。幸爾粗安。孩兒因記掛母親。故此不遠而來。<span class="科">母</span>生受你了。<span class="科">陳</span>哥哥。嫂嫂好麼。小弟造次不敢請見。<span class="科">田</span>不勞了。<span class="科">母覷陳介</span>我兒直恁餓的瘦也。</p>
        
        <p class="曲"><span class="牌">畫眉序</span>吾已鬢成皤。見汝容顏更摧挫。歎齊荊途路遠隔煙波。你餓三朝幸藉蠐螬。怎生只兩口未甘藜藿。不然怎的形容弱。好教我肝腸如割。</p>
        
        <p class="白"><span class="科">陳</span>這是生成如此。不必過慮。孩兒倒忘記了。你小媳婦沒有甚孝順。績得麻兒半斤。聊充母親一線之費。<span class="科">對田介</span>長兄。小弟窮苦。也沒甚相敬。所織粗鞋一雙奉上。<span class="科">解包取送介母田</span>你那里來路好要你的。還自用罷。<span class="科">陳</span>這是我與娘子一點薄意。定要笑留。</p>
        
        <p class="曲"><span class="牌">北喜遷鶯</span>窮困兒並無奇貨。只些須自愧微薄。娘也麼哥。這履兒是男親做。這麻是你媳婦將來孝阿婆。雖輕約。也是俺夫妻生活。望尊親鑑此如何。</p>
        
        <p class="白"><span class="科">母笑介</span>既如此。哥哥可收了他的。<span class="科">僕提鵝上</span>先來一條曲蟮。後送一隻肥鵝。稟老爺。王驩大夫送一隻鵝在此。<span class="科">田</span>收了他的。<span class="科">陳蹙眉介</span>哥哥收這東西做甚。丈夫寧餓而死。惡用是鶃鶃者為哉。<span class="科">田笑介</span>賢弟。我每士夫交際。豈止一鵝。況他既送來。卻之不恭矣。</p>
        
        <p class="曲"><span class="牌">畫眉序</span>收此未云多。吾輩簪纓禮儀大。有金珠錯落。璧玉嵯峨。你高隱輩雖則嫌憎。俺士夫每常收些個。卿來無物為卿樂。權把做一餐消餓。</p>
        
        <p class="白"><span class="科">陳</span>俺眼也不欲見他。況於食之乎。<span class="科">田笑介陳</span>哥哥。你尚不知你阿弟的苦操也。</p>
        
        <p class="曲"><span class="牌">北出隊子</span>想着咱清操頗頗。考槃間獨晤歌。若是出於陵俺睃也不睃。只俺夫妻一口水兒嗑。<span class="夾白">呀。</span>這鶃鶃之聲好是聒。</p>
        
        <p class="白"><span class="科">田</span>明日公行子家開靈。士夫每約同相弔。待去備辦禮儀。兄弟且暫坐一坐。再來陪話。<span class="科">下母</span>叫院子。可將這鵝宰了。<span class="科">僕應下母</span>我兒。不道你這般瘦了。你不來也罷。你既來了。俺做娘的怎看得你過。今日可可的送這鵝來。便宰了請你。<span class="科">陳</span>母親再不要如此。孩兒就去了。<span class="科">母</span>你不要苦違了老娘這點意思。便嘗也要你一嘗。</p>
        
        <p class="曲"><span class="牌">滴溜子</span>勸我兒。勸我兒須當允諾。從母命。從母命有何不可。也消得你遠來口渴。<span class="夾白"><span class="科">陳搖頭介</span>這實難從命。<span class="科">母</span></span>難道你母親言都厭我。央殺你仲子孩兒聽娘攛掇。</p>
        
        <p class="白"><span class="科">僕捧熟鵝上介母</span>我兒。可趁熱喫些。也使我老娘歡喜。<span class="科">陳接介</span>俺陳仲子若非從母之命。怎食此鶃鶃之肉乎。</p>
        
        <p class="曲"><span class="牌">北刮地風</span><span class="夾白">呀。</span>一霎時鼎中調。席上羅。好教咱幾度沈哦。是萱慈再四央着我。須不似黿汁招訛。較不比羊頭伏禍。俺只得唇外微過。<span class="夾白"><span class="科">母</span>兒是必嘗一塊。纔是孝順的兒。<span class="科">陳</span>定</span>要兒嘗也麼可。教俺奈若何。真逼勒的無方躲。也索盡些些沒奈騰那。只怕陡遇着俺那官哥。<span class="科">田上陳忙遞介田指介</span></p>
        
        <p class="曲"><span class="牌">雙聲子</span>腸兒餓。腸兒餓。一口的還偷撮。言何左。言何左。一眼的輕瞧破。沒處躲。卻怎可。卻怎可。笑靈龜舍爾。朵頤觀我。</p>
        
        <p class="白"><span class="科">陳慚介</span>大兄責之有理。俺陳仲子真沒得解說也。<span class="科">走介</span></p>
        
        <p class="曲"><span class="牌">北四門子</span>猛然間熱語閒提掇。<span class="科">唾介</span>唾唾唾唾出他這片鵝。好教咱嘔的肝腸脫。他在喉嚨可也還未磨。<span class="夾白">好也唾出來了。<span class="科">母出哭介</span>我的兒。朝着風這樣唾。便喫這一塊也不做肉。<span class="科">陳</span></span>喫也幾何。唾也沒多。卻教老親娘放不落俺臨風唾。俺可也把眼兒慢抺。肚兒慢挪。這的是福消不過。</p>
        
        <p class="白"><span class="科">母</span>快取茶來與二相公。<span class="科">遞茶介</span>我的兒呵。</p>
        
        <p class="曲"><span class="牌">鮑老催</span>淚珠兒掙墮。生剌剌敢撾的咽喉破。是哥哥不合來相聒。是娘親愛惜他生來禍。一杯苦茗休推託。口中酸氣須搜括。且將息坐一坐。<span class="科">陳放茶鍾怒走介</span></p>
        
        <p class="曲"><span class="牌">北水仙子</span>呀呀呀俺來甚麼。險險險險把俺半世清名累的訛。<span class="科">母扯介陳</span>苦苦苦苦的這白髮婆婆。想想想想着俺紅顏娜娜。怎怎怎怎知咱遭此磨。可可可可不如井李也多。去去去去依舊於陵老薜蘿。再再再再不來朱戶親花萼。<span class="科">揖田介</span>拜拜拜拜別了你這好哥哥。</p>
        
        <p class="白"><span class="科">欲下母扯介</span>我兒便要去。今朝去不得也。</p>
        
        <p class="曲"><span class="牌">雙鬭雞</span>癡兒忍割娘心似挫。便去於陵怎麼。怎麼把娘親闊。且須擔閣。暫留將家裡臥。</p>
        
        <p class="白"><span class="科">陳</span>既如此。孩兒暫且歇下。只久別了於陵也。</p>
        
        <p class="曲"><span class="牌">北尾</span>碩人薖松桂雲應鎖。<span class="科">嘆介</span>俺好一似舊蘇秦遭摧挫。<span class="夾白">從今歸去呵。</span>須老死在陵阿。再不向這蓋大夫門下過。<span class="科">共下</span></p>
        
        <h2 id=ch19 class="chapter"><span class="齣題">第十九齣　吾將瞷良人之所也</span></h2>

        <p class="曲"><span class="牌">駐雲飛</span><span class="科">旦小旦上</span>嫁得多才。日日街頭去復來。欠了俺冤親債。不奈他風情大。乖。笑對俺兩裙釵。十分恩愛。消愛他款軟溫存。好教俺羞無奈。姐妹雙雙眼怕擡。</p>

        <p class="白"><span class="科">旦</span>妹妹。良人自夏中與你成親後。又不覺仲秋來矣。他日日醉飽而回。好是風情蕩漾。俺姐妹每也當不過這浪子也。還有一件。他朝朝醉飽。未知何來。今日回時。須問他個端的。倘有勢交貴友。也是俺為妻小的榮耀也。<span class="科">小旦</span>待他來時。問他便了。<span class="科">生禿頭披衣作醉態上</span></p>
        
        <p class="曲"><span class="牌">前腔</span>破帽丟開。又作翩翩美俊來。<span class="夾白"><span class="科">小旦迎介</span>郎君回了。<span class="科">生</span></span>小的前來拜。大的人何在。<span class="科">摟小旦介</span>孩。愛你小身裁。把羅裙索解。<span class="夾白"><span class="科">旦出笑介</span>可又醉了。<span class="科">生揖介</span></span>俺將伊令妹偷親。你休要心兒怪。<span class="夾白"><span class="科">旦笑介</span>可是怪哩。<span class="科">生</span></span>一笑知卿不介懷。<span class="科">生倚旦介</span></p>
        
        <p class="曲"><span class="牌">前腔</span><span class="科">旦</span>故意相挨。為問卿卿何處來。怎不把巾兒戴。直恁的風魔態。<span class="科">生摸旦懷介旦</span>歪。何處錦筵排。將伊留在。弄得你酒興顛狂。活把人兒害。試屈指良朋笑口開。</p>
        
        <p class="曲"><span class="牌">前腔</span><span class="科">生</span>俺一品人材。盡處交遊富貴來。相與的皆冠蓋。邀飲的都豪邁。<span class="夾白"><span class="科">旦</span>是那幾位顯者呢。<span class="科">生</span></span>猜。齊國幾人哉。晏嬰不在。便那管氏夷吾。他可也違時代一任閨中女酌裁。</p>
        
        <p class="曲"><span class="牌">前腔</span><span class="科">小旦</span>俺對語妝臺。兩兩何曾出戶來。不似你常遊外。那里問三千客。獃。怎的為伊猜。瞞咱索奈。只看你言語支吾。未必交遊在。料得相知也有涯。</p>
        
        <p class="曲"><span class="牌">前腔</span><span class="科">生</span>醉矣難捱。快抱衾裯上榻來。苦為這賢豪愛。也只為交情大。咳。我未際困塵埃。他故人情藹。消受他鳳髓龍肝。我寸舌應㬭壞。愧沒歸遺兩女才。</p>
        
        <p class="白">我睡去也。<span class="科">旦扶下復上</span></p>
        
        <p class="曲"><span class="牌">前腔</span>好是疑猜。常道豪華席上來。又不把名兒賣胡亂將言詒。唉。他覷俺似嬰孩。大言相駭。果是他顯者相投。應出形骸外。怎不高車辱顧柴。</p>
        
        <p class="曲"><span class="牌">前腔</span><span class="科">小旦</span>慢為差排。試與夫君共去來。識破他生平態。自沒得胡遮蓋。挨。今晚且寬懷。明朝先待。蹤跡相隨。看甚樣人兒采。判取這多情才不才。</p>
        
        <p class="白"><span class="科">旦</span>妹妹言之有理。你年紀弱小。且自在家。待俺明日早起隨他便了。今夜你可陪他睡去。</p>
        
        <p class="落詩">敢避五更寒。<br />明朝早起看。<br />為愛情親極。<br />閨中不自安。</p>
        
        <h2 id=ch20 class="chapter"><span class="齣題">第二十齣　蚤起</span></h2>

        <p class="曲"><span class="牌">七娘子</span><span class="科">旦持燭上</span>清秋早起羅衣顫。為良人盼望心穿。玉漏將終。明星猶爛。淚痕界破殘妝面。</p>

        <p class="誦"><span class="牌">小重山</span>八月秋風起嘆吁。通宵愁不寐。意何如。寒蛩唧唧似憐予。妝臺露冷一身孤。</p>
        
        <p class="白">奴家昨日與妹妹商量。瞷我良人。一夜等不到曉。只索燃燭梳妝。隨他蹤跡也。<span class="科">梳妝介</span></p>
        
        <p class="曲"><span class="牌">漁家傲</span>為甚麼曉絕梳鬟八月天。對着這玉露商飈。繁霜冷煙。如雲鬒髮粗粗展。蛾眉低偃。也只索垢面蓬頭。淨洗朱鉛。生恐怕窈窕風姿。風姿兒炫市廛。</p>
        
        <p class="白">頭已梳完。再把衣裳易換了。<span class="科">易衣介</span></p>
        
        <p class="曲"><span class="牌">剔銀燈</span>脫下了輕羅細絹。早換上粗衣一件。一搦搦腰係着一絲絲裙兒旋。一丟丟腳用着一星星綾兒纏。嫣然。還須小扇。一路上把紅顏遮着半邊。</p>
        
        <p class="白">我想此一出門。若良人果與豪華為友。也不枉俺一片心兒。倘有不然。兀的不羞殺俺施從的妻子也。</p>
        
        <p class="曲"><span class="牌">擲破地錦花</span>好難言。只願得朱門宴。便早早旋。待傳向俺在室嬋娟。若或差池。怎不埋冤。好姻緣恐未必出人前。</p>
        
        <p class="白">呀天已明了。他將次出門。俺索隨他去也。<span class="科">行介</span></p>
        
        <p class="曲"><span class="牌">麻婆子</span>良人良人將出戶。知卿何處延。室子室子相隨步。為君不自憐。內家誰共外廂騫。恨儂早不將伊勉。<span class="夾白">如今呵。</span>秋風蓮步離庭院。抵多少繡被日高眠。</p>
        
        <p class="落詩">覓得男兒諧白首。<br />出門日日豪杯酒。<br />未知果否好知交。<br />妻子相隨簾外走。</p>
        
        <h2 id=ch21 class="chapter"><span class="齣題">第二十一齣　徧國中</span></h2>

        <p class="曲"><span class="牌">出隊子</span><span class="科">田大夫僕從上</span>春秋合渙。春秋合渙。日月雙輪疾似丸。素冠聊擬棘人欒。蕭索西風墓木盤。慢薦蒸嘗。淒淒夜漫。<span class="夾白">下官田戴。今日乃清秋節屆。隕霜殺草。為子孫者有先祖之思。先塋卻在東郭之外。只向前去祭也。</span>慢薦蒸嘗。淒淒夜漫。<span class="科">下</span></p>

        <p class="曲"><span class="牌">前腔</span><span class="科">王驩僕從上</span>先塋親灌。先塋親灌。地脈培予已做官。從今齊國重王驩。一路鏘鏘鳴遠鑾。風景依然。青山碧湍。<span class="夾白">下官王驩便是。前日進賄於田戴。聞之吾君。拜為大夫之職。俺子敖是個能人。百方媚主。當今極為寵幸。思量起來。此皆俺祖宗之福也。今日秋祭之時。只索東郭一奠。以盡俺心。家僮。前面輿馬是誰家的。<span class="科">僕</span>便是田大夫老爺。<span class="科">王</span>既是田老師。讓他前去。</span>風景依然。青山碧湍。<span class="科">下</span></p>
        
        <p class="曲"><span class="牌">前腔</span><span class="科">生乞態上</span>荊條木碗。荊條木碗。名利場中儘意搬。雕鞍繡轂與盤桓。要路閒門揀着鑽。且自豪雄。城東一歡。<span class="夾白">你看紛紛秋祭的都往東邊去了。俺索跟他一遊。</span>且自豪雄。城東一歡。<span class="科">下</span></p>
        
        <p class="曲"><span class="牌">前腔</span><span class="科">旦走上</span>暫離朱幔。離暫朱幔。嗟彼無良涕淚酸。那些口裡士夫團。出外原來醜行完。覷這行藏。紅顏命拚。<span class="夾白">奴家早早尾他出來。誰知出了門兒。便作這般打扮。咳。我姐妹好苦。怎生嫁着這樣的人。且自遠遠的隨他。看又做甚的勾當也。</span>覷這行藏。紅顏命拚。<span class="科">下</span></p>
        
        <p class="曲"><span class="牌">前腔</span><span class="科">生上</span>危樓飛觀。危樓飛觀。半掩朱簾隱鳳鸞。<span class="夾白">呀。卻早雨來也。<span class="科">遮頭走介</span></span>白雲一片出煙巒。秋雨沾衣風帽寬。<span class="夾白"><span class="科">向內揖介</span>列位長兄請了。呀。他公然不采。還指着俺罵也。咳。汝輩豈遂勝我乎。</span>妄自尊高。同吾一般。<span class="科">下</span></p>
        
        <p class="曲"><span class="牌">前腔</span><span class="科">旦上</span>為君腸斷。為君腸斷。徧國無人青眼觀。還誇飲食盡衣冠。終日空將妻妾瞞。步步難行。雙眉自攢。</p>
        
        <p class="白">咳罷了。分明嫁了個乞丐了。且隨他到東郭。看待如何。</p>
        
        <p class="落詩">丈夫不成器。<br />兒女太傷心。</p>
        
        <h2 id=ch22 class="chapter"><span class="齣題">第二十二齣　卒之東郭墦間之祭者</span></h2>

        <p class="白"><span class="科">田僕上</span>早到俺墳邊也。<span class="科">王僕上</span>早到俺墳邊也。<span class="科">王見田介</span>老恩師拜揖。<span class="科">田</span>賢契。敢亦來祭祖麼。<span class="科">王</span>然也。聞老師令弟亦已歸府。怎不同來。<span class="科">田</span>他矯孑太過。不屑同來。<span class="科">王</span>原來如此。俺每就此祭祖。既灌之後。共享祭餘。家僮。可把禮物擺下。<span class="科">眾動樂器祭祖介生上</span>早出了東郭。到此墦間也。我想徧國之人俱勢利小人耳。焉能物色我於塵埃之內乎。呀。那兩個貴官卻已祭祖也。<span class="科">眾祭畢介王</span>老師。我每可就此共享餕餘。猜拳行令。<span class="科">王田飲酒介生近前介</span>呀。那鬍子好似王子敖。他怎麼就得到此。況既是子敖。怎生不認得我。可是狀貌偶同。不足介意。一路遠來饑餓。不免向前求些祭餘者。<span class="科">向王田介</span>老大人。可把俺些酒肉充饑者。<span class="科">僕罵介</span>哫花子。我每還未受用。你便來討喫哩。<span class="科">生</span>呀。這些家僮大是欺人也呵。</p>

        <p class="曲"><span class="牌">北新水令</span>風塵寥落自興嗟。嘆齊人傷哉貧也。骨緣金氣老。恨向楚天賒。對景淒絕。倍教人壯心烈。</p>
        
        <p class="曲"><span class="牌">步步嬌</span><span class="科">旦上</span>看秋容一片荒郊寫。盡處霜紅葉。愁來不可遮。滿眼蒼山。妝點出兒郎劣。羞他廉恥沒些些。對野花黃蜨增悲咽。</p>
        
        <p class="白">你看他立於祭者之旁。多是乞其餘矣。俺且遠遠的睃着他。<span class="科">生</span>老大人。我肚兒饑得緊了。快賜與酒肉者。</p>
        
        <p class="曲"><span class="牌">北折桂令</span>您可也是三齊兩位英傑。須念俺不速而來。興致豪俠。雖然你受用華奢。有的是流蘇錦帳。油壁香車。須索把孤寒提挈。方顯得富貴超軼。不是俺饒舌。不是俺言邪。只足下可早些兒成業。與不佞也不甚差迭。</p>
        
        <p class="白"><span class="科">田</span>這花子卻是個風的。不要多說。俺賞你酒肉去。<span class="科">僕與介</span>兩三塊鵝肉賞了你去。<span class="科">生接食介</span>酒也賜兩鍾麼。<span class="科">田</span>再把酒與他些。<span class="科">僕與生飲介旦</span>虧他一口兒喫得下也。</p>
        
        <p class="曲"><span class="牌">江兒水</span>齷齪齪虧他咽。腌臢臢怎下舌。這般口嘴真不潔。這般態度真無藉。也教人兒替你為妻妾。想着俺伊前風月。好是羞慚。祗為箇乞人周折。<span class="科">生</span></p>
        
        <p class="白">再求這一位大人賜些。<span class="科">王</span>你也勾了。<span class="科">生</span>當得甚的。你這大人模樣。我有些認得你。<span class="科">王</span>你認得我。我卻不認得汝。俺富貴的人。便親知故舊。那一個看他在眼睛哩。<span class="科">生笑介</span>俺又有甚麼人在眼中乎。肚兒儘是未飽。索與俺酒肉者。<span class="科">王</span>家僮。省得他纏俺。也與他些去。<span class="科">僕與介</span>造化你。又是半碗雞骨頭。一瓶老酒。<span class="科">生接飲食介</span></p>
        
        <p class="曲"><span class="牌">北雁兒落帶得勝令</span>領了那老大人鵝半截。又待領這老先生雞一碟。不是俺做男兒圖口舌。可道你做尊官有交接。想着俺好賓朋素俠邪。指望你賢主人休拋撇。為甚麼把諸兄酒肉賒。可道俺享子孫的春秋節。權把俺做了您祖與爹。權把伊做了俺枝和葉。瓜瓞。您為俺享祀兒能豐潔。非別。這是咱血食兒不應絕。</p>
        
        <p class="白"><span class="科">眾僕推介</span>花子醉了。胡說亂道怎的。<span class="科">旦頓足介</span>你看他憑人推拽。好是沒氣魄也。</p>
        
        <p class="曲"><span class="牌">僥僥犯</span>看他箇扯去推來身半斜。要人憐無多說。陪着臉妝聾作呆。那心情太劣。只貪這口酸膿血。憑他扯得皮膚裂。好教我恨着他還為擔疼熱。</p>
        
        <p class="白"><span class="科">生</span>那盤中還有許多剩下。一發把了俺罷。<span class="科">田王</span>真真可厭。推他開去。<span class="科">僕推介生怒介</span></p>
        
        <p class="曲"><span class="牌">北收江南</span>呀。眼前尚未辨龍蛇。休把我便摧折。一會價人兒做兩截。前番恭敬總虛竭。恁悠悠可嗟。恁悠悠可嗟。您可也為德不卒未豪奢。</p>
        
        <p class="白"><span class="科">僕推生倒介旦</span>苦。直推倒也。這賤骨頭呵。</p>
        
        <p class="曲"><span class="牌">園林好</span>在家中將他愛也。又何曾輕湯半些。似這樣的一交橫跌。敢揑得手兒瘸。敢撞得腳兒折。</p>
        
        <p class="白"><span class="科">生持棒舞介僕</span>還不去。<span class="科">生</span>這青山綠水都是你家的麼。</p>
        
        <p class="曲"><span class="牌">北沽美酒帶太平令</span>這的是古今來相共者。這的是古今來相共者。須不是您兩家的私產業。覷了這古塚累累白日斜。那些個久驕奢。可是沒方法把春賒。看蕭蕭白楊丹葉。狡狐兔穿透了荒穴。莽牛羊踹蹋了殘碣。<span class="夾白">你呵。</span>誇甚的豪傑大俠。到斯時存耶否耶。<span class="夾白">呀。</span>笑殺了齊景公牛山嗚咽。</p>
        
        <p class="白"><span class="科">舞棒下田王</span>這分明是個風子。倒被他攪這一場。家僮每快些收拾回去。<span class="科">眾應介王田上車行介</span></p>
        
        <p class="曲"><span class="牌">清江引</span>暮光又早生新月。野曠西風冽。狂夫直恁邪。心喪應難說。俺且歸臥紅妝談笑也。</p>
        
        <p class="白"><span class="科">共下旦</span>人之無良。我以為夫。他已是爛醉去了。這兩個官兒也去了。俺索從舊路早赴家中。說與妹妹知道。</p>
        
        <p class="曲"><span class="牌">尾聲</span>他在家可是心兒熱。指望他做嘉賓歡悅。又誰知底樣兒郎難訴說。</p>
        
        <h2 id=ch23 class="chapter"><span class="齣題">第二十三齣　與其妾訕其良人而相泣於中庭</span></h2>

        <p class="曲"><span class="牌">菊花新</span><span class="科">小旦上</span>留余小妹在深閨。也自關心鎮欲啼。姐姐未言歸。敢覷着良人高會。</p>

        <p class="白">小婦閨中心怏怏。人兒未返還深想。夫妻何事戀秋風。明月依稀窗外朗。俺姐妹有疑夫主。俺姐姐竟爾施從。不知他是好是歹。好教人放心不下。今早去了多時。怎雙雙還未來也。</p>
        
        <p class="曲"><span class="牌">二犯傍妝臺</span>為君淚點濕羅衣。男兒何事卻教脂粉疑。俺盈盈兩眼參差盼。他小小雙尖左右隨。莫教路上啼紅頰。已分閨中鎖翠眉。娟娟月照。行行可歸。敢香車共載一齊回。</p>
        
        <p class="白">如何許久還不歸也。且到中庭一候着。</p>
        
        <p class="曲"><span class="牌">前腔</span>中庭款步自心疑。怎披星而出又復見星輝。敢柔姿怯走繁華境。倘遠道難教紅粉窺。應知結駟歸家晚。底是追蹤覓路遲。倘為歡卜夜。相邀永夕。望凌波羅襪早些回。</p>
        
        <p class="曲"><span class="牌">紫蘇丸</span><span class="科">旦上</span>墦間一盼心兒碎。怎說向孤幃佳麗。他心中滿望笑顏歸。俺只可頻吁氣。</p>
        
        <p class="白"><span class="科">小旦接介</span>姐姐來了。<span class="科">旦歎介小旦</span>呀。姐姐為何歎息。</p>
        
        <p class="曲"><span class="牌">紅衲襖</span>只指望你笑歸家心事怡。為甚的卻交門長太息。敢則你行沾霜露心兒氣。敢是他路入煙花你因此悲。想着你趁雞鳴着膝衣。想着你聽蟲飛離繡被。可甚的沒箇輝光淚眼歸。</p>
        
        <p class="曲"><span class="牌">前腔</span><span class="科">旦</span>只情願盼朱輪俺羅襪隨。也指望飲豪家俺小腳兒尾。又誰料去衣冠打扮頹。又誰知走風塵蹤跡異。那些個在家中意氣巍。全不似俺跟前口嘴兒。會。覷了他一路行藏俺羞自提。</p>
        
        <p class="曲"><span class="牌">前腔</span><span class="科">小旦</span>他敢是避豪奢姑委蛇。他敢是養清高輕酒醴。止不過對前言他舉動違。有甚麼辱衣冠把體面廢。若只是諱清貧將妻妾欺。俺也索守孤窮和夫主對。為甚的含涕盈盈似欲啼。</p>
        
        <p class="曲"><span class="牌">前腔</span><span class="科">旦</span>便就是恁孤寒無所依。也不教挈空囊沿路乞。猛見了破簞瓢手自攜。並沒有半衣冠相與立。猛可的走東郊望祭者啼。又則見乞其餘還過彼。俺姐妹今日雙雙是乞丐妻。</p>
        
        <p class="白"><span class="科">小旦淚介</span>原來是如此勾當。俺兩人終身倚靠還望誰人。咳。這樣不長進的人兒也。<span class="科">旦</span>妹子。當初只我嫁了他也罷。如今又累着你。我替自苦。還替你苦。天呵。俺姐妹每直恁命薄也。<span class="科">泣介</span>我聞得昔日晏平仲為相之時。其御者之妻從門間而窺其夫。其夫為相御。擁大蓋。策駟馬。意氣揚揚。甚自得也。既而歸。其妻請去。夫問其故。妻曰。晏子長不滿七尺。身相齊國。名顯諸侯。今日妾觀其出。常有以自下者。今子長八尺。為人僕御。子之意猶以為足。妾是以求去也。其後夫自抑損。晏子怪而問之。御以實對。晏子乃薦為大夫。俺齊國之中以為美談。傳聞至今。似着他這般光景。又僕御不如者矣。日日歸來。揚揚自得。可不道羞死人也。</p>
        
        <p class="曲"><span class="牌">江頭金桂</span>想那日門前偶會。輕可的一言兒許嫁伊。只道衣冠濟楚。好個門楣。便一心兒情願隨。也只為常不家食。揚揚得意。又則道交遊豪富。教俺不免狐疑。誰知你為人直恁的。嘆終身無倚。嘆終身無倚。心兒自悔不堪提。那里有一點男兒氣。俺可也深慚御者妻。</p>
        
        <p class="曲"><span class="牌">前腔</span><span class="科">小旦</span>見了你歸來況味。俺便道這兒郎不甚奇。又誰知沿門俯仰。乞食吹篪。受嗟來厚臉皮。好教我一會心癡。慚顏無地。既做了同歸二女。不比得做妻姨。可教俺青年女兒還望誰。笑伊家真鄙。笑伊家真鄙。羞吾姐妹悔應遲。可道自古紅顏子。常自蛾眉掩淚啼。<span class="科">二旦哭介生衣巾上</span></p>
        
        <p class="曲"><span class="牌">不是路</span>東郭緣奇。祭者遭逢傾蓋。如今歸矣。喉間回味尚依稀。<span class="夾白">二位姐姐何在。</span>問妻妻怎生不笑臉來相媚。<span class="科">覷二旦介</span>為甚的顰眉似共啼。知何意。敢親親姐妹閒淘氣。看好好夫君且解眉。<span class="科">揖介</span>卿卿歡喜。卿卿歡喜。</p>
        
        <p class="白"><span class="科">二旦拭淚介</span>去這一日。你那里來也。<span class="科">生</span>顯者家來。那里來。二位姐姐。好不盛的筵席也。<span class="科">旦</span>擺在那里。<span class="科">生</span>在他家里。在那里。<span class="科">小旦</span>還則怕擺在城外哩。<span class="科">生背介</span>咦。這說蹺蹊。<span class="科">回介</span>我今好醉飽也。快扶俺牀上睡去。</p>
        
        <p class="曲"><span class="牌">憶多嬌</span>好盛席。有的喫。至友公卿膠與漆。水陸珍羞樁樁特。吾心喜極。吾心喜極。飲食真堪一石。</p>
        
        <p class="曲"><span class="牌">前腔</span><span class="科">二旦哭介</span>真可泣。羞不識。敢是墦間虛左席。還道雙雙好瞞得。為君赧極。為君赧極。地縫鑽來沒隙。</p>
        
        <p class="白"><span class="科">生大笑介</span>呀。卻被妮子瞧破也。你姐妹也不須啼哭。這是俺玩世之意。汝輩婦人女子耳。焉知丈夫行事乎。<span class="科">二旦泣介</span>好丈夫行事。教你墦間跕着。<span class="科">生</span>癡妮子。那有如此良人而長貧賤者乎。呀。我看他哭泣之態。更自可人意也。</p>
        
        <p class="曲"><span class="牌">鬭黑麻</span>我玩世之心卿須未識。你紅粉之流知些甚的。看着你兩相泣。西子嬌顰。尤增愛惜。<span class="科">合</span>不須苦憶。男兒自發跡。我輩鄉紳。我輩鄉紳。簠簋由來不飾。</p>
        
        <p class="曲"><span class="牌">前腔</span><span class="科">二旦拭淚介</span>俺待學懷嬴將君鞭策。況身在艱難怎懷安逸。情既剖。愁還釋。且自回嗔。我心匪石。<span class="科">合前生</span></p>
        
        <p class="白">賢哉妻也。勝於蘇季子之妻矣。但問你在此閨中。何以知之。<span class="科">小旦</span>若要不知。除非莫為。難道俺姐妹真是好騙的麼。<span class="科">生笑介</span>得罪得罪。這遭再不了。<span class="科">旦</span>好說。再去去。<span class="科">生笑攜二旦手介</span></p>
        
        <p class="落詩"><span class="科">生</span>拭卿雙淚痕。<br /><span class="科">旦</span>只得轉溫存。<br /><span class="科">小旦</span>從此須賢達。<br /><span class="科">合</span>高車輝蓽門。</p>
        
        <h2 id=ch24 class="chapter"><span class="齣題">第二十四齣　頑夫廉</span></h2>

        <p class="白"><span class="科">陳仲子傘袱上</span>螬餘食卻不傷廉。生鵝一語使兄嫌。從今永謝朱門去。還歸荊楚樂香奩。小生陳仲子。念母而歸。剛剛到家。便有送家兄生鵝者。勢利場中。竟是如此。俺不免多說了一句。誰知俺那母親又殺是鵝以食我。俺以親命難違。只得取他一塊。真個好難下咽也。不想家兄憤俺前語。陡然走來相譏。只得哇而出之。此時好難過活。我想如此之兄。豈堪與之久處。祇因母親之命。強住了兩日。今日別了母親。依舊歸家。但昨聞家兄與王子敖祭掃之時。有一乞丐相纏。模其光景。乃向日所遇之齊人也。我想此人襟度。倒不比家兄一輩。轉堪提醒。俺不免蹤跡他家。將言語打動一番。倘或回頭。好共俺於陵隱也。</p>

        <p class="曲"><span class="牌">黃鶯兒</span>仰止首陽高。向於陵避市朝。歸寧母氏遭談笑。慈親惠叨。嚴兄語嘲。出門嘔的肝腸倒。老蓬蒿。淒淒秋雨。長憶室中嬌。<span class="科">暫下生二旦上</span></p>
        
        <p class="曲"><span class="牌">夜遊湖</span><span class="科">生</span>郭外遨遊為汝笑。嘆英雄好是無聊。<span class="科">二旦</span>餬口墦間。驕顏枕畔。早覷破一生虛套。</p>
        
        <p class="白"><span class="科">生</span>自是卿卿望我深。卻來郊外慢追尋。陡然挑動英雄氣。敢負相期一片心。二位姐姐。拜揖。<span class="科">二旦</span>花子免禮。<span class="科">生笑介</span>有這樣的花子。<span class="科">二旦</span>難道沒有。<span class="科">生</span>二位姐姐不要取笑。發誓再不幹這事了。但昨日墦間之地。有一鬍子官兒。好似王子敖兄弟。他怎麼就得到此。<span class="科">旦</span>不要又攀貴人。既是兄弟。怎教你旁邊立着。<span class="科">生</span>姐姐不知。此子一富貴。便眼中無人矣。那里認得我來。俺如今索自家爭氣。倘日後富貴。看此子何顏見我。<span class="科">旦</span>你昨日有顏見他。他明日自有顏見你。<span class="科">生</span>姐姐又來取笑。這遭再不許談及舊事。再談者罰做花子妻兒。<span class="科">二旦</span>也差不多。<span class="科">生</span>謅也。</p>
        
        <p class="曲"><span class="牌">黃鶯兒</span>矢志上扶搖。奈時窮鎩羽毛。妻孥交謫真堪弔。相知志驕。相逢眼高。一貧一富情難料。負粗豪。他年貴顯。好問舊知交。</p>
        
        <p class="曲"><span class="牌">前腔</span><span class="科">二旦</span>姐妹嫁英豪。望鸞封兩惠邀。何當鼎食墦間道。腰金草絛。衣朱布條。贈雙雙乞婦花冠誥。敢相嘲。嫡親骨肉。不過愛卿曹。</p>
        
        <p class="曲"><span class="牌">前腔</span><span class="科">陳上</span>風露冷蕭蕭。志同清望爾曹。如君應是塵埃少。他神情自超。風期頗高。俺西山化得這東陵盜。把門敲。清人惠顧。豈是等閒交。</p>
        
        <p class="白"><span class="科">生出見介</span>呀。原來是仲子先生。俺齊人怎屈得你伯夷貴步也。請進請進。<span class="科">陳進介</span>老丈。拜揖。二位老嫂。見禮。<span class="科">生</span>請坐了。<span class="科">陳</span>尊嫂在此。小生告退。<span class="科">生笑介</span>通家之誼。固自不妨。敢問先生何以光降。<span class="科">陳</span>昨日家兄與王驩大夫秋祭東郊。其時有一漢子。再三乞食家兄。模其光景。儼似足下。故此造府奉拜。略有一言。<span class="科">生笑介</span>先生昔日草草一遇。便爾不忘小生了。有何清談。便請見教。<span class="科">陳</span>老丈勿笑。聽俺道來。</p>
        
        <p class="曲"><span class="牌">啄木兒</span>吾家孟。自遠郊。道與奇蹤心了了。解東君一世豪雄。對西風半會牢騷。熱心腸應把塵埃笑。望同余偕隱眠雲壑。濁世回頭鳳羽高。</p>
        
        <p class="白"><span class="科">生</span>雅承厚意。但當粗為妻子之榮。然後接踵清人之跡耳。</p>
        
        <p class="曲"><span class="牌">前腔</span>鴻堪慕。燕正嬌。不奈雄姿滯翠翹。寄齊東暫了柔情。望荊南空仰清操。承君幽徑來相造。敢將雞黍當東道。自是於陵井上螬。</p>
        
        <p class="白"><span class="科">陳</span>君既未肯同清。小生就此告別。<span class="科">二旦</span>久聞得先生高雅。更有室人同志。俺姐妹雅是相羨。狂夫雖鄙。雞黍相留。自是蔬水之常。不比世家之祿。既荷辱臨。還求惠享。</p>
        
        <p class="曲"><span class="牌">前腔</span>蒙清盼。敢妄邀。雅慕先生氣節超。出東門聊樂綦巾。走西山困守簞瓢。良人自是承尊教。妾身也慕你閨中俏。敢望高賢鑑我肴。</p>
        
        <p class="白"><span class="科">陳</span>多謝了。小生賤腹還是飽的。斷不敢領。<span class="科">生</span>既如此。先生高誼。俺不可強。纔聞得說王驩大夫。敢昨日與令兄同往者乎。<span class="科">陳</span>然也。<span class="科">生怒介</span>他是俺至友。今日富貴。就不認得俺也。<span class="科">陳</span>而今世態自是如此。老丈何見之晚乎。</p>
        
        <p class="曲"><span class="牌">三段子</span>官情紙薄。更誰人風霜誼高。窮途寂寥。便家兄言詞煞佻。君家朋友何須道。翻騰雲雨都常套。抵多少白首相知。按劍同袍。</p>
        
        <p class="曲"><span class="牌">前腔</span><span class="科">生</span>臨風怒號。儘知他談交量交。神情太囂。算將來名邀利邀。休提管子遭逢鮑。偏他以薄為其道。須有日自致青雲。笑殺兒曹。</p>
        
        <p class="曲"><span class="牌">前腔</span><span class="科">二旦</span>君須自高。那教伊嗷嗷遠郊。非渠太驕。祗緣卿卑卑自招。而今須聽冥鴻教。清貧自隱南山豹。管有日龍虎風雲。傲彼鷦鷯。</p>
        
        <p class="白"><span class="科">陳</span>賢哉二位。老丈有此室人。須當努力。莫負賢令政也。吾聞得近來有個淳于髡。主上所悅。拜為主客之職。頗薦賢豪。不索財賄。大非家兄之比。君欲致身。可枉見之。<span class="科">生</span>承教了。原來淳于兄弟也發跡了。咳。弟兄每只留得我齊人也。<span class="科">陳</span>就此告別。竟歸於陵。從此老於荊楚矣。</p>
        
        <p class="曲"><span class="牌">歸朝歡</span>淳于子。淳于子。君王寵褒。英賢輩齊齊媚竈。功名事。功名事。不能便拋。君須去那桃李的門牆乞巧。望君榮顯歸來早。山靈有約終須了。莫教那流水桃花馳檄嘲。</p>
        
        <p class="白"><span class="科">下生</span>仲子先生去了。他所謂淳于髡。又是學生至友。此人不比得王驩那廝。可便備些禮物去見他也。<span class="科">旦</span>俺姐妹妝奩。略有些須。盡數收拾。助君前去便了。<span class="科">生</span>多謝姐姐。明早便起身前去矣。</p>
        
        <p class="落詩"><span class="科">生</span>感此西山好叔齊。<br /><span class="科">旦</span>男兒自此振塗泥。<br /><span class="科">小旦</span>豈徒莫負陳夫子。<br /><span class="科">合</span>也念閨中兩淑妻。</p>
        
        <h2 id=ch25 class="chapter"><span class="齣題">第二十五齣　將有遠行</span></h2>

        <p class="曲"><span class="牌">遶地遊</span><span class="科">旦上</span>留他不住。要取功名去。話通宵三人款語。<span class="科">小旦上</span>好是風流。不禁委曲。在牀頭低言愛奴。</p>

        <p class="白"><span class="科">旦</span>我有郎君忒愛妻。<span class="科">小旦</span>戀戀牀頭恩寵齊。<span class="科">旦</span>歡情好似魚穿水。<span class="科">小旦</span>一會東來一會西。<span class="科">旦</span>妹妹。今日良人壯行。俺將妝奩為贈。但是提起一去字兒。好教俺捨不得也。<span class="科">小旦</span>既然捨他不得。留他幾日何如。<span class="科">旦</span>他既在必行。那里阻他高興。只索送他便了。</p>
        
        <p class="曲"><span class="牌">卜算子</span><span class="科">生上</span>一宵恩愛餘。兩足渾難舉。笑語低低共戀余。趣味平分取</p>
        
        <p class="白"><span class="科">見介</span>姐姐。俺只為功名二字。不免離卿。怎生是好。<span class="科">旦</span>好不長的日子哩。只要你富貴回來。俺姐妹正好服事起了。但此去須當保重。免俺記掛。<span class="科">生</span>姐姐不須在意。途路上俺儘自小心。只你姐妹孤單。好生放心不下。且大姐姐近日身兒覺粗。敢是有了喜也。更須十分將息。</p>
        
        <p class="曲"><span class="牌">朱奴兒</span>你不須念我良人在途。則慮着你姐妹雙孤。可鎮日里兩兩珠簾慢自娛。耐幾個黃昏夜雨。<span class="科">合</span>傷心曲。秋風綠蕪。丟不下情親去。</p>
        
        <p class="曲"><span class="牌">前腔</span><span class="科">二旦</span>儘妝奩盡交子都。儘肝腸都送狂且。俺姐妹相妨難盡抒。怎了得芳心縷縷。<span class="科">合前生</span></p>
        
        <p class="白">行囊早已端正。小生就此拜別。<span class="科">旦</span>且慢着些兒麼。俺姐妹還有魯酒一杯。為君餞行。<span class="科">送酒介</span></p>
        
        <p class="曲"><span class="牌">雁來紅</span><span class="科">二旦</span>酌金罍送我夫。在征鞍莫念奴。一心心休得思兒女。路上還調護若愛惜尊軀勝愛吾。<span class="科">合</span>叮嚀語。三人共歔。淚珠兒怎留住。</p>
        
        <p class="曲"><span class="牌">前腔</span><span class="科">生</span>本齊東一酒徒。他一家兒肯贅吾。又齊齊促我上功名路。之子真賢淑。況又儀容美且都。<span class="科">合前</span></p>
        
        <p class="曲"><span class="牌">尾聲</span><span class="科">二旦</span>君本翩翩豪俠徒。割恩情索把功名掙取。休得又錯向那墦間舊路趨。<span class="科">拜別介</span></p>
        
        <p class="落詩"><span class="科">旦</span>夜來共把良人擁。<br /><span class="科">小旦</span>分離不免心悲恐。<br /><span class="科">生</span>秋風蕭索苦征人。<br />為難別此多情種。<span class="科">生先下二旦隨後下</span></p>
        
        <h2 id=ch26 class="chapter"><span class="齣題">第二十六齣　妾婦之道</span></h2>

        <p class="曲"><span class="牌">小蓬萊</span><span class="科">王驩引眾上</span>自笑權奸得主。一時威震齊都。城狐有勢。驪龍可豢。群羊競趨。</p>

        <p class="白">金多職顯任橫行。自羨男兒名利成。欲斷掃門那可得。世人煞是會逢迎。下官齊國右師王是也。俺自田師薦引之後。君王特簡拜為今職。舉前之人無出吾上。<span class="科">笑介</span>真不負王子敖也。近者這些勢利老兄時時拜謁。卻也懶於交接。但難為他每來意。索與傾倒一番。左右。如有人來。即便通報。<span class="科">扮陳賈景丑共田戴上</span></p>
        
        <p class="曲"><span class="牌">紫蘇丸</span>同朝臭味偏無妒。結就了一番黨與。而今顯者是誰與。索與高攀去。</p>
        
        <p class="白"><span class="科">賈</span>下官下大夫陳賈是也。<span class="科">景</span>下官中大夫景丑是也。<span class="科">田</span>下官蓋大夫田戴是也。<span class="科">賈</span>田老先生。今王右師大人當朝第一。卻在老先生門下。俺與景老先生因此借重吹噓。約同進謁。<span class="科">田</span>少停見子敖。便與導達二位盛意便了。<span class="科">景</span>些須禮物。都是俺二人薄敬。煩老先生一言。須得右師全納。<span class="科">田入眾稟介</span>稟爺。田爺和兩個官兒來到。<span class="科">王</span>便請進。<span class="科">田遜見介王迎介</span>老師請轉。<span class="科">田</span>今日右師尊貴。朝廷序爵。區區師生名分不必提了。<span class="科">王</span>豈敢。這二位一向未會。<span class="科">賈</span>晚生陳賈。<span class="科">景</span>晚生景丑。<span class="科">田</span>二君久仰子敖高誼。特以禮幣為贄。央不佞導達。幸為俯存。<span class="科">王</span>老師見教。便當權領。二君多謝了。<span class="科">賈景</span>些須孝敬。愧不成禮。<span class="科">王</span>二君初會。杯酒一談。不知可屈留否。<span class="科">賈景</span>不敢。右師老大人留酌。晚生輩為榮多矣。<span class="科">王</span>如此。教左右看酒過來。<span class="科">王把酒眾遜謝介王</span>不佞菲才。何當厚雅。</p>
        
        <p class="曲"><span class="牌">排歌</span>市井凡才。穿窬鄙夫。何當長者之車。更多儀斐疊燦金珠。禮意周旋敬有餘。羞當路。慚要樞。高賢不識是余辜。須脫略。休過拘。高歌暢飲屬吾徒。</p>
        
        <p class="白">陳郎少年。美如冠玉。若作婦人。不知得人多少愛也。<span class="科">賈</span>既明公過愛。便當改作紅妝。以侑明公之酒。<span class="科">賈去冠帶作婦扮介王</span>妙人妙人。怎就曉得俺子敖酷愛南風。備此物色。<span class="科">賈奉酒介</span>右師爺請酒。<span class="科">王笑飲介</span></p>
        
        <p class="曲"><span class="牌">前腔</span><span class="科">賈</span>喜値青年。全然未鬚。何妨巾幗羅襦。搽脂抹粉媚如狐。不數龍陽和子都。深深拜。款款趨。衾稠願抱夜深餘。無陽氣。不丈夫。朝中仕宦盡如奴</p>
        
        <p class="白"><span class="科">田</span>王子敖。就將陳卿作如夫人何如。<span class="科">王笑介</span></p>
        
        <p class="曲"><span class="牌">前腔</span><span class="科">田</span>何物陳娘。偏教美都。渾身膩滑如酥。豐肌弱骨是名姝。皓齒明眸女不如。須垂盼。還借噓。使君有婦願為夫。憐新妾。存小奴。齊卿唾手笑姑姑。</p>
        
        <p class="白"><span class="科">景</span>俺原與陳兄同來拜謁。倒冷淡我沒趣了。難道他會作婦人。我不會作婦人麼。不免也扮作婦人着。<span class="科">田</span>你卻多幾根鬍鬚了。<span class="科">景</span>這何難拔而去之。<span class="科">拔鬚扮婦介</span>右師爺請酒。</p>
        
        <p class="曲"><span class="牌">前腔</span>腐鼠堪驚。黔驢技孤。也應狼跋其胡。便教搖尾竹籬呼。何似簪笄枕席娛。名節掃。廉恥無。一班兒妾婦笑誰乎。看顏色。躬起居。門前常有婦人輿。</p>
        
        <p class="白"><span class="科">賈景</span>晚生暫此告退。惟願大人青目。<span class="科">王</span>中心藏之。何日忘之。<span class="科">田</span>一日不見。如三月兮。<span class="科">王田先下景</span>小陳。你委實標致。可惜多了那話兒。<span class="科">賈</span>老婆子莫胡說。看你這般行狀。一發丑了。<span class="科">景</span>我每如此模樣。怎生家去。路上傍觀不雅。<span class="科">賈</span>怕他甚的。遮了扇兒。只作女子走去便了。</p>
        
        <p class="落詩">兩個大老先生。<br />忽然妾婦其行。<br />莫笑陳娘景姥。<br />而今都是卿卿。</p>
        
        <h2 id=ch27 class="chapter"><span class="齣題">第二十七齣　丈夫生</span></h2>

        <p class="曲"><span class="牌">金蕉葉</span><span class="科">小旦抱子上</span>憐卿愛卿。喜新添兒男歡慶。好似他龍虎人材。端的是熊羆天幸。</p>

        <p class="誦"><span class="牌">添字招君怨</span>纔別老兒半載。可是光陰難買。俺耽耽待待。暮秋哀。春又來。　　姐姐喜添一個。姐妹合為奇貨。這親親嫡嫡像爹多。鎮相晙。</p>
        
        <p class="白">自良人去秋別去。倏爾今春。十日前喜得姐姐添下這個孩兒。十分像爺得緊。他產中未健。朝夕是我抱他。但雖然添得一子。半年來怎沒個音書也。</p>
        
        <p class="曲"><span class="牌">羅江怨</span>新添一小嬰。啼聲頗英。儼如爾父一般形。待歸來還為起伊名也。且叫親親。料未解相呼應。喜春來芳草生。問王孫尚遠征。弄嬌兒踏徧了繁花徑。</p>
        
        <p class="曲"><span class="牌">金蕉葉</span><span class="科">旦上</span>心驚夢驚。乍生兒十分多病。幸得俺小妹殷勤。略放我親娘安靜。</p>
        
        <p class="白"><span class="科">小旦見介</span>姐姐起來也。你今日身子可好些麼。<span class="科">旦</span>身子雖覺好些。奈記掛他爹。好生愁悶。<span class="科">小旦</span>你產中未健。且自將息。<span class="科">旦</span>我想他出去多時。不知有了一官半職否。如今雖然添得孩兒。怎的放心得下。</p>
        
        <p class="曲"><span class="牌">羅江怨</span>雖然添一丁。親爹遠行。教人洗目盼歸旌。不知得個小前程也。乳燕鳴鳩好是魂難定。<span class="科">兒啼介</span>嬌兒啼一聲。慈親淚暗零。小齊人未得你爹來慶。</p>
        
        <p class="白"><span class="科">旦</span>妹子。我許久不出。你看花事恁般繁盛了。</p>
        
        <p class="曲"><span class="牌">香遍滿</span>妖紅滿徑。流鶯錯亂啼相應。聲聲似語還如慶。緣君猶未返。教儂悲不勝。記當年兩訂盟。正値着花開盛。</p>
        
        <p class="曲"><span class="牌">前腔</span><span class="科">小旦</span>韶光絕勝。知他旅邸能豪興。敢馬蹄兒賞遍桃和杏。知郎何日返。好攜咱共踏青。勸娘行且遣情。怕春色兒增人病。</p>
        
        <p class="落詩"><span class="科">旦</span>夢蘭喜得慰金釵。<br /><span class="科">小旦</span>親父還羈天一涯。<br /><span class="科">合</span>此子看來是英物。<br />病中為爾少寬懷。</p>
        
        <h2 id=ch28 class="chapter"><span class="齣題">第二十八齣　為人也</span></h2>

        <p class="曲"><span class="牌">秋夜月</span><span class="科">淳于冠帶上</span>淳于髡口嘴生成泛。巧把君王心事探。便老鄒的孟夫子為咱頷。<span class="科">笑介</span>這先生先生善談。這先生先生善談。</p>

        <p class="白">滑稽多智淳于髡。仰天大笑王之門。請兵十萬驅荊楚。生平恃。此舌猶存。俺淳于一言合主。官拜主客之職。前者楚國加兵于我。俺主上命髡使趙。為請救兵。王乃齎金百斤。車馬十駟。髡心少之。因以微詞相諷。王乃益齎黃金千鎰。白璧十雙。車馬百駟。髡乃兼程進趙。趙王與俺精兵十萬。革車千乘。楚聞之引兵而去。君王大悅。置酒後宮。召髡而飲之。此時宮嬪在前。蛾眉螓首。巧笑倩兮。美目盼兮。真乃胡然而天。胡然而帝也。髡于其時。好生快活。思量俺本稷下贅偦。與齊人大哥王子敖弟一時分袂者。今子敖已作大夫。髡也亦為主客。那齊人大兄不知下落。髡欲差人前訪。因為往趙請兵。稽遲未迨。俺主上日以賢士詢我。當今豈有賢士乎。有則髡必識之矣。則索引進一二知交便了。<span class="科">生破衣巾上</span></p>
        
        <p class="曲"><span class="牌">西地錦</span>苦殺男兒坎壈。貂裘敝盡何堪。喜淳于返國好私談。應憐我相知冷淡。</p>
        
        <p class="白">來時正爾咽秋風。今日何堪春暮中。祇為遭逢多不偶。教人長是問蒼穹。俺齊人暮秋別了妻孥。來見淳于兄弟。不想他請兵趙國。直教等到于今。貲費都盡。昨聞請兵已歸。特來他宅前求見。此間已是。不免徑入。<span class="科">淳迎介</span>兄長久違了。尚爾一貧如洗乎。<span class="科">生</span>別君之後。幸有室家。但寒困日甚耳。去秋聞兄得君遇主。俺意欲相附青雲。妻孥首飾盡皆贈我。將辦禮以致門下。而時命不利。君正在趙請兵。遂爾飄零落魄。資斧蕭然。今日素手來參。實為厚顏之極。<span class="科">淳</span>兄長怎出此話。小弟久欲差人相請。也為往趙羈遲。今幸親逢。敢辭綿力。但王子敖亦已貴倨。兄可再往見之。庶可以補小弟之不及也。<span class="科">生</span>再休題子敖。俺為他摧挫也。<span class="科">淳</span>怎的來。<span class="科">生</span>此君大是負心。那比得吾兄多情若此。</p>
        
        <p class="曲"><span class="牌">八聲甘州</span>風情自感又那堪。市態窮交可憾歎。熱腸冷眼。那些兒風雨還堪。聞君高誼須自慚。似此知應作美談。<span class="科">合</span>征衫。看今番換卻朝簪。</p>
        
        <p class="曲"><span class="牌">前腔</span><span class="科">淳</span>知交偶然北與南。既蒙恩先達舊友應擔。班荊道故。共把青雲路攬。夷吾應進國高銜。越石還輕平仲驂。<span class="科">合前</span></p>
        
        <p class="白">兄長可住俺家。待君王詢俺賢士。則索相見便了。<span class="科">生</span>多感厚情。</p>
        
        <p class="落詩"><span class="科">生</span>誰憐貧賤交。<br /><span class="科">淳</span>薄道故應嘲。<br /><span class="科">生</span>朋友須連茹。<br /><span class="科">淳</span>心知共拔茅。</p>
        
        <h2 id=ch29 class="chapter"><span class="齣題">第二十九齣　與之大夫</span></h2>

        <p class="曲"><span class="牌">步蟾宮</span><span class="科">生新衣巾上</span>故友相遭情分大。志同升薦我公家。從今好撇舊生涯。告了當年乞假。</p>

        <p class="白">小生幸藉淳于兄弟一見相歡。故交戀戀今早主上召他相見。其間便推轂小生。那青竹棒生涯敢丟下也。<span class="科">淳于二使捧冠帶同上</span></p>
        
        <p class="曲"><span class="牌">前腔</span>自是君王恩寵大。但淳于開口稱嘉。<span class="夾白"><span class="科">生接介淳</span>兄長。</span>為君乞得好烏紗好把頭顱洗刮。</p>
        
        <p class="白">大兄便可換了冠帶。<span class="科">生換介</span>多謝吾兄。俺齊人不才。恐為衣冠之玷。何以相薦。乞道其詳。<span class="科">淳</span>俺淳于髡一日而進七士。都是兄輩。兄何太謙至此乎。</p>
        
        <p class="曲"><span class="牌">錦纏道</span>進公家。不終朝七賢並拔。較吾兄應是沒爭差。暗想着闢門遠選舉風遐。到而今問甚的莘犁渭涯。可知道恁糊塗總是魚蝦似兄輩煞無瑕。可正是出驪黃天閑之馬。幸龍顏喜有嘉。便教你大夫銜掛。看這紅袍繡補背胸花。</p>
        
        <p class="白"><span class="科">生</span>感君薦拔。小生拜謝。</p>
        
        <p class="曲"><span class="牌">前腔</span>恁稽滑。賤齊人品題便佳。竹枝兒時運卻當發。對君王把聲價高誇。感你好淳于高誼無加。那似惡王驩郊外凌咱。今日里也風華。好製着新官頭踏。慢昂昂大步蹅。鍊幾句大夫說話。到寒門便寫着世卿家。</p>
        
        <p class="白"><span class="科">淳</span>家僮看酒。為齊人老爺稱慶。<span class="科">生</span>俺蒙君之薦。又叨君之酒乎。<span class="科">僕持酒上淳送介</span></p>
        
        <p class="曲"><span class="牌">前腔</span>喜無涯。弟兄每雙雙起家。持杯酒相奉煞喧嘩。舊衣衫都一一留他。須教俺好兒孫把世德相誇。可道立榮名小恥非瑕。明日去開衙。拜公卿紛紛都下榻。便王驩輩須教荊請咱。覷了這人情笑殺。可道當今底是識烏紗。</p>
        
        <p class="白"><span class="科">生</span>此種世情。俺當初分袂時早已窺破也。</p>
        
        <p class="曲"><span class="牌">前腔</span>慢提他。論人情一些兒不羞。當初的分手走天涯。早見破了沒得瞞咱。<span class="科">背介</span>猛想起簇簇新夫人在家。他可也眼睜睜盼着京華。忘不了俊嬌娃。虧殺他雙雙肯嫁。索傳將小絳紗。應寫着夫人福大。看墦間夫婿也撑達。</p>
        
        <p class="白">不才怕家下二妻牽罣。索將喜信報他。兄處有人。可借一個前去。<span class="科">淳</span>兄請修書。小弟着人領去。家僮。可把酒席收下。就你領書前去。<span class="科">僕應介生修書讀介</span>不才夫齊人頓首二位賢卿夫人妝次。匆匆出戶。我心傷悲。幸藉淳于厚友。薦于公庭。拜大夫之職。不日旋里。可無念也。昔聞夫人責我以晏嬰御者。今當不愧之。弄璋果否。幸姊妹各自珍重。以慰旅人。不宣。<span class="科">付僕書介</span>可往齊東訪問我家投下。<span class="科">僕應介淳</span>大兄好是多兒女之情。<span class="科">生笑介</span>正所謂未免有情。誰能遣此。<span class="科">淳</span>明日早朝。便當謝恩。俺與兄長同去便了。</p>
        
        <p class="曲"><span class="牌">古輪臺</span><span class="科">合</span>寵褒嘉。從今更要臉皮花。好官已做由人罵。沿門徧國。託缽吹篪。都交與後輩生涯。吐氣揚眉。青雲激勵。卻憐小友尚窮乏。想東郊之地。馬足兒應復相踏。休忘了青山。乞候紅顏。瞷際黃昏訕罷。不覺事情遐。羞重話。怕傳聞笑落士夫牙。</p>
        
        <p class="曲"><span class="牌">尾聲</span><span class="科">淳</span>今朝方得乘車馬。象簡朝衣氣象兒達。<span class="科">生</span>這是沐猴而冠井中蛙</p>
        
        <p class="落詩">本為東郭墦間客。<br />今日腰金還衣赤。<br />自是男兒不可輕。<br />莫為妻妾將人嘖。</p>
        
        <h2 id=ch30 class="chapter"><span class="齣題">第三十齣　鬱陶思君爾</span></h2>

        <p class="曲"><span class="牌">一江風</span><span class="科">旦抱子上</span>自傷心。抱着嬰兒寢。獨自捱衾枕。望知音。他浪走都城。辜負春如錦。何時返故林。何時返故林。那堪夏復侵。嘆雙頤淚點兒時時浸。</p>

        <p class="誦"><span class="牌">清平樂</span>良人去久。沒個人兒走。風吹榴花紅欲剖。問道兒家知否。　　夏來春去心傷。空幃有妹悽惶。索乳嬌兒正小。求名夫婿難量。</p>
        
        <p class="白">自從夫君去後。春間添下孩兒。忽忽時光。又方初夏。雖然有妹相解。看他暗裡也自傷情。當此綠暗紅稀。好是心情不快也。<span class="科">小旦上</span></p>
        
        <p class="曲"><span class="牌">前腔</span>沒佳音。空盼庭槐蔭。夏日長偏甚。解伊心。強自歡顏。玉筯心中飲。何時再撫琴。何時再撫琴。堪憐剩繡衾。怪流鶯枝上啼難禁。</p>
        
        <p class="白"><span class="科">旦</span>呀。妹妹來也。妹妹。他去秋一別。又是初夏。可為甚沒個音書來也。<span class="科">小旦</span>姐姐。正是如此。我也為此記掛。</p>
        
        <p class="曲"><span class="牌">六犯宮詞</span><span class="科">旦</span>日長無奈。空閨自寢。底是頻推鴛枕。出門閒步。傷情怕的登臨。乳燕空梁際。新蟬高樹陰。頻回袖。慢開襟。為君稚子不勝禁。着甚麼秋風夫主馳千里。到今日遠道音書抵萬金。還嗟當日墦間苦尋。把親親逼去蹤難審。悶愁侵。紅飄綠暗。風雨幾回心。</p>
        
        <p class="曲"><span class="牌">前腔</span><span class="科">小旦</span>憐予賢姐。強加餐飲。誰解離懷更甚。思君心事。教人更自沈吟。愛妾眉方翠。憐儂笄未簪。時偷語。慢言心。道恩情更比姐還深。想着你風姿款款攜紅袖。便教俺雨淚些些滴素襟。秋中別去。傷情至今。懨懨弱息愁難任。恨相尋。春花夏月。腸斷為佳音。</p>
        
        <p class="白"><span class="科">僕上</span>忙傳千里信。好慰一家心。俺從都城至此。訪問得他家在此徑中。則索徑入。<span class="科">進見介</span>二位夫人。齊人老爺做官了。有書寄上。<span class="科">二旦拜介</span>謝天謝地。做了官也。<span class="科">拆書介</span>勞你了。知他榮歸有日。俺不復回書。倘你去後。他尚在都城。索與寄一口信。說春間添一公子。俱幸平安便了。</p>
        
        <p class="曲"><span class="牌">風入松</span><span class="科">旦</span>聞他今已列朝簪。歡喜也妻男藉廕。待歸來相與同之任。且和咱傳語那知音。道穩卻夢蘭嘉讖。<span class="科">合</span>相盼着錦衣臨。</p>
        
        <p class="曲"><span class="牌">前腔</span><span class="科">小旦</span>還虧殺中庭一淚動伊心。發憤去叨咱福廕。一回頭便覺驚人甚。俺俊眼兒可也煞堪欽。選得個良人直恁。<span class="科">合前</span></p>
        
        <p class="曲"><span class="牌">尾聲</span>玉音知爾沒遐心。道便歸家俺回書沒甚。則一個口信相聞你要記的審。</p>
        
        <p class="落詩">夫婿京師纔有書。<br />數行速寄為憐余。<br />自此不須相訕泣。<br />歸來應有七香車。<span class="科">共下</span></p>
        
        <h2 id=ch31 class="chapter"><span class="齣題">第三十一齣　而獨於富貴之中有私壟斷焉</span></h2>

        <p class="白"><span class="科">王驩上</span>俺右師王是也。自拜今職之後。權柄獨竊。富貴莫倫。舉朝皆吾門下。怎耐淳于髡這油嘴。把齊人薦之我主。拜為大夫。我想此人嫵媚入時。機謀善世。若一見用。必奪我權。又聞得他兩下私談。道俺曾于墦間辱他。說一樣舊交。偏淳于有情。獨俺王驩薄倖。俺想起來。墦間並未會他。是了。那日與田大夫往祭。有一漢子乞食。說有些認得我。可就是這花子也。咳。齊人齊人。非俺那時不認得你。你今日富貴。那些小齊人你也不認得了。近聞有一壟斷在于國中。先達高賢欲盡四方之利者。往往登之。俺不知在于何所。又被這廝打聽着了。道今日自往據之。俺索去爭將來也。<span class="科">暫下生紅袍率眾扮皂隸持棍擁上</span>下官齊人。蒙淳于兄薦引。拜為大夫。仕路相羈。別妻妾已是年餘了。前日差人回來。傳一口信。說已添一孩兒。也是俺旅中一喜。近聞有壟斷在於國中。頗是要利之捷徑。集羶之總途。俺已窺見其路。即索往登之。以招海內。昨聞得王驩那廝要來搶據。俺特命隸人執棍以待。一路而來。已是壟斷之間也。</p>

        <p class="曲"><span class="牌">北南呂一枝花</span>勢利的老鄉紳。鑽刺的真英俊。卻待要乘高呼。造下了這利名墩。罔市趨羶。並沒得他人分。卻把那普人間食貨一齊吞。暫留在齊國荒蕪。又撞着我齊人開墾。</p>
        
        <p class="白">左右。則索鼓吹起來。扶俺老爺上去也。<span class="科">眾鼓樂扶登介</span></p>
        
        <p class="曲"><span class="牌">梁州第七</span>望巍巍峻如千仞。黑簇簇密若層雲。躍雙靴撲的塵埃震。千家俯伏萬竈紛紜。士夫仰止。編戶奔屯。其東則絲和漆聲色鄉村。其西則纑與穀玉石乾坤。其南則錫和金薑桂通津。其北則馬和牛旃裘邦郡。其中則他與我貨殖衙門。高蹲遠引。利場中豎的這旌旗峻。賤丈夫把財利儘。怕甚麼巖壑英靈移卻文。好箇齊人。</p>
        
        <p class="白"><span class="科">王上介</span>呀。齊人卻早到也。你那乞人快些下來。讓俺王爺登者。<span class="科">生笑介</span>我把你這個無情漢倒不請罪。開口便要罵人。俺怎的肯讓你也。</p>
        
        <p class="曲"><span class="牌">牧羊關</span>捷足無人分。高才自不群。誰着伊早不來奔。這可不是那東郭間古塚荒村。使不得那威風兒發憤。您可也聽着咱高處哂。憑着俺上頭嗔。閉着口望着風兒忍。<span class="夾白">王驩。</span>這的是宦途中難認真。</p>
        
        <p class="白"><span class="科">王</span>氣殺我也。全無朋友之情。便不然也分一甲兒與我。<span class="科">生</span>則你有朋友之情。教左右。須索周圍守着。沒得那廝上來也。</p>
        
        <p class="曲"><span class="牌">四塊玉</span>並非俺嫡子孫。又非俺親支胤。卻教俺已定山川鼎足分。你個大老先生可也十分蠢。誰肯把好田園不較論。可知道得寸也王之寸。癡人。請回了俗士輪。</p>
        
        <p class="白"><span class="科">王</span>少不得你日裡登。我夜裡也登。你今日上。我明日也上。<span class="科">生</span>這卻由你。則這會兒你休指望者。</p>
        
        <p class="曲"><span class="牌">罵玉郎</span>便教伊三更半夜偷來問。不是那呂叟怎到的渭河濱。可正是堂阜間也索夷吾認。更何人指此津。君君君。君來時怕變作深深囤。</p>
        
        <p class="曲"><span class="牌">玄鶴鳴</span>呀呀呀卻分明窺見其門。笑兒曹偏生不認。不道小人每近市心偏穩。便千金不換卻晏嬰鄰。道甚麼朋友之情相允。可待要獨占了潁上分金管仲墩。不索你壟頭寄信。俺自道得壟為尊。</p>
        
        <p class="白"><span class="科">王</span>我便拚個面皮攛上來也。<span class="科">生</span>左右。將棍子打者。<span class="科">眾舞棍介生笑介</span></p>
        
        <p class="曲"><span class="牌">隔尾</span>笑墦間早不留賢俊。卻壟上偏來混主人。這盜跖東陵怎相遜。爾自輕身。吾非太峻。<span class="夾白">俺呵。</span>壟斷上翼子貽孫索吏隱。</p>
        
        <p class="白"><span class="科">王欲上眾亂棒打下介生</span>為這廝攪了半日。未得盡觀。俺試一縱目者。呀。是好大觀也呀。</p>
        
        <p class="曲"><span class="牌">烏夜啼</span>是洋洋哉大邦雄郡。可隱隱的魯國吳門。問四方壟斷未全湮。怎三齊只有一方兒頓。自立乾坤。盡處堪蹲。這老齊人罵小齊人。俺真光棍打虛光棍。掙得個一天虎踞。萬貨鯨吞。</p>
        
        <p class="曲"><span class="牌">尾煞</span>喜東郊別業堪肥遯。待妝點煙霞傲隱淪。栽了些碧桃綠柳添風韻。想着那貪污要津。無廉庶尹。有誰人壟斷上不相屯。倒歸來下邊兒盹。<span class="科">共鼓吹擁下</span></p>
        
        <h2 id=ch32 class="chapter"><span class="齣題">第三十二齣　右師不悅</span></h2>

        <p class="曲"><span class="牌">臨江仙</span><span class="科">王眾隨上</span>為問誰將壟斷搶。兒曹大是無良。今朝斷送入燕邦。教他易水上。魂氣去茫茫。</p>

        <p class="白">俺子敖。怎耐齊人據其壟斷。不與同登。今日聞燕王失道。讓國于其臣。子之北面而拜。君顧為臣。吾王命俺與多官商議。遣將伐之。俺不免就保薦齊人。着他前去。他只可統領花子沿門乞食。怎做得將軍去伐人國乎。天生成是送了命也。只待眾官到來。便一力稱贊便了。</p>
        
        <p class="曲"><span class="牌">謁金門</span><span class="科">田戴上</span>同酌量。伐國應難鹵莽。仁義先聲須大將。還應仔細講。</p>
        
        <p class="白">下官田戴。主上伐燕一事。着與右師商之。則索進見。<span class="科">見介王</span>老師。主上伐燕。必須大將。俺仔細看來。無過齊人。則索保奏他便了。<span class="科">田</span>齊人即前日乞于墦間者乎。<span class="科">王</span>然也。<span class="科">田</span>這怎麼使得。那有乞人做得將軍之理。<span class="科">王</span>他做得大夫。怎做不得將軍。<span class="科">田</span>萬一致敗。恐損國威。<span class="科">王</span>你這老師又太認真了。國威便損損何妨。門生實有一心事。要藉此斷送他。望老師成之。<span class="科">田笑介</span>使得。使得。</p>
        
        <p class="曲"><span class="牌">前腔</span><span class="科">淳于上</span>堯舜燕君大妄。湯武吾王癡想。底是為人輕自奬。燕齊知沒兩</p>
        
        <p class="白"><span class="科">相見介淳</span>齊欲伐燕。誰可往者。<span class="科">王</span>小弟商議。惟齊人兄長可往。<span class="科">淳</span>子敖差矣。你與俺共他貧賤相交。怎不曉他為人。這個怎麼去得。<span class="科">王</span>他去不得。誰又去得。<span class="科">淳</span>我看滿朝中惟章子可以去得。<span class="科">田</span>淳于老先生。頭一陣便着齊人老先生試試何如。<span class="科">淳</span>你這老先生又差了。豈不聞將非其人。以國與敵。豈可以人國僥倖乎。<span class="科">王</span>齊人既做不得將軍。你又何為薦他作大夫。<span class="科">淳</span>豈不聞寸有所長。尺有所短。孟公綽為趙魏老則優。不可以為滕薛大夫。齊人兄長固文士非將才也。且子敖與他貧賤之交。奈何欲置之死地乎。<span class="科">王</span>此是兵法所謂置之死地而後生。置之亡地而後存。且俺為國家擇將。豈能顧其所私乎。<span class="科">田</span>右師兵法數語。又酷似淳于老先生口角了。<span class="科">淳</span>田老先生。不知俺淳于髡小事滑稽。大事不滑稽。<span class="科">王</span>也不必多言。你自舉章子。俺自舉齊人便了。</p>
        
        <p class="曲"><span class="牌">奈子花</span><span class="科">王田</span>論齊人可以擒王。在同朝也都推讓。師中長子誰相抗。管成功追蹤師尚。非浪。尚記得墦間悲壯。</p>
        
        <p class="曲"><span class="牌">前腔</span><span class="科">淳</span>論興師豈是尋常。將非人國還淪喪。伊家杯酒雖豪放。怎輕充伐燕之將。非強。那章子才猷克壯。</p>
        
        <p class="白">俺自去薦章子便了。如何家國事。卻作等閒看。<span class="科">下王</span>他不別而行。逕自保薦章子去了。俺便來保奏齊人。看他造化。君王取那一個也。</p>
        
        <p class="落詩">可奈淳于不比周。<br />卻教章子帥貔貅。<br />明朝請旨令伊往。<br />為問先生可止不。<span class="科">共下</span></p>
        
        <h2 id=ch33 class="chapter"><span class="齣題">第三十三齣　讒</span></h2>

        <p class="曲"><span class="牌">生查子</span><span class="科">扮黃門官上</span>齊起伐燕謀。還向多臣叩。大將故難求。索聽階前奏。</p>

        <p class="白">俺齊之黃門官也。我主伐燕議將。則索俟候多臣。呀。卻早淳于主客來也。<span class="科">淳朝服上</span></p>
        
        <p class="曲"><span class="牌">前腔</span>伐國用深謀。況乃燕齊鬭。章子武功優。自合為戎右。</p>
        
        <p class="白">俺淳于髡保薦章子伐燕。則索進奏。<span class="科">入奏介</span>主客臣淳于髡為遣將伐燕。有表章奏上。<span class="科">黃</span>主客請就此披宣。<span class="科">淳奏介</span></p>
        
        <p class="曲"><span class="牌">桂枝香</span>臣髡稽首。短章披奏。雖然之噲狂愚。未易甲兵馳驟。索精求賢將。索精求賢將。鷹揚前後。壯猷天就。統貔貅。直走幽燕道。歌旋易水頭。</p>
        
        <p class="白"><span class="科">黃</span>主客所薦何人。<span class="科">淳</span>章子也。<span class="科">遞表黃持下介淳</span>想主上必然允從也。王驩。王驩。你也虛用心了。<span class="科">黃上</span>主君准奏。着章子即便統精兵二十萬前往伐燕。不得稽遲。便勞主客淳于先生喻之。<span class="科">淳謝恩介</span>從教得燕土。自此倍齊邦。<span class="科">下王朝服上</span></p>
        
        <p class="曲"><span class="牌">神仗兒</span>君門速走。君門速走。丹墀忙叩。把齊人保奏。管教他輿尸授首。看壟斷獨吾遊。</p>
        
        <p class="白"><span class="科">入介</span>右師臣王驩為遣將伐燕。有短章奏上。<span class="科">黃</span>右師所薦何人。<span class="科">王</span>齊人也。<span class="科">遞表黃收介</span>纔方淳于主客已薦章子。主君允從了。<span class="科">王</span>主君允從了。既已披宣。則索進上。或者又點一個副將也不見得。<span class="科">黃</span>如此待本官達上。<span class="科">下王</span>這廝大是用心。又早奏了去也。<span class="科">黃上</span>主君准奏。着齊人統十萬精兵。助章子進討。不得有違。<span class="科">王謝恩介</span></p>
        
        <p class="落詩">伊曹雖則據高陵。<br />可是而今讓予登。<br />十萬甲兵送燕土。<br />此時應釋我心憎。<span class="科">下</span></p>
        
        <h2 id=ch34 class="chapter"><span class="齣題">第三十四齣　託其妻子于其友</span></h2>

        <p class="曲"><span class="牌">玩仙燈</span><span class="科">淳帶僕上</span>紅樹萬山秋。痛故國征人分手。</p>

        <p class="白">王子敖為爭壟之故。遂陷齊人大兄遠去伐燕。相知契友反面一至于此。本待相餞郊關。想他必來言別。或有密囑。則索備酒在此俟候。左右。看齊人爺到來。即便通報。<span class="科">生帶僕上</span></p>
        
        <p class="曲"><span class="牌">小蓬萊</span>巧宦待將壟守。讒人又送燕遊。誼高朋友。情沾兒女。特為干求。</p>
        
        <p class="白">子敖陷我征燕。聞命即當赴敵。奈妻兒遠在故鄉。令人憶念。特此托與淳于兄。教他時時着人一看。通我音問。聊寬遊子之腸。來此已是。則索直入。<span class="科">見介淳</span>大兄。小弟聞子敖之議。即便先舉章子為帥。不想君王聽他言語。又點兄助陣。遠去異國。為之奈何。<span class="科">生</span>感兄至誼。笑彼險情。千里之行。我所不憚。只家下兩個女子。尚未接來。近又添一小犬。好生記掛。不才此行。願得足下時遣一力。逹我音問。慰彼閨人。故此造府奉陳。幸為留意。<span class="科">淳</span>老嫂越在故鄉。聞此信息。不免縈懷。小弟即當遣人相慰。兄幸放心前去。無以為念。本欲相餞國門。既幸辱臨。敢此致祖。左右。看酒過來。<span class="科">奉酒介生</span>淳于兄。不想子敖為人刻薄。一至于此。<span class="科">淳</span>此兄蓋天資殘忍人也。然今世交情。大都如此矣。</p>
        
        <p class="曲"><span class="牌">五供養</span><span class="科">生</span>窮時知舊。歷徧風霜老幾春秋。平居相慕悅。握手話綢繆。泣天盟誓。道生死不相背疚。一臨小利害。頓變大仇讎。下石何難。反唇煞驟。</p>
        
        <p class="曲"><span class="牌">前腔</span><span class="科">淳</span>由來親舊。誰念平生幾個千秋。山川何足險。雲雨未云繆。谷風誦罷。便發憤絕交非疚。誰懷仲叔誼。盡作臏涓讎。隙末如常。凶終非驟。</p>
        
        <p class="白"><span class="科">生</span>淳于兄。這也不須談了。只所托妻孥。幸為青眼。</p>
        
        <p class="曲"><span class="牌">江兒水</span>薄道休污齒。高情幸掛眸。盈盈弱息堪回首。哇哇小犬知安否。重重雅誼惟君有。為此懷慚啟口。但得內顧無憂。一任邊疆堪走。</p>
        
        <p class="白"><span class="科">淳</span>此自是弟事。一言既許。有如白日。</p>
        
        <p class="曲"><span class="牌">前腔</span>室子須愁夢。征人慢淚眸。一言既肯君前首。千金一諾公知否。咱兩人意氣從來有。且自開顏笑口。待慰紅粉人憂。索遣紀綱僕走。</p>
        
        <p class="白"><span class="科">生</span>如此多感。就此別君去矣。</p>
        
        <p class="曲"><span class="牌">玉交枝</span>清霜時候。控征鞍幽燕浪遊。喪家一似累累狗。不堪聽畫角邊愁。干城慢擬兔罝休。雲山早是鴻來又。持別酒不禁淚流。知甚日歸來故丘。</p>
        
        <p class="白"><span class="科">淳</span>此行勉立奇功。小弟肅聽佳報。</p>
        
        <p class="曲"><span class="牌">前腔</span>前途難候。好加餐功成燕遊。奇勳應似韓盧狗。索驅將東郭㕙愁。黃花待折祖行休。紅英滿擬稱觴又。歎歲月車馳水流。嗟故友登山涉丘。</p>
        
        <p class="白"><span class="科">生</span>王程有限。就此分手了。</p>
        
        <p class="曲"><span class="牌">鷓鴣天</span>南箕掉舌陷修矛。北地臨戎愧壯猷。東國樽罍叨密契。西風鞍馬憶嬌柔。<span class="科">淳</span>落葉靜。語蟲啾。雁山遼水路悠悠。青茅問楚餘風在。莫戀繁花燕市頭。</p>
        
        <p class="落詩">故友一朝頓別。<br />何堪黃菊秋風。<br />丈夫豈能無淚。<br />泣向相知寸衷。<span class="科">共下</span></p>
        
        <h2 id=ch35 class="chapter"><span class="齣題">第三十五齣　為將軍</span></h2>

        <p class="曲"><span class="牌">金錢花</span><span class="科">眾扮軍卒上</span>孤城九月江干。江干。將軍泣別加餐。加餐。秋容一帶白雲灣。城兒外水潺潺。眼兒下淚澘澘。</p>

        <p class="白">咱每征燕士卒。相隨主帥齊人。接應章子之軍。早則主將到來也。<span class="科">生戎妝一卒捧戟一卒佩劍鼓吹同上</span></p>
        
        <p class="曲"><span class="牌">滿庭芳</span><span class="科">生</span>纔下墦間。方登壟斷。西風又送邊關。權奸嫉妒。戎馬四郊環。為問玉人佳否。到如今望斷雲鬟。從軍苦。黃花綠野。畫角促龍幡。</p>
        
        <p class="白">何事同朝偏妒人。驅來作將渡關津。一鞭已出臨淄路。南北東西遊子身。俺齊人。為因爭壟。遂致伐燕。俺雖不嫺武事。卻有章子前驅。不足為意。但俺與室子相別。已是數年。今又帥兵異國。兀的不老卻人也。王事勞我。則索前往。將士趲行。<span class="科">眾應鼓吹行介生策馬介</span></p>
        
        <p class="曲"><span class="牌">朝元歌</span>清霜景殘。遊子愁腸綰。金風候闌。將士心情散。幸有前驅。不須遄趕。對着旌旗自報。如此容顏。何當甲兵驅十萬。舉目送飛翰。低頭覷馬鞍。<span class="科">合</span>師中興嘆。怕老卻朱顏歸慢。</p>
        
        <p class="曲"><span class="牌">前腔</span><span class="科">眾</span>着甚將人塗炭。繁花滿目斑。野草對人閒。戰馬聲悲。將軍淚掩。試聽南飛之雁。千里雲山。淒淒出關人自憚。室子繡衾單。征人鐵甲蠻。<span class="科">合前眾作悲思介生</span></p>
        
        <p class="白">呀。既已至此。眾士卒何得悲傷。須索翦滅燕邦。壯我齊國。俺老爺可也壯心陡起。眼淚旋乾矣。取鎗過來。<span class="科">持鎗介</span>俺齊人出關來好沒丈夫氣也。俺以匹夫作大將。統兵伐國。何所憚而若此乎。</p>
        
        <p class="曲"><span class="牌">前腔</span>笑把黃金甲擐。當初曾乞墦。何似入燕關。兒女癡情。英雄笑眼。一霎風雲變幻。<span class="科">舞戟介</span>橫槊翩翩。年來竹枝長不按。蛇已變龍看。男兒真不凡。<span class="科">合</span>師中回盼。正古戍斜陽雲棧。</p>
        
        <p class="白"><span class="科">扮章子軍接上介</span>咱每章爺軍士。奉主帥之命。迎接齊人老爺。<span class="科">生</span>先歸拜上主帥。候俺合兵征進便了。<span class="科">軍應下眾舞介</span>俺大家殺上前去。</p>
        
        <p class="曲"><span class="牌">前腔</span>也自雄風無限。逍遙豈所安。踊躍用兵還。萬里長征。千人褊袒。為拯燕民之難。寶劍爭彈。三齊壯夫誰不悍。歌舞過樓煩。蕭蕭磨室寒。<span class="科">合前</span></p>
        
        <p class="落詩"><span class="科">生</span>雄心不覺從斯起。<br />短劍秋風過燕市。<br />一軍亦復共豪雄。<br />可道男兒當若此。<span class="科">鼓吹下</span></p>
        
        <h2 id=ch36 class="chapter"><span class="齣題">第三十六齣　戰必勝</span></h2>

        <p class="曲"><span class="牌">六么令</span><span class="科">章子領兵上</span>戎衣親擐。聽鉦人擊鼓升壇。鷹揚韜略素諳閒。征不服。取其殘。臨淄技擊由來罕。</p>

        <p class="白">自家齊將章子是也。奉命將兵二十萬進討子之。復聞遣齊人相助。昨移下文書。約俺挑戰。彼以奇兵從旁截殺。則索布下陣勢。直逼燕城。一面待他兵到也。<span class="科">生帥眾持竹棒襤褸上</span></p>
        
        <p class="曲"><span class="牌">前腔</span>奇兵精簡。儘諸軍伐木持竿。十三篇兵法馬前看。皆宿飽。盡朝餐。還教翦此三日飯。</p>
        
        <p class="白">自家奉命助征。喜臨燕境。昨移下文書章子軍中。教他先驅誘敵。俺以練下家丁。各持木棍竹竿。從旁殺入。早是章子合圍了。三軍齊上。<span class="科">生眾從旁繞章子軍介扮子之敗走上</span></p>
        
        <p class="曲"><span class="牌">前腔</span>齊人煞誕。馬牛風不及邊關。無端侵越我江山。須血戰。莫心寒。<span class="夾白">萬不得已。</span>便把這頭顱送上何須憚。</p>
        
        <p class="白"><span class="科">對章子軍戰介生軍從旁截殺介</span>哫。子之那里去。<span class="科">子之敗介</span>呀。到當不過這一班花子兵也。<span class="科">敗下生章見介章</span>有勞助討。大服奇勳。<span class="科">生</span>偶爾隨征。敢貪宏伐。<span class="科">章</span>老先生。俺每就此追進城去。</p>
        
        <p class="曲"><span class="牌">前腔</span><span class="科">合</span>謨謀相贊。好成功早把師班。看城門直入沒遮欄。京觀築。凱歌還。干城今日差無赧。</p>
        
        <p class="落詩">相共揚威武。<br />成功堪列士。<br />不必問將軍。<br />試聽得勝鼓。</p>
        
        <h2 id=ch37 class="chapter"><span class="齣題">第三十七齣　為衣服</span></h2>

        <p class="曲"><span class="牌">長相思</span><span class="科">旦上</span>悶來添。病轉懨。為念良人倦整奩。從他絲網黏。<span class="科">小旦上</span>悶還兼。病亦僉。為念良人不捲簾。強將針線拈。</p>

        <p class="白"><span class="科">相見介旦</span>孤幃轉眼朔風天。我有行人遠伐燕。雙雙姐妹拈針線。欲寄寒衣到塞邊。良人一別數年。今又嚴冬時候。昨承淳于叔叔寄一信來。道良人以王驩嫉妒。作將伐燕。幸有章子前去。可以無虞。教俺不須記掛。但雖則如此。千山萬水。經年累月。好是懸懸。當此寒天。俺姐妹念彼征人。共作寒衣一件。就浼淳于叔叔之人帶去。教他轉寄燕中。也盡俺一點心兒。孩兒已睡。妹妹。索與你挑燈了此。<span class="科">共做衣介</span></p>
        
        <p class="曲"><span class="牌">二郎神</span><span class="科">旦</span>時光冉。自前秋輕拋輕閃。到如今又雪片紛飛時物斂。狂童嫉妒。誣他素解韜鈐。去白草黃沙途路險。恨殺那王驩讒諂。淚痕淹。聊做件寒衣。慢把針拈。</p>
        
        <p class="曲"><span class="牌">前腔</span><span class="科">小旦</span>鶼鶼嘆和鳴未久。分飛荏苒。盡日朱扉空自掩。羅裙寬褪。湘腰更倍纖纖。數盡長更銀漏點。捐膏沐曉妝不艷。正寒嚴。想起邊塵。鎖卻眉尖。</p>
        
        <p class="白"><span class="科">旦</span>想他相別數年。不知肥些瘦些。這是貼肉衣裳。不妨窄做一二分兒。<span class="科">小旦</span>你看他墦間那般時節。尚自儀容恢偉。如今雖則離鄉。亦已富貴。料男子心腸。不至消瘦。只索照常做去便了。<span class="科">旦</span>你這話也說得是。</p>
        
        <p class="曲"><span class="牌">囀林鶯</span>英雄知是愁不沾。應他未改鬚髯。但魁梧體貌雖常儼。也須知有個涼炎。寒威言念。怕關塞風侵龍劍。暗中瞻。身裁模想。慢把繡絨添。</p>
        
        <p class="曲"><span class="牌">前腔</span><span class="科">小旦</span>朝來飲食都不忺。問刀環應也難占。想閒花燕市知不欠。那風流敢待沾黏。芳心檢點。以後逢郎休閃。料無嫌。吾家賢姐。常自意謙謙。</p>
        
        <p class="白"><span class="科">旦</span>寒衣已成。須作一書寄之。<span class="科">小旦取筆硯介</span>就請寫書便了。<span class="科">旦寫畢讀介</span>賤妾姐妹斂衽拜上郎君大夫麾下。前歲夏日領書。悉佳況。妾心甚喜。聞之淳于君。知為王子敖所陷。助征異國。妾姐妹終夜皇皇。念此寒天。聊奉粗衣一件。昔管大夫問楚包茅。齊俗以為美談。願我良人如是。淳于有使。藉手上聞不盡。<span class="科">與小旦看介小旦</span>只消如此。姐姐便可封了。<span class="科">旦封介</span>外面封字。你可寫上。<span class="科">小旦寫介</span></p>
        
        <p class="曲"><span class="牌">啄木鸝</span><span class="科">旦</span>梅英綻。朔吹銛。未報音書空自歉。昔日個口信遙聞。今日里寸楮憑瞻。邊笳戍火空相念。閨人夢度黃雲塹。費春纖。七襄纔就。霜管更重拈。</p>
        
        <p class="曲"><span class="牌">前腔</span><span class="科">小旦</span>情緣一心。事兼彼此。柔腸都不掩。訴衷懷姐姐親書。再封題妹妹同簽。齊都豪傑雙雙僭。齊姜文雅雙雙占。是無鹽。才華相似。薄命怯柔纖。</p>
        
        <p class="曲"><span class="牌">尾聲</span><span class="科">合</span>兩下裡都深念。為君枕席未曾沾。一夜裡縫就寒衣怯指尖。</p>
        
        <p class="白"><span class="科">僕上</span>寒雞催我去。餓馬向人嘶。二位夫人。小人就此起身前去。不知有何分付。<span class="科">二旦</span>淳于管家。俺有寒衣一件。家書一封。勞你帶去。轉付俺家老爺。若你去後。俺老爺將回京師。便候他到京付罷。<span class="科">僕接介</span>知道了。<span class="科">二旦</span>俺還有話說。</p>
        
        <p class="曲"><span class="牌">香柳娘</span>見行人悶添。見行人悶添。音書相倩。閨中少婦無煩念。道雙雙喜兼。道雙雙喜兼。愁病未曾沾。饔餐也都贍。莫常懷鏡奩。莫常懷鏡奩。齊將醜殲。好教功占。</p>
        
        <p class="白"><span class="科">僕</span>知道了。瘦馬堪乘去。啼雞不耐聽。<span class="科">下旦</span>呀。天已明了。<span class="科">小旦</span>這樣長夜。不知不覺又亮了。</p>
        
        <p class="曲"><span class="牌">前腔</span><span class="科">合</span>見光侵畫簷。見光侵畫簷。東方日漸。長宵不覺灰燈焱。把征夫遠瞻。把征夫遠瞻。霜月冷偏尖。沙場到還險。問何時捲簾。問何時捲簾。朱門望炎。紅裙增艷。</p>
        
        <p class="落詩">十月閨人正苦寒。<br />何當夫婿跨征鞍。<br />一封聊寫相思意。<br />不盡餘衷淚眼看。</p>
        
        <h2 id=ch38 class="chapter"><span class="齣題">第三十八齣　諂</span></h2>

        <p class="曲"><span class="牌">似娘兒</span><span class="科">生髭髯冠帶眾擁上</span>滅國返臨淄。今日裡是我之時。怕伐燕一節書青史。道君王有意齊人伐取。章子因之。</p>

        <p class="誦"><span class="牌">減字木蘭花</span>家山太遠。到得齊都心稍展。念我裙釵。誰為持將書信來。　　愁衷慢遣。奈此春寒猶未免。好是難捱。何日歸看兩女才。</p>
        
        <p class="白">俺齊人帥師入燕五旬而舉。藉章子之智勇。成不佞之功名。振旅獻俘。君王大悅。加俺亞卿之職。好不富貴也。但別俺二女。已是多年。當初只傳得個口信兒來。好是放心不下。待淳于兄來時。或者有個信息。未可知也。左右的俟候着。<span class="科">淳從人上</span></p>
        
        <p class="曲"><span class="牌">北醉太平</span>喜平燕復旨。早振旅班師。君王大喜過前時。道成功一矢。而今寵命如章子。淳于故友歡來此。<span class="科">從人遞寒衣及書介淳</span>他閨中還有俏言詞。索如今付之。</p>
        
        <p class="白"><span class="科">眾稟生介</span>淳于爺到。<span class="科">生迎介</span>久違我兄了。<span class="科">淳</span>幸喜收功。敬此趨賀。還有尊嫂去冬所寄寒衣及家報。并以奉上。<span class="科">生接讀介</span>好聰明的女子也。兄請看一看。<span class="科">淳看介</span>大兄真福人也。<span class="科">生</span>淳于兄。子敖陷我伐燕。欲假手於燕兵。以快私仇耳。誰想俺齊人伐燕。竟能勝之。<span class="科">淳</span>正是這等說。前日鄒國的老孟著孟子七篇。他也記你功。說齊人伐燕取之。<span class="科">生</span>承賢者這等好意。我齊人也流芳百世了。煩他再把俺生平事跡一發記一記何如。<span class="科">淳</span>這也不難。待我明日與他說。要他與你作傳便了。<span class="科">生</span>并俺日後墓誌銘。也勞一做更好。<span class="科">淳</span>這也使得。<span class="科">田王僕從上</span></p>
        
        <p class="曲"><span class="牌">么</span>羨功成飲至。致主上隆施。王驩不免愧當時。且牽羊獻豕。從前光景休深懥。交情今日仍篤鷙。吾儕勢利自如斯。任諸君笑之。</p>
        
        <p class="白"><span class="科">眾稟介</span>王爺田爺來拜。<span class="科">生淳笑迎入介生</span>尚未過謝。何當先施。<span class="科">王</span>有何薄敬。煩兄謝為。<span class="科">生</span>伐燕成功。皆君一薦之力也。<span class="科">王笑介</span>豈敢。<span class="科">田</span>伯夷叔齊不念舊惡。怨是用希。敢以此言。獻之座右。<span class="科">生</span>田老先生俺齊人豈念舊惡者乎。今日故人依舊。我心實喜。<span class="科">王揖介</span>大兄真好大肚皮也。<span class="科">淳笑對王介</span>他這回若再到墦間。您定然尊之首席了。<span class="科">眾笑介生</span>今日既得家報。兼逢故人。敢以杯酒為歡。左右。看酒<span class="科">生把酒介</span></p>
        
        <p class="曲"><span class="牌">桂枝香</span>玉音歡視。石交重至。仍如分袂之時。卻憶布衣前事。匪相知挈之。匪相知挈之。終焉齊市。為人譏刺。慢銜卮。小怨應須釋。深情故可思。</p>
        
        <p class="曲"><span class="牌">前腔</span><span class="科">淳</span>疇昔之事。丈夫嘗試。好尋舊日宗支。為譜生平姓氏。歎英雄末之。歎英雄末之。窮途顛躓。倒行逆施。更追思。也是奇男子。方為貧乞兒。</p>
        
        <p class="曲"><span class="牌">前腔</span><span class="科">田</span>當初秋祀。翩然而至。此時豪氣堪思。此日鄙人真肆。愧當前失之。愧當前失之。而今慚懥。無顏相視。藉恩私。舊怨如冰釋。新交似酒滋。</p>
        
        <p class="曲"><span class="牌">前腔</span><span class="科">王</span>兄真豪士。名光國史。于今功紀歌詩。向後恩留贈諡。倘墦間再之。倘墦間再之。清塵恭俟。陳觴洗觶。好男兒。我固倉和獲。那知雄與雌。<span class="科">眾辭介</span></p>
        
        <p class="落詩"><span class="科">王</span>為君不免還嘖舌。<br /><span class="科">田</span>須識此翁是豪傑。<br /><span class="科">淳</span>丈夫自應有達時。<br /><span class="科">生</span>猶喜諸公復相結。</p>
        
        <p class="白"><span class="科">王田淳先下生</span>叫左右。可備香車二乘。明日齊東迎取二位夫人。一路上須小心服事者。</p>
        
        <p class="曲"><span class="牌">一封書</span>思伊兩美姿。風雪寒燈夜做時。殷勤寄所思。艷絕多情桃李枝。咱管子勳勞。應不愧他懷嬴策勵。敢忘斯。好人兒太心慈。候爾鸞軿一謝之。</p>
        
        <p class="落詩">我固烈丈夫。<br />幸遇賢女子。<br />富貴深相念。<br />願爾同來此。<span class="科">共眾下</span></p>
        
        <h2 id=ch39 class="chapter"><span class="齣題">第三十九齣　妻妾之奉</span></h2>

        <p class="曲"><span class="牌">花心動</span><span class="科">旦小旦上旦</span>一轉春風。又見鮮鮮花萼。人阻天涯。魂逐風塵。只恨少他一個。<span class="科">小旦</span>淚珠姐妹雙雙墮。敢眉山一時蹙破。<span class="科">合</span>鎮終朝金錢試卜。臨風無那。</p>

        <p class="誦"><span class="牌">卜算子</span><span class="科">旦</span>一別已多年。流水時光去。轉恨當初去戶時。不把人留住。　　<span class="科">小旦</span>着甚瞯墦間。送上功名路。一刻相思不得來。此悶和誰訴。</p>
        
        <p class="白"><span class="科">旦</span>妹子。自從寒衣寄後。轉眼又是而今。雖則孩兒稍長。不知良人已歸國否。昨夜燈花頗燦。我又夢見他來接俺。敢目下有個喜信也。<span class="科">小旦</span>姐姐。這都是記心夢。俺那夜不夢見他在家哩。如今那得來也。且和你中庭一望。</p>
        
        <p class="曲"><span class="牌">駐馬聽</span><span class="科">旦</span>眼不停睃。小腳時時簾外那。只見桃花爛熳。柳葉陰森。竹影婆娑。雲邊夫婿可如何。身旁弱息同悲愕。不奈愁多。那頑皮稚子沿街掠。</p>
        
        <p class="曲"><span class="牌">前腔</span><span class="科">小旦</span>不住嗟哦。間隔關津奈若何。一似雲遮巫峽。霧隱秦樓。風阻銀河。俺一雙姐妹尚難過。他隻身關塞堪愁麼。日日蹉跎。無情無緒薰香坐。</p>
        
        <p class="曲"><span class="牌">不是路</span><span class="科">眾作推車上</span>奔走風波。兩乘香車幽徑過。人兒娜。清畏人知隱苧蘿。<span class="夾白">來此已是。直入則個。<span class="科">叩頭背介</span>好兩位夫人也。</span>繡裙拖。一雙小腳些兒大。怪的東君記掛他。<span class="夾白"><span class="科">旦</span>你是俺老爺差來的麼。<span class="科">小旦</span>老爺回國了麼。<span class="科">眾</span></span>齊聲和。俺老爺相請去都中樂。速將輿坐。</p>
        
        <p class="白"><span class="科">旦</span>呀。原來回國了。謝天謝地。<span class="科">眾</span>老爺成功回日。都官陞亞卿之職了。<span class="科">二旦</span>做了亞卿了。</p>
        
        <p class="曲"><span class="牌">榴花泣</span><span class="科">旦</span>中庭訕泣。激爾去關河。喜故友用情多。大夫拜下沐恩波。教妻孥歡笑呵呵。遭逢網羅。恨權奸陷你去幽燕坐。聽風聲嚇殺雙鴛。喜歸來為展愁蛾。</p>
        
        <p class="曲"><span class="牌">前腔</span><span class="科">小旦</span>寒衣寄去。未審到君麼。怨命薄。恨春蹉。怕到得相逢鬢已皤。幸今朝魚乘相過。門楣喜多。這郎君嫁得堪人賀。坐朱輪不負相期。趁青年好與同歌。</p>
        
        <p class="白"><span class="科">眾</span>二位夫人就請上車。老爺都城懸望。<span class="科">旦</span>小公子還在那里耍子未回。索等一等。<span class="科">眾</span>夫人車兒先行一會。俺着一人抱了小公子隨即馬上來也。<span class="科">旦</span>這等你可小心看着。妹子。俺和你先上車去。<span class="科">上車介</span></p>
        
        <p class="曲"><span class="牌">急板令</span><span class="科">旦</span>別柴扉雙雙笑睃。上香車盈盈慢那。把前後籌度。把前後籌度。想着墦間。渺若山河。望着都城。遠在煙波。<span class="科">合</span>從此去可再來麼。不覺的暮光矬。</p>
        
        <p class="曲"><span class="牌">前腔</span><span class="科">小旦</span>在車中衣衫慢拖。到朱門重裁綺羅。把道路經過。把道路經過。錯雜繁花。嘹亂鶯歌。幾疊高巒。一派流波。<span class="科">合前旦</span></p>
        
        <p class="白">可到前邊驛庭住下。待公子到來。一齊起身便了。</p>
        
        <p class="落詩">當初跣足走墦間。<br />今日車輪好面顏。<br />為問貴人妻與妾。<br />可曾東郭一回還。<br /><span class="科">眾作推車下</span></p>
        
        <h2 id=ch40 class="chapter"><span class="齣題">第四十齣　百工之事</span></h2>

        <p class="曲"><span class="牌">大迓鼓</span><span class="科">扮木匠上</span>學生善劈鑽。公輸作下。柟梓常摶。憑咱造彼輪和奐。豐屋翔天人壯觀。<span class="科">合</span>今日完工。領他花銀小攢。</p>

        <p class="白">小子木匠是也。齊人老爺舊宅。教俺起造小小門面。卻做了高房大廈。他不日與夫人來此。今日卻教管家犒賞每人花銀一兩。桌面一張。好受用也。呀。卻早泥水作頭來了。</p>
        
        <p class="曲"><span class="牌">前腔</span><span class="科">扮泥水上</span>學生善砌搬。傅巖徒弟。石塊常摶。泥牆粉壁真無算。運土輸漿心喜歡。<span class="科">合前</span></p>
        
        <p class="白">小子泥水是也。齊人老爺舊宅。造作衙院。牆壁都是學生砌括。今日完工。領他賞賜也。<span class="科">與木見介扮裁縫上</span></p>
        
        <p class="曲"><span class="牌">前腔</span>學生善翦紈。軒轅流派。衣服常摶。些須偷得綾和緞。孝順家中老媽官。<span class="科">合前</span></p>
        
        <p class="白">小子裁縫的便是。齊人老爺與二位夫人廣製新衣。紬綾緞絹約有千餘件。今日完工。與木匠泥水一同犒賞。則索自領去。<span class="科">與木泥見介</span></p>
        
        <p class="曲"><span class="牌">前腔</span><span class="科">扮廚子上</span>學生善做饅。易牙親族。魚肉常摶。鼻頭時嗅蔥和蒜。口嘴多沾鹹與酸。<span class="科">合前</span></p>
        
        <p class="白">小子廚子的便是。齊人老爺日後新宅遊耍。定咱整備筵席百餘桌。便今日犒賞各色工匠的都是我小子整備。諸色都已買辦停當。則索領賞去也。<span class="科">與眾相見介</span>列位老哥喫的桌面。都是小弟設法的。<span class="科">眾</span>虧你也。<span class="科">廚</span>適纔落得饅頭幾個。哥兒每每人嘗嘗。<span class="科">眾接食介</span>好鬆泛的麵食也。<span class="科">木</span>我沒得回敬。一把純鋼鑿兒。送你拿去打刀。好切下飯。<span class="科">廚</span>多謝了。<span class="科">裁</span>我落得一塊花緞兒相送。好拿去做個荷包。<span class="科">廚</span>多謝了。<span class="科">泥唾介</span>我要做陳仲子出而哇之了。<span class="科">裁</span>怎的唾將起來。<span class="科">泥</span>我沒得回敬。用唾還他。也罷偷得一塊銅瓦兒。送了哥罷。拿去好與老嫂績麻。<span class="科">裁</span>又道是妻辟纑。<span class="科">廚</span>多謝了。<span class="科">木</span>列位老哥且休閒說。我想齊人老爺當初好不低微。如今堂高數仞。食前方丈。好不富貴。那一個不叫老先生老大人。當初那話兒再也不提起了。<span class="科">泥</span>如今人都道他是個能人。是個豪傑。欣羨不了。還提那話。<span class="科">廚</span>且不要說別的。只我小弟辦的筵席。他當初要喫塊骨頭兒也不能勾。<span class="科">裁</span>就是這衣裳。如今要俺做這許多。當初掛着一半破叉袋。哩<span class="科">眾笑介</span>活作怪。這樣花子會做官。我每木匠泥水裁縫廚子做吏部天官也做不住哩。如今且去領他銀子桌面來。慢慢也圖個紗帽戴戴便了。<span class="科">笑行介</span></p>
        
        <p class="曲"><span class="牌">北清江引</span><span class="科">木泥</span>咱每兩個難相判。彼此功居半。他將瓦礫搬。你把木頭斷。<span class="科">合</span>喜今朝共將他老酒灌。</p>
        
        <p class="曲"><span class="牌">么</span><span class="科">裁廚</span>咱每兩個雖相判。一樣心多算。他偷魚四五盤。你落絹兩三段。<span class="科">合前共下</span></p>
        
        <h2 id=ch41 class="chapter"><span class="齣題">第四十一齣　其妻妾不羞也</span></h2>

        <p class="曲"><span class="牌">傳言玉女</span><span class="科">生眾擁上</span>富貴無涯。那似當初乞丐。朱門棨戟。畫棟雕簷瀟灑。男兒撑達。又喜値夫人少艾。把珍羞試設。用娛嬌黛。</p>

        <p class="白">勸君不必笑齊人。今日齊人意氣新。蛾眉共賞三更月。豹變還驚一世塵。下官齊國上卿齊人是也。自從伐燕而歸。從亞卿連陞今職。賓友俱至。讎怨皆忘。王子敖半路請荊。田大夫一時傾蓋。前者着人去舊宅迎我夫人。今已到久。此地新室方成。頗稱壯麗。只前日着人去。將舊宅一帶房屋盡買。廣其基址。創為別宅。亦已完工。待秋涼之後。與二位夫人同去一遊。今日正當長夏。叫院子備下筵席。與二位夫人賞荷。院子。筵席可已完備否。<span class="科">眾</span>俱已齊備。<span class="科">生</span>可敲雲板。請二位夫人出來。<span class="科">眾應請介二旦冠服侍女同上</span></p>
        
        <p class="曲"><span class="牌">疎影</span>別離多載。喜香車接至。再勻恩愛。淡掃蛾眉。巧妝時樣打扮。十分嬌態。<span class="科">生望介</span>立而望之偏齊整。羨你個青年奶奶。<span class="科">合</span>祇為槐影荷香。暫步繡幃之外。</p>
        
        <p class="白"><span class="科">相見介生</span>別我芳卿已數年。<span class="科">旦</span>不覺時光幾度遷。<span class="科">小旦</span>卻喜紅顏正未老。<span class="科">生</span>共爾荷花六月天。夫人。今日丈夫何如也。<span class="科">擺介小旦</span>又來驕妻妾了。<span class="科">生笑介</span>夫人。新荷香極。與卿一玩。怎不教兒子出來呢。<span class="科">旦</span>他六七歲的人。曉得甚的。教侍女每與他後邊水閣戲耍。<span class="科">小旦</span>況且是個頑皮。這酒席不禁他打攪哩。<span class="科">生</span>夫人。豈不聞寕養頑子。莫養呆子。侍女每且取酒過來。<span class="科">生二旦遞酒介</span></p>
        
        <p class="曲"><span class="牌">畫眉序</span><span class="科">生</span>畫檻正荷開。邀爾夫人出閨外。看餐霞飲露。朝煙暮靄。恰正似兩兩紅妝。對着俺亭亭青蓋。<span class="科">合</span>疎簾冰簟薰風快。滿堂上笙簫一派。<span class="科">僕上</span></p>
        
        <p class="白">稟爺。淳于老爺請明日賞荷。<span class="科">生</span>知道了。<span class="科">僕應下</span></p>
        
        <p class="曲"><span class="牌">前腔</span><span class="科">二旦</span>羨此俊多才。又早公卿綺筵待。果而今顯者時時相拜。也不必誇俺荊裙。信得過交他冠蓋。<span class="科">合前僕上</span></p>
        
        <p class="白">稟爺。王右師老爺和田爺請後日槐亭筵宴。<span class="科">生</span>知道了。<span class="科">僕應下</span></p>
        
        <p class="曲"><span class="牌">前腔</span><span class="科">生</span>笑眼問金釵。今日夫君可豪邁。只重重請帖。肚皮愁隘。常則是纔唱雞人。端的有成陰鶴蓋。<span class="科">合前僕上</span></p>
        
        <p class="白">稟爺。公行氏各位爺請後日筵席。<span class="科">遞帖生看介</span>通家眷晚生公行子東郭氏景丑氏陳賈盆成括沈同時子同頓首拜。右啟上大柱國齊翁老先生大人台下。怎麼好。後日是王右師和大夫相邀。俺已許了他也。<span class="科">僕</span>俺家列位老爺說。若後日有人相請。便遲一日。望齊人老爺賜顧。<span class="科">生</span>既如此。知道了。<span class="科">僕應下</span></p>
        
        <p class="曲"><span class="牌">前腔</span><span class="科">二旦</span>不住有人來。盡處開筵似相賽。笑而今口腹不愁饑壞。多則是故友稱觴。又添得新交傾蓋。<span class="科">合前生作醉態介</span></p>
        
        <p class="白">竟醉矣。竟醉矣。<span class="科">小旦</span>醉了去睡罷。將養着精神。明朝好赴宴也。<span class="科">生</span>未也。俺還要做一故事。與二位夫人一笑。<span class="科">旦</span>做甚的故事。<span class="科">生</span>可便是您當初張俺的故事。我想你雖看見。你妹妹還未看見哩。<span class="科">小旦</span>如今做了官了。還好做這花臉勾當。<span class="科">生</span>你婦人家自不省得。當今仕途中。那一個不做這花臉勾當乎。你且不要阻俺高興。我舊衣缽都帶在此。待我妝扮起來。<span class="科">生取棒碗破衣出介小旦笑介</span>啐。好不識羞。這些物件。當真還藏在這里。<span class="科">旦</span>這是他祖宗三代遺下來的傳世之寶。<span class="科">生笑介</span>你且不要笑人。只要你的令郎學得我這令尊。倒也通得哩。<span class="科">二旦</span>俺的公子是有志氣廉恥的。不學你這花子勾當。<span class="科">生</span>罷了。把本來尊號一發都叫出了。且待我除下紗帽。脫了圓領。作一個舊齊人也。<span class="科">下紗帽旦持脫袍小旦持生仍扮前乞態內作細樂介</span></p>
        
        <p class="曲"><span class="牌">滴溜子</span><span class="科">生</span>破木椀。破木椀。卻還留在。青竹棒。青竹棒。不曾蛀壞。暫把簪纓一改。披上了破衣兒和布袋。且自浪遊東郭之外。</p>
        
        <p class="白"><span class="科">向二旦乞介</span>奶奶可憐見那。<span class="科">二旦</span>拿些米來賞他。<span class="科">貼花衣金冠扮小公子上</span></p>
        
        <p class="曲"><span class="牌">水底魚兒</span>水閣嬉來。見堂前錦席排。<span class="夾白">呀</span>吾家奶奶。對花子笑顏開。</p>
        
        <p class="白"><span class="科">生向子笑介</span>公子賞些兒麼。<span class="科">旦笑介</span>兒。可認得這是你爹爹。<span class="科">子笑介</span>當真是俺爹爹也。你做老花子。俺做個小花子跟着你。<span class="科">脫衣持棒作乞態介二旦笑介</span>啐。不長進的。好樣不學。學這花臉。</p>
        
        <p class="曲"><span class="牌">鮑老催</span>口兒笑壞。口兒笑壞。一雙喬梓真奇怪。老爺扮得寒酸態。還添他賢公子妝着賽。墦間光景渾如在。當時只沒這小乞丐。這的是英雄概。</p>
        
        <p class="白"><span class="科">旦</span>換了罷。<span class="科">生</span>未換哩。直待你中庭相泣哩。<span class="科">小旦</span>真是醉哩。好好的官兒。做這等模樣。<span class="科">生</span>還是俺兒子聰明。接得俺爹爹的腳也。你每兩姐妹。怎生還不訕。還不哭。</p>
        
        <p class="曲"><span class="牌">雙聲子</span>中庭訕。中庭訕。那言語發得太。還相泣。還相泣。那眼淚流得快。應須再。應須再。反歡待。反歡待。笑人情世故。兩箇裙釵。</p>
        
        <p class="曲"><span class="牌">尾聲</span><span class="科">二旦</span>郎君好箇冠裳客。一班侍女口都歪。笑道這樣公卿也少見來。<span class="科">二旦各持冠裳共大笑下</span></p>
        
        <h2 id=ch42 class="chapter"><span class="齣題">第四十二齣　所識窮乏者得我與</span></h2>

        <p class="白"><span class="科">扮前二小齊人乞態上</span>可嘆終生長是貧。知交富貴不相親。困時盡道無相負。既達何曾有一人。俺小齊人便是。七八年前與齊人大哥王驩淳于分別之後。連叫化也沒得叫化。可道做頭的去了也。三年前聞得王子敖亦已富貴。逕去見他。倒被他一頓搶罵。後來聞得淳于也富貴了。待去見他。又恐怕做人一樣。因循不果。今聞得齊人大哥亦已富貴了。他是個有義氣的人。料不相負。只得遠遠來此。聞他不日要往舊宅遊耍。俺那里又跟去見他。只索趁他在此時節。竟求一見也。</p>

        <p class="曲"><span class="牌">北端正好</span>笑男兒長貧賤。無食喫沒得衣穿。故交發達還誰綣。抺下了當時面。</p>
        
        <p class="曲"><span class="牌">滾繡毬</span><span class="夾白">當初呵。</span>分離各一天。相誓毋心變。到如今只獨自朱門宴。管甚舊知交沒粥無饘。都則是賤羊斟似宋臣。那些兒飯翳桑等趙宣。只守着一家宅眷。恣情的饜膏粱笑把髯掀。功名馮婦狥人慣。學術楊朱為我偏。緩急無援。</p>
        
        <p class="曲"><span class="牌">叨叨令</span>瞧着那珠兒玉兒有的癡癡呆呆的羨。造着那堂兒室兒常則周周圍圍的轉。問着那風兒水兒早則搜搜尋尋的徧。護着那孫兒子兒直恁思思量量的倦。兀的不是笑殺人也麼哥。兀的不是恨殺人也麼哥。但遇俺朋兒友兒卻便憎憎嫌嫌的見。</p>
        
        <p class="白">早來到俺大哥府前也。<span class="科">僕上</span>談笑有貴客。往來無乞人。花子那里走。<span class="科">小</span>大哥。我每是你老爺故友。特來求見。<span class="科">僕</span>我老爺有你這樣的故友。<span class="科">小</span>你不信。但去稟看。<span class="科">僕</span>也罷。我去稟看。<span class="科">下隨生上</span>我懷管鮑誼。此道今人鮮。笑彼輕薄兒。還復自黽勉。快請進來。<span class="科">僕請二小進見介生</span>兄弟。怎麼還是這等。叫院子。快取衣巾來。與二位換了。<span class="科">二小換謝介</span>多謝老長兄。<span class="科">生</span>好說。請坐下細談。<span class="科">二小</span>自別大兄之後。一發貧困了。</p>
        
        <p class="曲"><span class="牌">倘秀才</span><span class="夾白">當日呵。</span>肉和魚些須有緣。<span class="夾白">別後呵。</span>湯和水乾海口涎。那先達無情面孔堅經營過兔犬。毒害抵鷹鸇。兀的是今人義鮮。</p>
        
        <p class="白"><span class="科">生</span>說起真可憐也。叫院子。可設法酒席端正。即便請二位夫人來見。<span class="科">旦小旦上</span>為念貧賤情。還將妻子見。<span class="科">二小見介</span>尊嫂請上。待小叔二人拜見。<span class="科">生</span>只常禮罷。<span class="科">小</span>如此請上些。二位嫂嫂拜揖。<span class="科">二旦</span>二位叔叔萬福。<span class="科">小</span>嫂嫂請進。<span class="科">生</span>夫人便可叫侍女每設辦下飯。二位叔叔饑了。<span class="科">二旦</span>曉得了。<span class="科">下小</span>哥哥。似你這樣的人千古少也。</p>
        
        <p class="曲"><span class="牌">滾繡毬</span>風霜節獨全。金石盟偏踐。解下俺舊鶉衣新衣戀戀。便教俺那侍妾每準備着開筵。咱臟神兒敢夢羊。你獸人兒儘給鮮。又教着閨中僊媛。雙雙的共出華軒。笑將咱叔叔深深拜。可是你哥哥嫂嫂賢。委實超然。</p>
        
        <p class="白"><span class="科">生</span>兄弟。俺還要與你每做一個官兒哩。<span class="科">小</span>多謝兄長。天下有這等好哥哥也呵。</p>
        
        <p class="曲"><span class="牌">白鶴子</span>則笑俺兄弟爭如越石父。單羨你大義偏超平仲先。真個是俠氣千秋。端的有熱腸一片。</p>
        
        <p class="曲"><span class="牌">煞尾</span>走盡了東西南北將咱譴。受盡了冷暖高低沒箇憐。休提那軟設設紗帽兒加。且把你美甘甘筵席兒卷。<span class="科">共下</span></p>
        
        <h2 id=ch43 class="chapter"><span class="齣題">第四十三齣　殆不可復</span></h2>

        <p class="白"><span class="科">扮二院子上</span>有才人服事。無才服事人。咱每齊人老爺的院子是也。老爺舊宅改作大院。亦已完工。自從新秋和夫人都中來此。暮樂朝歡。前歌後舞。好不受用。近乃暮秋之時。老爺憶起貧賤之事。要與二位夫人東郭一遊。兼之祭祖。昨已分付安排車馬祭儀。今日卻都齊備也。<span class="科">生旦小旦鮮衣盛妝上</span>憶昔當年未際時。曾于郊外一遊之。而今蹤跡全然異。駿馬雕鞍錦瑟隨。夫人。俺與你都城來此舊院。已是多時。你看起造的好不齊整。與昔時門面大是不同了。今日要與二位夫人東郊祭祖。鮮車盛服。一洗當年之恥。昨已分付院子。整備車馬祭禮。不知已端正否。<span class="科">院</span>稟爺。俱已齊備了。<span class="科">生</span>如此。請二位夫人先上了車。下官跨馬相從者。<span class="科">鼓吹上車馬介</span></p>

        <p class="曲"><span class="牌">北粉蝶兒</span><span class="科">生</span>寶馬香車。偕着咱嬌妻嬖妾。想當初寒困堪嗟。徧國中沒一箇不笑咱無藉。當日箇附耳誰耶。到今朝我立談也不屑。</p>
        
        <p class="白">呀。你看瞧着咱的。都個個跕起也。</p>
        
        <p class="曲"><span class="牌">醉春風</span>也不勞你貧賤日把人輕。也不勞你豪華時將俺懾。見了他這鞠躬欣敬。沒來由有甚麼說。說。這的是舐痔吮癰。後恭前倨。奴顏婢頰。</p>
        
        <p class="白">早來到郭外也。夫人。當初虧你直跟俺到此。</p>
        
        <p class="曲"><span class="牌">紅繡鞋</span>出東郊商飈何冽。索將着羽扇輕遮。當日箇未豪奢。俺夫人赤足撇。你命婦繡鞋斜。早受了走荒郊封贈也。</p>
        
        <p class="白"><span class="科">旦</span>當初出來。好不羞人也。<span class="科">生</span>如今可好麼。</p>
        
        <p class="曲"><span class="牌">迎仙客</span>您可也憶年時面害羞。今日的恁輝光他眼還熱。覷着伊艷麗的親姐姐。分明出若耶。果是羞花月。這儀容偏則在野外嬌怯。好教我心歡悅。</p>
        
        <p class="白">這郊外好風景也。且待俺下馬步行一會。夫人可也下車一行。</p>
        
        <p class="曲"><span class="牌">石榴花</span>你看滿目前簇簇的碧山疊。綠綠的流水一灣斜。有的是蕭蕭的霜葉舞黃蝶。則見淒淒的猿聲嘯徹。濯濯的鹿蹤四野。皎皎的白鷺橫飛。俊鶻遠獵。唧唧的秋蛩不住咽空穴。</p>
        
        <p class="白"><span class="科">院稟介</span>稟爺。這是太老爺墳前了。<span class="科">生</span>可把祭禮擺下。俺與夫人拜奠。<span class="科">院擺祭禮作細樂生旦拜介</span></p>
        
        <p class="曲"><span class="牌">鬭鵪鶉</span>拜上你二十代遠祖親爹。喜的俺不肖兒成家立業。不能勾桓司馬石椁重疊。早不做若敖鬼香煙斷滅。好佑俺嫡親骨血。好蔭俺幾代瓜瓞。不是你老太爺百世能靈。怎教這舊齊人一朝發越。</p>
        
        <p class="白">祭奠已畢。小的每。可把祭禮且收了。<span class="科">二旦</span>今日俺老爺祭祖。偏沒個齊人來乞食也。<span class="科">生笑介</span>怕他尊夫人來瞧哩。</p>
        
        <p class="曲"><span class="牌">上小樓</span>拜罷了佳城悲咽。索又將年來事說。則看俺乞食朱門。攜杖荒郊醉倒墳穴。誰想俺也有時乘璧車大道斜。偕着俺雙雙都冶。誇道是堂堂閥閱。</p>
        
        <p class="曲"><span class="牌">么</span>今朝的貴老爺。昔日的窮小舍。覷了俺目下時節。意氣豪俠。體貌超軼。可道是皆運也。皆命也。為甚麼始終兩截。一生兒被他磨湼。</p>
        
        <p class="白">呀。過了俺家先塋。這便是昔日乞祭之所了。你看田大夫與王子敖的先塋。如今轉不及我每的了。正所謂風景不殊。而人情變矣。</p>
        
        <p class="曲"><span class="牌">白鶴子</span><span class="科">生</span>覷他每馬鬣封和着俺舊龍穴。雖則風景未全殊。卻舉目有炎涼別。</p>
        
        <p class="曲"><span class="牌">四煞</span>想當年真折挫。氣殺了大豪傑。俺試把舊模樣為妝些。要你小姐姐親觀者。</p>
        
        <p class="白"><span class="科">二旦笑介</span>又舊病發了。<span class="科">生作王驩坐介</span></p>
        
        <p class="曲"><span class="牌">三煞</span>這的是王驩容惡劣。<span class="科">作田戴坐介</span>這的是田戴氣驕奢。<span class="科">作怒目介</span>兩下里瞪着眼罵齊人。<span class="科">自作乞態介</span>俺可也低着首憑他說。</p>
        
        <p class="曲"><span class="牌">二煞</span>則見田大夫與俺鵝半截。子敖弟與俺雞一碟。<span class="科">作接介</span>俺雙手兒接將來。<span class="科">作食介</span>一口的忙忙啜。</p>
        
        <p class="白"><span class="科">旦笑介小旦掩口介</span>姐姐。你形容他那有如此光景。<span class="科">生</span>還未哩。<span class="科">作醉態介</span></p>
        
        <p class="曲"><span class="牌">快活三</span>不覺俺醉將來身子斜。不覺俺酒興發口胡喋。眼睛兒認不得那爺爺。<span class="科">作推倒自跌介</span>卻被那小的每推將跌。</p>
        
        <p class="白"><span class="科">二旦扶住笑介生</span>那時卻恨沒你每扶扶也。<span class="科">小旦</span>虧你好受用那。<span class="科">生笑介</span>我這獨腳戲做將出來。比你姐姐形容。可更加一分麼。<span class="科">旦笑介</span>你這花子模樣。俺可學不來也。<span class="科">生</span>天已過午。俺回去罷。<span class="科">各上車馬介</span></p>
        
        <p class="曲"><span class="牌">鮑老兒</span><span class="科">生</span>一會價芳塵遊徹。早醒悟在萸菊佳節。看取這霜英凋謝。衰草叢遮。須知道人壽復幾何。直待要日暮興嗟。</p>
        
        <p class="白">夫人。俺想起富貴功名。草頭露耳。從今後索把壟斷讓與朝士輩。俺清閒自在也。</p>
        
        <p class="曲"><span class="牌">滿庭芳</span>猛提起朝中群哲。有幾個公忠清節。陳賈輩諂媚奸邪。景丑氏一班兒不免庸庸者。那討個甘直諫蚳鼃氣烈。那討個勤撫宇平陸心竭。則為名和利一番中熱。做了妾與婦一般容悅。<span class="夾白"><span class="科">旦笑介</span>竟是道學先生了。<span class="科">生</span>好輕薄。難道齊人就談不得道學。想那道學先生正是我輩耳。</span>休笑咱這齊人也高談道學口兒喋。</p>
        
        <p class="白">二位夫人。俺想起當今之世。只陳仲子是個高人也。我前日與他相約。說富貴之後。便當同隱。今日亦已榮顯。不索長戀此中。教這廉士每笑殺人也。</p>
        
        <p class="曲"><span class="牌">耍孩兒</span>想於陵仲子真清潔。處塵世甘心苦節。一從惠顧去瑯琊。不覺的水遠山遮。而今好附新丘壑。向後休提舊狹邪。須踐俺前時說。休教大笑。莫使長嗟。</p>
        
        <p class="曲"><span class="牌">尾聲</span>不是那陳仲子候齊人卻是那辟纑妻思姐姐。可是跖和夷利善之間也。俺則笑滿人間做官的對着咱還更劣。<span class="科">鼓吹同下</span></p>
        
        <h2 id=ch44 class="chapter"><span class="齣題">第四十四齣　由君子觀之</span></h2>

        <p class="曲"><span class="牌">憶多嬌</span><span class="科">二小齊人冠帶上</span>做相公。做總戎。一箇齊人始與終。帶咱每小友都得寵。喜今朝誕逢。喜今朝誕逢。索早去階前鞠躬。</p>

        <p class="白">俺下官小齊人是也。蒙大哥擡舉。都授郎官之職。今日乃他壽誕。則索俟候着同進賀也。<span class="科">生錦袍玉帶二旦錦袍鳳冠侍女彩衣小公子繡衣金冠同鼓吹上</span></p>
        
        <p class="曲"><span class="牌">鵲橋僊</span>瑞氣雲濃。歡情日永。又早誕辰繁冗。畫堂鼓吹藹春風。笑徧國齊來趨捧。</p>
        
        <p class="白"><span class="科">相見介生</span>丈夫不奈利名侵。<span class="科">二旦</span>今日方完妻妾心。<span class="科">子</span>也應笑殺趨炎輩。<span class="科">生</span>卻把齊人越樣欽。夫人。俺齊人一時得運。十載宦途。賓朋紛集。士夫交至。正所謂臣門如市也。今日乃俺生辰。料諸友不免相賀。都是至交密友。二位夫人不妨共見。<span class="科">二旦</span>曉得。今日相公貴誕。趁此賓友未來。請上受俺二人一拜。<span class="科">生</span>省得煩俺回禮。只常禮罷。<span class="科">二旦拜生回介二旦</span>俺二人也不願你多。只願你齊頭活一百歲罷了。<span class="科">生</span>多謝了。<span class="科">子拜介</span>孩兒願爹爹再加一百歲。<span class="科">生</span>我兒好也。你如今長大。俺齊人箕裘有托了。<span class="科">二旦</span>侍女每過來磕老爺的頭。<span class="科">侍磕介</span>願老爺千歲。<span class="科">生</span>每人都賞你紅紬衫一件。小心服事。<span class="科">眾應謝介二小齊人進介</span>恭喜長兄貴誕。小弟二人等候已久。敢此拜賀。<span class="科">拜介</span>只願你福如東海。壽比南山。時時青眼二弟。<span class="科">生</span>多謝盛情。<span class="科">二小</span>呀。卻早王子敖輩來也。<span class="科">王田冠帶上</span></p>
        
        <p class="曲"><span class="牌">金瓏璁</span>兩人同附鳳要來共拜堂中趨顯者效華封</p>
        
        <p class="白"><span class="科">入共見介王田</span>大兄請上。受小弟每一拜。<span class="科">生</span>纔爾初度。敢煩諸兄。<span class="科">交拜介生</span>我兒過來。拜謝了二位叔爺。<span class="科">王</span>這是令郎。可喜可喜。今年幾歲了呢。<span class="科">生</span>十歲了。<span class="科">生</span>十歲了。我家小女也有十歲了。如大兄不棄。即以姪女配為媳婦何如。<span class="科">生</span>不敢請耳。固所願也。<span class="科">田</span>如此。小弟做媒便了。<span class="科">僕報上</span>稟爺。淳于老爺奉聖旨來到。<span class="科">生</span>快排香案。<span class="科">淳冠帶捧旨上</span></p>
        
        <p class="曲"><span class="牌">前腔</span>欽將聖旨奉。封妻封妾多榮。驚室子。耀賓朋。</p>
        
        <p class="白"><span class="科">生眾接介淳</span>聖旨已到。跪聽宣讀。詔曰。自我太公丁公以及寡人莅有茲士。得保安寧。皆我齊國諸臣之力是賴。前者五旬克燕。倍子千乘。齊人之功為多。今封爾為上大夫。賜號東郭君。爾妻爾妾早起相夫。不愧雞鳴之詠。俱封齊東郡夫人。爾可與右師王驩一同輔政。以相我齊邦。如昔日管大夫故事。主客卿淳于髡可歲加祿米三百石。田戴可進亞卿之職。其弟於陵仲子。寡人甚慕其高風。特賜粟帛若干。以旌廉士。戴亦可時周之。爾諸臣其益勵忠勳。用安齊國。欽哉。<span class="科">生眾謝恩介眾相見介淳</span>大兄貴誕。請受小弟一拜。<span class="科">生</span>再不敢勞。<span class="科">交拜介生</span>我兒過來。拜謝淳于叔叔。<span class="科">淳</span>好佳郎。有佳媳否。<span class="科">生</span>適子敖不棄。許以姻盟。便是田兄作伐。<span class="科">淳</span>作伐豈兄一人便了。帶小弟倍點如何。<span class="科">生</span>多謝。侍女每。看酒。<span class="科">遞酒介</span></p>
        
        <p class="曲"><span class="牌">剔銀燈</span><span class="科">生</span>遭時世陡蒙恩寵。教齊人不勝惶悚。還承貴友相欽重。羞殺我這般梁棟。<span class="科">合</span>添囱冗生辰乍逢。增吉慶姻親又重。</p>
        
        <p class="曲"><span class="牌">前腔</span><span class="科">二旦</span>賢夫婿妻兒沾寵。好賓朋通家情永。又許咱兒子還乘鳳。越教把良人歡奉。<span class="科">合前</span></p>
        
        <p class="曲"><span class="牌">前腔</span><span class="科">子</span>天生就公卿嫡冢。論家門堪他相捧。俺箕裘不替真麟種。須索把父書頻誦。<span class="科">合前</span></p>
        
        <p class="曲"><span class="牌">前腔</span><span class="科">王田淳</span>論榮耀人人心動。兩夫人更還超眾。相知合作一禎祥頌。共向着丹墀爭貢。<span class="科">合前</span></p>
        
        <p class="曲"><span class="牌">前腔</span><span class="科">二小</span>擡頭看朱門高聳。低頭來紅裙雜擁。憶年時共把蛇兒弄。今日里只他尊重。<span class="科">合前生</span></p>
        
        <p class="白">諸君在此。俺齊人今日可方管夷吾晏平仲否。<span class="科">淳笑介</span>子真齊人也。知管仲晏子而已矣。<span class="科">生</span>淳于兄。只怕今人更可憐也。知齊人而已矣。諸兄。我想丈夫貧窮。則親戚賤惡。位高金多。則妻妾畏懼。嗟乎。人生世上。富貴爵祿。蓋可忽乎哉。<span class="科">淳</span>此老大是無禮。當面笑卻人也。<span class="科">生</span>小弟豈敢。俺想昔時貧困。今日陡然發跡。皆時為之也。偶作鄙語數句。敢為諸兄誦之。<span class="科">眾</span>願聞。<span class="科">生朗吟介</span>雖有智慧。不如乘勢。雖有鎡基。不如待時。<span class="科">眾</span>誠千古至言也。<span class="科">生</span>諸兄。不才還有一言。富貴浮雲耳。腐鼠嚇人。達者鄙之。惟田兄令弟仲子。當今之世。真所謂空谷之音。絕無而僅有者也。俺心慕其高風久矣。止為妻孥之事未了。只得含羞忍辱。奔走仕路。今幸至此。復何為哉。惟有泛舟楚水。攀附於陵耳。富貴之場。讓諸兄為之。<span class="科">對王介</span>老親翁。那壟斷惟兄登之可也。<span class="科">王</span>多謝兄長。俺王驩今日頗窺見其門路矣。<span class="科">田</span>前日舍弟也有書自於陵來。招兄偕隱。但小弟未知尊意。不敢道及耳。<span class="科">二旦</span>只那仲子先生的尊政。俺姐妹雅是相慕。願良人趁早回頭。毋使後人笑不了也。</p>
        
        <p class="曲"><span class="牌">山花子</span><span class="科">生二旦公子</span>如今撇下墦和壟。讓諸君富貴之中。小齊人休如乃翁。都欽他陳仲高風。<span class="科">合</span>論人間榮華有窮。歸來小山歌桂叢。想二十載松風舊夢堪再從。竟附於陵丘壑言終。</p>
        
        <p class="曲"><span class="牌">前腔</span><span class="科">生淳田二小</span>吾儕不免還相哄。鎮終朝俗狀塵容。仕宦裡穿踰舊跡。士夫每妾婦餘風。<span class="科">合前</span></p>
        
        <p class="曲"><span class="牌">舞霓裳</span><span class="科">合</span>鎡基數語煞名通。煞名通。及時乘勢是豪雄。是豪雄。微時舊事何深諷。總不礙齊人今日這恩榮。都則是英賢作用。這花面覺道冠裳頗為眾。</p>
        
        <p class="曲"><span class="牌">紅繡鞋</span>也知徧國皆公。皆公。高巾仲子難逢。難逢。而今不貴首陽風。因此上譜齊東。與孟老。意思同。</p>
        
        <p class="曲"><span class="牌">尾</span>音曲傳東郭非嘲諷。則索把齊人尊捧。君不見盡處熙攘名利中。</p>
        
        <p class="落詩">仲子先生有好妻。<br />淳于夫子善滑稽。<br />吾家孟老呵呵笑。<br />壟上墦間那止齊。<br /><span class="科">共鼓吹大笑下</span></p>
        
    </body> 
</html>