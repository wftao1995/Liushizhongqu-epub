<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/三元記</title>
        <meta name="author" content="明　沈受先　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">三元記</span></h1>

        <p class="作者">明　沈受先　著</p>

        <h2 id=ch1 class="chapter"><span class="齣題">第一齣　開宗</span></h2>

        <p class="曲"><span class="牌">西江月</span><span class="科">末上</span>秋月春花似水流。等閒白了少年頭。玉津金谷無陳跡。漢寢唐陵失故坵。對酒當歌須慷慨。逢場作樂任優遊。紅塵滾滾迷車馬。且向樽前一醉休。<span class="科">問答照常</span>良賈馮商。賢妻金氏。世居江夏。奕葉門楣。貲饒鉅萬。四十尚無兒。金氏慮無承嗣。勸夫娶妾。貿易京師。尚義馮商。賑貧拯難。惻隱頻施。勉從妻命。載橐驅馳。抵寓託尋媒主。議聘嬌姿。適際張公折運。償官貨女。得遂佳期淑女情哀。馮商義重。不忍相留速遣歸。原聘分毫不取。慨付婚書。更又逆旅還金。誣徒認馬。陰德重皇天鑑之。深荷蒼穹昭報。賜產佳兒。年少三元高捷。旌譽振鄉閭。</p>
        
        <h2 id=ch2 class="chapter"><span class="齣題">第二齣　祝壽</span></h2>
        
        <p class="曲"><span class="牌">滿庭芳</span><span class="科">生上</span>花霧凝香。柳煙分綠。艷陽景物堪題。鶯簧調律。燕翦香泥。滿目韶光可愛。怡情處詩酒琴棋。瑤階下奇葩異卉。何日產靈芝。</p>
        
        <p class="誦"><span class="牌">鷓鴣天</span>詩禮名家慶澤豐。衣冠燁燁振儒風。田疇漠漠阡連陌。倉廩陳陳杇貫紅。　　心感慨。謾憑陵。幾回長睹仰蒼穹。承家未見寧馨嗣。耿耿常懷念慮中。</p>
        
        <p class="白">自家姓馮。名商。字民末。湖廣江夏人也。叨承祖蔭。頗蓄家貲持己惟恭。族黨盡恂恂之禮。濟人以德。鄉閭施薄薄之恩。山妻金氏。家室攸宜。蘋蘩可托。儀容雅淡。儼然松柏之姿。德性貞堅。確乎金石之操。今日乃是卑人初度之辰。昨日已蒙娘子安排慶壽筵席。想已完備。同到長春亭上翫賞一回。卻不是好。娘子早到。</p>
        
        <p class="曲"><span class="牌">掛真兒</span><span class="科">旦上</span>小院人閒春晝永。香篆嫋簾控金鉤。睡起紗廚。翠鬟整罷。重獻長春壽酒。</p>
        
        <p class="誦"><span class="牌">浣溪沙</span>水滿池塘花滿枝。亂紅深處囀黃鸝。東風輕軟弄簾幃。　　日正長時春晝永。燕交飛處柳煙迷。花前正好捧金卮。</p>
        
        <p class="白">員外萬福。<span class="科">生</span>娘子拜揖。<span class="科">旦</span>員外。今日春和景明。正逢壽旦之日。奴家聊具一杯壽酒。欲為員外慶壽則個。<span class="科">生</span>多感娘子厚情。<span class="科">旦</span>春英。錦雲。將酒過來。<span class="科">淨丑上</span>十二闌杆八寶妝。祥雲繚繞滿華堂。金杯滿泛長生酒。共祝南山壽算長。酒在此。<span class="科">旦</span>將酒過來。</p>
        
        <p class="曲"><span class="牌">錦堂月</span>南極星光。東風扇煖。華堂瑞靄瓏璁。香薦蟠桃。雲外八仙齊捧。碧霞中鸞鶴翺翔。寶鼎內沈檀簇擁。<span class="科">合</span>金杯奉。願海屋添籌。福祿攸崇。</p>
        
        <p class="曲"><span class="牌">前腔</span><span class="科">生</span>恭承。令德雍容。情懷繾綣。閨門伉儷恩濃。琴瑟調和。春滿玉臺金鏡。未須期東海南山。願早賜祥麟瑞鳳。<span class="科">合前</span></p>
        
        <p class="曲"><span class="牌">前腔</span><span class="科">淨</span>簾櫳。佳氣沖沖。花嬌柳媚。鸞箏象板和鳴。三祝華嵩。願取百年重慶。酬酢處鸚鵡杯傳。談笑裡綺羅香擁。<span class="科">合前</span></p>
        
        <p class="曲"><span class="牌">前腔</span><span class="科">丑</span>重重。綠𨣞<a epub:type="noteref" href="#char01"><spu>註</spu></a>黃封。珠圍翠繞。當筵笑語喧問。地久天長。願祝百年相共。只求他玉產崑岡。惟願取珠生老蚌。<span class="科">合前</span></p>
        
        <p class="曲"><span class="牌">醉翁子</span><span class="科">生</span>思省。嘆蹤跡似飄萍斷梗。況佳會難逢。勝遊當重。須聽。嘆金谷梁園。多少繁華一夢中。<span class="科">合</span>相祝誦。願偕老夫妻百歲和同。</p>
        
        <p class="曲"><span class="牌">前腔</span><span class="科">旦</span>佳景。勝洞天仙境。總丹青圖畫。未可形容。酩酊。且對景開懷。莫管城頭扣暮鐘。<span class="科">合前</span></p>
        
        <p class="曲"><span class="牌">僥僥令</span><span class="科">淨</span>霞觴光泛。銀燭影搖紅。趙舞燕歌齊簇擁。直飲到月兒高花影重。</p>
        
        <p class="曲"><span class="牌">前腔</span><span class="科">丑</span>春風翻舞袖。白雪調歌聲。十二金釵頻頻勸。一任醉扶歸錦帳中。</p>
        
        <p class="曲"><span class="牌">尾聲</span><span class="科">合</span>盤桓且盡今宵興。兔走烏飛不暫停。莫待華髮蕭蕭兩鬢生。</p>
        
        <p class="落詩">歡娛休問夜如何。<br />此樂人生有幾多。<br />遇飲酒時須飲酒。<br />得高歌處且高歌。</p>
        
        <h2 id=ch3 class="chapter"><span class="齣題">第三齣　博施</span></h2>
        
        <p class="曲"><span class="牌">滿庭芳</span><span class="科">生上</span>奕世箕裘。江夏昭昭華裔。白晝無私。青春門第。蕩漾遊絲飛絮。喜閨中琴瑟相宜。奈膝下蕭條丹桂。</p>
        
        <p class="誦"><span class="牌">鷓鴣天</span>重義輕財大丈夫。蕭然子嗣待如何。書香一脈無人繼。不孝三般是我多。　　閒議論。嘆蹉跎。無情日月競如梭。榮枯得失皆由命。萬事從天安分過。</p>
        
        <p class="白">念馮商托賴天地。安居樂業。優遊歲月。年登四十。尚無子息承祧。所慮者上年淫雨連綿。今歲狂風拔木。百姓流離。悲聲遍野。値此大雪連朝。豈無飢寒之輩。卑人幸得囊有餘資。廩有餘粟。將欲賑濟一番。院子何在。<span class="科">末上</span>萬里彤雲大雪紛。村南村北閉柴門。長途多少飢寒者。此際悲嚎不可聞。覆員外。有何分付。<span class="科">生</span>江南三尺雪。盡道一年豐。<span class="科">末</span>人道豐年瑞。豐年瑞若何。長安有貧者。宜瑞不宜多。<span class="科">生</span>院子。我見連日大雪紛紛。當此之時。豈無饑寒之士。先賢有云。惻隱之心。人皆有之。我欲賑濟鄉民。你去門首探望。但有來者。即忙通報。<span class="科">末</span>領鈞旨。呀。遠遠望見一人冒雪而來。想是借貸求乞者。待我在此等候。</p>
        
        <p class="曲"><span class="牌">普賢歌</span><span class="科">淨上</span>桂薪玉粒價如金。女哭兒啼徹四鄰。饑寒苦逼身。淒涼不可禁。說向他人應不忍。</p>
        
        <p class="白">滿頭風雪遠行來。十叩柴門九不開。聞說馮公施賑濟。願祈甘雨潤枯荄。自家喚做匡得成。番番手到便成功。卻嘆年來時運蹇。十回謀事九回空。大雪紛紛。饑寒難忍。不免手執文券。懷揣羞臉。去問馮員外求借。望見一個人來。看他模樣。也是我等之輩。待我閃在此間。聽他說些甚麼。</p>
        
        <p class="曲"><span class="牌">前腔</span><span class="科">丑上</span>年時饑饉實難撑。夕飧朝饔力不勝。柴薪沒一莖。稻穀沒半升環堵蕭然塵滿甑。</p>
        
        <p class="白">柳絮梨花滿地飛。瓊瑤處處積成堆。紅爐煖閣偏宜賞。路上行人不療饑。自家喚做白手要。逢人只是呵呵笑。空心架子搭得高。轉眼機謀十分妙。<span class="科">淨</span>這般風雪又饑寒。這個方兒也不妙。老兄作揖。<span class="科">丑</span>幾乎失瞻了。愁人莫向愁人說。說向愁人轉又愁。適間聽得老兄之說。便知心內事與我一般的。如今馮員外大開賑濟。我和你同去他家走一遭看如何。<span class="科">丑</span>老兄。去便去。只是乞兒不可並行。<span class="科">淨</span>休得取笑。轉灣抹角。此間便是。<span class="科">末</span>不知二位到此何幹。<span class="科">淨丑</span>我二人因年荒歲歉。難以度日。各執文券。到府上與員外借貸些須。敢煩為我通報一聲。<span class="科">末</span>既如此。少待。<span class="科">末見生介</span>稟員外。門外有兩個人。各執文券。欲求借貸。<span class="科">生</span>既如此。請他進來。<span class="科">淨丑見生介</span>我二人因為年時荒歉。又且風雪填門。難以度日。各具文券在此。望乞員外借貸些須。以救燒眉之急。</p>
        
        <p class="曲"><span class="牌">馬蹄花</span><span class="科">淨丑</span>俯伏階前。仰望仁慈特見憐。叵耐凶年水旱。時歲飢荒。過活艱難。閉門僵臥笑袁安。范丹破甑塵生滿。願洪鈞大布陽春。庶枯涸苟延殘喘</p>
        
        <p class="白"><span class="科">生</span>二位不消行禮。叫院子將銀二兩。白米二石。就着人挑送二位宅上。<span class="科">淨丑</span>多感員外仗義。伏乞收納文券。待來歲豐熟。倍利奉償。<span class="科">生</span>二位不必掛心。<span class="科">淨丑</span>既蒙員外如此。我二人就此拜謝。</p>
        
        <p class="曲"><span class="牌">前腔</span><span class="科">淨丑</span>恩德汪洋。刻骨銘心不敢忘。願你金珠千斛。米粟千倉。羅綺千箱。銜環結草必須償。終為犬馬酬恩貺早誕生天上麒麟。位極品聖朝卿相。</p>
        
        <p class="白"><span class="科">生</span>多謝過奬。不敢久羈。<span class="科">淨丑</span>多謝。告回了。</p>
        
        <p class="落詩">今日得君提掇起。<br />免教人在污泥中。</p>
        
        <p class="曲"><span class="牌">水底魚</span><span class="科">貼上</span>抱屈含冤。誰人肯見憐。夫遭橫害。多因奴命蹇。</p>
        
        <p class="白">心慌來路遠。事急出閨門。奴家因丈夫王以德不幸被奸豪胡大才誣告贓銀二十兩。無門處寘。寫立文契。着我自到馮員外宅上賣身贖罪。況馮員外即今大施賑濟。不免前去。轉灣抹角。已是馮員外門首。大哥。奴家欲見員外。敢煩通報。<span class="科">末</span>少待。等我進去報知。<span class="科">末見生介</span>稟員外。門首有一婦人。要見員外。<span class="科">生</span>你叫他進來。<span class="科">末</span>叫你進去。<span class="科">貼</span>員外萬福。<span class="科">生</span>娘子免禮。你丈夫姓甚名誰。來此貴幹。<span class="科">貼</span>奴家乃王以德之妻。特來借貸。<span class="科">生</span>有何話說。<span class="科">貼</span>員外聽稟。</p>
        
        <p class="曲"><span class="牌">黃鶯兒</span>未語淚先傾。<span class="夾白">土豪胡大才。不知有何仇。</span>把風波平地生。將夫陷入穿窬穽。<span class="夾白">縣官將夫百般拷打。虛招了盜贓二十兩。如今呵。</span>贓無半星。何由再生。欲求借貸全軀命。望哀矜。慨然周給。決不負深恩。</p>
        
        <p class="白"><span class="科">生</span>那胡大才真是不仁。</p>
        
        <p class="曲"><span class="牌">簇御林</span>聽他語情可矜。<span class="夾白">娘子。</span>頓教人抱不平。此心不覺生憐憫。<span class="夾白">娘子不須煩惱。</span>管教救取伊夫命。這贓銀吾當區處。不必淚交傾。</p>
        
        <p class="白">叫當直的。你去櫃上取二十兩銀子。與那娘子。完了他丈夫的贓。再求見我。<span class="科">貼</span>這是丈夫在獄中親手寫出來的文契。請員外權且收下。<span class="科">生</span>娘子。正所謂為人莫作婦人身。百年苦樂任他人。自將賣身文契遞與我。世上有這等可憐之事。娘子。文契我收在此。待你丈夫出來之日。我自有處。<span class="科">貼</span>既如此。且告辭。</p>
        
        <p class="落詩">一點仁心天地知。<br />濟人利物孰能如。<br />深蒙大德相周濟。<br />今日夫妻會有期。</p>
        
        <h2 id=ch4 class="chapter"><span class="齣題">第四齣　毀券</span></h2>
        
        <p class="曲"><span class="牌">遶地遊</span><span class="科">小生上</span>命蹇合逢冤苦。平空遭此無辜。<span class="科">貼上</span>今朝雖得出囹圄。何忍捨糟糠之婦。</p>
        
        <p class="白"><span class="科">小生</span>娘子。昨日教你去求馮員外。事體如何。<span class="科">貼</span>他已與銀二十兩在此<span class="科">小生</span>他文契收了不曾。<span class="科">貼</span>文契他已收了。他說待你事完之后。再有話說。<span class="科">小生</span>娘子。指望百年期。誰知中道別。<span class="科">貼</span>相對意徬徨。兩淚空流血。<span class="科">小生</span>今日漢宮人。明朝胡地妾。<span class="科">貼</span>送汝出陽關。恩情從此絕。<span class="科">小生</span>我和你命合分離。遭此大禍。我死在獄中。你也少不得要從人。如今將你賣銀完贓。活我之命。只是虧負了你。<span class="科">貼</span>官人。我也只指望百年相守。誰知與你今日分離。妾心何忍。<span class="科">小生</span>甑已破矣。悔之無益。你如今在馮宅。強如落在奸豪之手。<span class="科">貼</span>丈夫。從此拜別。<span class="科">小生貼抱哭介外扮解子上</span>官差要緊。快些行路。等待已多時。又要到馮家去。有何事說。<span class="科">小生</span>牌子。沒奈何。不敢瞞你說。前日將妻賣與馮員外。得銀完贓。如今送妻子進去。即時就行了。<span class="科">外</span>放快些。<span class="科">生上</span>何人在此。<span class="科">末</span>甚麼人。<span class="科">小生</span>小人是王以德。前日蒙員外完了贓銀。特來告別。<span class="科">末</span>待我進去通報。<span class="科">小生</span>多謝。小人伺候。<span class="科">末</span>稟上員外。王以德在外。要見員外。<span class="科">生</span>着他進來。<span class="科">末</span>你每進去。<span class="科">小生進見介</span>員外。小人是王以德。得蒙員外完納贓銀。以免死罪。如今問發河南中都水馬驛供徒。今日特送妻子到府上。小人即時就起程去了。<span class="科">生</span>你道我要你的妻子。與你完贓麼。我為憐你無辜受害。故與你完贓。當直的。他前日文書在那裡。<span class="科">末</span>在此。<span class="科">生</span>取來毀碎了。些須小事。就斷絕他人之夫婦。豈不寒心。<span class="科">小生</span>員外既不要我妻子。蒙代完贓銀。教小人將何賠償。無故受惠。這個決使不得。又一件。小人身無半分盤費。途中求乞。怎與妻子同去。小人夫妻。左右不得完敘了。<span class="科">生</span>你身無盤費。豈能同去。若又拆散。不如不救你了。自古道救人須救徹。叫當直的。銀子取五兩過來。<span class="科">末</span>銀子在此。<span class="科">生</span>這一兩送與牌子路上盤纏。保全他夫婦性命。<span class="科">外</span>小人無功受祿。<span class="科">生</span>請收下。這二兩你二人路上盤纏。這二兩等到驛後。隨便做些經紀買賣度日。捱過歲月回家。<span class="科">小生</span>小人就是個木偶人。也知些進退。前日蒙納贓銀。妻子又不要。如今又與銀子去盤纏。天下也無此理。小人便去求乞。也無奈何。決不敢領。<span class="科">生</span>我非為汝。但盡我平日一點仁心耳。<span class="科">外</span>既蒙員外如此。你且收了。後日事完之時。來報員外大恩。未為遲也。<span class="科">小生拜謝介</span></p>
        
        <p class="曲"><span class="牌">畫眉序</span>否極泰重來。今日夫妻再得諧。這恩山義海。銘刻心懷。<span class="夾白">員外。你的</span>陰功比范氏麥舟。也不數裴公還帶。<span class="科">合</span>願期福壽無疆界。麟兒早下天台。</p>
        
        <p class="曲"><span class="牌">前腔</span><span class="科">生</span>我重義更輕財。一點仁心無貳猜。憐你夫妻恩愛。何忍分開。你雖則是背井離鄉。牢綰定同心羅帶。<span class="科">合</span>勸伊莫把綱常壞。百歲裡甘苦同捱。</p>
        
        <p class="曲"><span class="牌">滴溜子</span><span class="科">小生</span>追思起。追思起。素無往來。蒙尊惠。蒙尊惠。於情怎該。嘆今世無由償債徒然自感慨。<span class="夾白">我小人去后呵。</span>朝夕裡焚香頂禮如來。</p>
        
        <p class="曲"><span class="牌">鮑老催</span><span class="科">生</span>不須拜跪。我心中平生憫哀。念你無辜受害。遭縲絏實非其罪。但存一點仁心在。施恩不望人感戴。你的夫和婦好唱隨。須恩愛。莫教扯斷合歡帶。我當權若不行方便。如入寶山空手回。</p>
        
        <p class="曲"><span class="牌">尾聲</span><span class="科">小生</span>從今打破淒涼寨。<span class="夾白">員外。</span>何日償還恩債。只怕水遠山遙天一涯。</p>
        
        <p class="落詩">拜別恩人上路程。<br />如今夫唱婦隨行。<br />從空伸出拿雲手。<br />提起天羅地網人。</p>
        
        <h2 id=ch5 class="chapter"><span class="齣題">第五齣　抵墓</span></h2>
        
        <p class="曲"><span class="牌">臨江仙</span><span class="科">生上</span>手倦拋書午夢長。忽聞有客到廳堂。忙着履問行藏。</p>
        
        <p class="白">是何人。<span class="科">外</span>員外請了。<span class="科">生</span>足下何來。<span class="科">外</span>小生江右徐曉山。聞得員外宅上要看風水。相識引小生來。<span class="科">生</span>久仰高名。今幸一見。<span class="科">外</span>凡夫俗眼。徒得虛名。<span class="科">生</span>先生。學生只因無子。誠恐荒壟風水不利。特煩先生一看。請了。<span class="科">同行介</span></p>
        
        <p class="曲"><span class="牌">駐雲飛</span><span class="科">外</span>柳絮飛綿。輕煖輕寒二月天。織柳鶯梭緩。刺蕊蜂鬚軟。<span class="夾白">嗏。</span>黃鳥語綿蠻。正堪遊衍。<span class="科">生</span>遙指荒坵。正在跨澗危橋畔。只恐廢壘殘碑不美觀。</p>
        
        <p class="白"><span class="科">丑淨砍木介生</span>先生且不要行。前面就是荒壟了。你看那兩個人。手持大斧。偷砍我山上樹木。故此不要近前去。<span class="科">外</span>差了。倘若砍壞了你的塚樹。致傷風水。正該拿他到官懲治纔是。<span class="科">生</span>先生只知其一。不知其二。那兩個人見我手足荒忙。必然墜地。倘若斧刀剗了手足。傷其性命。孰大孰小。孰輕孰重。<span class="科">外</span>他既偷盜你的東西。不要說自己該死。就是登時打死。不致償命。<span class="科">生</span>禮義廉恥。人皆有之。此乃飢寒所迫。出于無奈。些須小事。使他出乖弄醜。不若隱惡揚善。彼此無虞。<span class="科">外</span>員外既有此好心。我小子不去看了。<span class="科">生</span>為何不去。<span class="科">外</span>聽我道。</p>
        
        <p class="曲"><span class="牌">前腔</span>古聖傳言。穴在人心不在山。<span class="夾白">若是</span>心地多奸險。總然地利無靈驗。<span class="夾白">嗏。</span>敬汝好心田。如斯為善。料想天地無私。神目如掣電。夢叶熊羆在目前。天賜佳兒貴怎言。</p>
        
        <p class="曲"><span class="牌">前腔</span><span class="科">生</span>多感良言。愚性從來所見偏。喜述人之善。怕結人之怨。<span class="夾白">嗏。我每若見了他呵。</span>使彼有何顏。怕他含羞成怨。不測災生。莫若隱惡而揚善。不與貪夫結死冤。</p>
        
        <p class="白"><span class="科">外</span>員外告別了。</p>
        
        <p class="落詩">一點仁心格鬼神。<br />佳兒早晚下天庭。<br />萬事勸人休碌碌。<br />舉頭三尺有神明。</p>
        
        <h2 id=ch6 class="chapter"><span class="齣題">第六齣　助納</span></h2>
        
        <p class="曲"><span class="牌">一翦梅</span><span class="科">旦上</span>琴劍圖書收拾備。仙郎欲上宸京。驪駒何事苦催行。簷花含別意。窗柳繫離情。</p>
        
        <p class="白">爛班繡襖花滿身。勾引蛺蝶飛向人。遊絲不動浮爐薰。瑣窗錦帳嬌生春。奴家金氏。良人馮商。宜室宜家。尚未弄璋弄瓦。一則以喜。一則以懼。今日丈夫欲往京師貿易。可教他娶婢妾一人。以續子嗣。庶免絕后。員外早上。</p>
        
        <p class="曲"><span class="牌">前腔</span><span class="科">生</span>秣馬膏車行色動。離愁萬種徐生。朝雲暮雨正多情。一朝成闊別。千里去遙征。</p>
        
        <p class="白">孺人拜揖。<span class="科">旦</span>員外萬福。<span class="科">生</span>卑人欲往京師。將次告別了。<span class="科">旦</span>員外。你有財雖富。無子實貧。我願助白金數笏。娶婢妾一人。倘生一子。庶不絕嗣。<span class="科">生</span>娘子。女子圖嫁一夫。男子願求一室。我和你雖然今日無子。安知去后不生育。<span class="科">旦</span>員外差矣。一妻一妾。傳有格言。婢妾有子。易有明訓。須當斡旋造化。不可固守常經。<span class="科">生</span>多謝指教。敢不從命。<span class="科">旦</span>既如此。請收下白金。<span class="科">生</span>多謝。<span class="科">旦</span>奴家安排杯酒。與君餞行。<span class="科">生</span>不必了。<span class="科">旦</span>將酒過來。</p>
        
        <p class="曲"><span class="牌">字字雙</span><span class="科">淨丑上</span>春臺春凳擺得能。端正。安排春盛十來層。齊整。東陽美酒七八瓶。忒盛。正好猜拳擲色賭輸贏。行令。</p>
        
        <p class="白">員外孺人。酒已在此。<span class="科">旦</span>斟酒過來。</p>
        
        <p class="曲"><span class="牌">二犯傍妝臺</span>閨閫餞君行。綠窗朱戶番做短長亭。勸君娶妾非為色。念後嗣沒人承。我自甘老桂含芳死。你親植夭桃看子生。<span class="科">合</span>望中南浦。數里水程。綠波芳草遠關情。</p>
        
        <p class="曲"><span class="牌">前腔</span><span class="科">生</span>送別淚如傾。青絲細竹都是斷腸聲。之京娶妾非吾願。端不在貌娉婷。羨伊喬木縈葛藟。試擬枯楊稊再生。<span class="科">合</span>氣清天朗。雲散雨晴。欲行且止怕登程。</p>
        
        <p class="白"><span class="科">生</span>孺人免送罷。<span class="科">旦</span>容奴家再送幾步。</p>
        
        <p class="曲"><span class="牌">前腔</span>攜手下階行。落花風冷吹淚墮紅冰。深知此別無多日。自不覺百愁生。<span class="夾白"><span class="科">生</span>孺人。就此告別。不勞遠送。<span class="科">旦</span></span>妾身不及青驄馬。安得隨君到玉京。<span class="科">合</span>望中南浦。數里水程。綠波芳草遠關情。</p>
        
        <p class="曲"><span class="牌">前腔</span><span class="科">生</span>分手立中庭。夫妻戀戀如有繫心繩。<span class="夾白"><span class="科">旦</span>員外。快些登程去罷。<span class="科">生</span></span>忽聽門外車馬動。自不覺旅魂驚。蘭房茅店今宵月。照見相思兩處情。<span class="科">合</span>氣清天朗。雲散雨晴。欲行且止怕登程。</p>
        
        <p class="落詩">風前攜手蹙雙蛾。<br />千里神京奈遠何。<br />不孝有三無後大。<br />赴京娶妾莫蹉跎。</p>
        
        <h2 id=ch7 class="chapter"><span class="齣題">第七齣　餞行</span></h2>
        
        <p class="曲"><span class="牌">一翦梅</span><span class="科">外淨小生同上外淨</span>綠楊枝上啼春鳥。絳桃花底蜂飛。<span class="科">小生</span>春城日色正遲遲。<span class="科">合</span>呢喃飛燕子。風煖囀黃鸝。</p>
        
        <p class="白"><span class="科">淨</span>二位先生。我每曾受馮員外厚愛。未得一報。聞知他即日赴京貿易。我每可各具壺觴。同去與他餞行。未知二位尊意若何。<span class="科">外</span>正欲如此。小子已備酒果在此。<span class="科">小生</span>方纔聞得馮員外已起身了。我每快趕上去。</p>
        
        <p class="曲"><span class="牌">金錢花</span><span class="科">眾行同唱</span>畫橋流水東西。東西。斜穿竹逕松溪。松溪。紅雨墜。杏花飛。雙屐齒。印香泥。詩酒伴。正相隨。</p>
        
        <p class="曲"><span class="牌">前腔</span><span class="科">生上</span>長亭芳草淒淒。淒淒。舟橫野渡人稀。人稀。行色壯。步徐徐。何日裡。到京畿。</p>
        
        <p class="白"><span class="科">眾</span>馮員外請駐了馬。<span class="科">生</span>是何人。<span class="科">末</span>是衛冰月陳筆耕褚種杏三位先生。<span class="科">生</span>牽住馬。呀。列位先生何往。<span class="科">眾</span>聞知員外遠行。特來餞送。<span class="科">生</span>何勞列位遠送。<span class="科">眾</span>學生等嘗蒙厚愛。銘刻肺腑。無由補報。<span class="科">生</span>不敢。<span class="科">眾</span>看酒過來。還是筆耕先生先送起。<span class="科">外</span>叨先了。</p>
        
        <p class="曲"><span class="牌">懶畫眉</span>聞君車從侍長亭。聊具壺觴表寸誠。驪駒唱徹斷腸聲。不知何日重歡慶。<span class="夾白">員外。</span>願你萬貫腰纏出帝京。</p>
        
        <p class="曲"><span class="牌">前腔</span><span class="科">淨</span>木桃投我久銘心。愧乏瓊瑤報大恩。隴頭梅蕊露先春。折來傳報江南信。兩字平安抵萬金。</p>
        
        <p class="曲"><span class="牌">前腔</span><span class="科">小生</span>長途芳艸綠如裀。好把王孫歸路分。臨行執手問歸程。須知欲別情何忍。折柳殷勤贈故人。</p>
        
        <p class="曲"><span class="牌">前腔</span><span class="夾白"><span class="科">生</span>小生回謝一杯。</span>荷蒙佳醞及盤飧。辱愛殷勤送我行。<span class="夾白">卑人</span>看昏鴉集樹日將曛。自古道送君千里終須別。西出陽關無故人。</p>
        
        <p class="白">列位請回。<span class="科">外</span>今日一別。動徹經年。須盡一醉。聊盡鄙情。再勸一杯。<span class="科">淨</span>說得是。小子意欲行個令喫酒。留員外多敘一敘。<span class="科">眾</span>最妙。<span class="科">淨</span>各要報腳色過來。<span class="科">眾</span>報甚麼腳色。<span class="科">淨</span>各要自稱某姓。兼做某營生。<span class="科">小生外</span>誰人先說起。<span class="科">淨</span>依着馮陳褚衛說去。<span class="科">小生外</span>既如此。該馮員外說起了。<span class="科">生</span>學生叨先了。<span class="科">眾</span>不敢。<span class="科">生</span>學生姓馮。常年在外做客。自號海舟。<span class="科">外</span>學生姓陳。常年在外教書。自號筆耕。<span class="科">小生</span>學生姓褚。常年在家賣藥。自號種杏。<span class="科">淨</span>小子姓衛。常年在外算命。自號冰月。如今腳色已定了。各要自家贊四句詩。贊得好者免飲。贊得不好者罰酒三杯。也依着馮陳褚衛說去。<span class="科">生</span>學生馮海舟。在外做客。自贊曰。若做經紀。賊心便起。賤買貴賣。損人利己。陽貨曰。為富不仁矣。為仁不富矣。<span class="科">眾</span>贊得有道理。只是沒了歪詩韻。免飲。<span class="科">外</span>學生陳筆耕。教書先生。自贊曰。坐着一片冷板。生涯四季束脩。消盡平生之壯氣。結成童稚之冤仇。子曰。溫故而知新。可以為師矣。<span class="科">眾</span>道得十分有理致。只是沒有了掃愁箒。免飲。<span class="科">小生</span>學生褚種杏。是賣藥郎中。自贊曰。藥依方撮。脈用手按。有活人之心。而無活人之手段。無死人之心。而有死人之手段。書曰。若藥不瞑眩。厥疾不瘳。<span class="科">眾</span>贊得甚脫俗。只是沒有人間祿。免飲。<span class="科">淨</span>列位都說過了。如今輪該學生了。休見笑。<span class="科">眾</span>不敢。<span class="科">淨</span>學生是算命先生。號衛冰月。自贊曰。推造雖是死法。講命自有活套。科舉之後一宿。秋收之時又到。子曰。不知命無以為君子也。<span class="科">眾</span>贊得最妙。都免飲。<span class="科">淨</span>若只如此。這酒將來何用。我每各人俱勸馮兄一杯。</p>
        
        <p class="曲"><span class="牌">柳搖金</span><span class="科">淨</span>鶯花千里。鷗波滿溪。隨處可留題。夜宿舟中飯。晨征馬上雞。想多少離愁別恨。想多少離愁別恨。都在送行時。要祛愁掃恨。頻呼酒卮。<span class="科">合</span>雙雙燕語。兩兩鶯啼。燕語鶯啼。混入在離歌聲裡。</p>
        
        <p class="曲"><span class="牌">前腔</span><span class="科">外</span>蕭蕭行李。迢迢路岐。翹首望京畿。殿閣紅雲遶。京城綠樹迷。且痛飲瓊漿百盞。且痛飲瓊漿百盞。何若惜分離。這悲歡聚散。原無定期。<span class="科">合前</span></p>
        
        <p class="曲"><span class="牌">前腔</span><span class="科">生</span>雲蒸花氣。風牽柳絲。春色鬭芳菲。正好同遊賞。那堪遠別離。他日到皇都旅邸。他日到皇都旅邸。兩地費相思。<span class="夾白"><span class="科">小生</span>此去何時返呵。<span class="科">生</span></span>問何時返斾。茫然未知。<span class="科">合前</span></p>
        
        <p class="曲"><span class="牌">前腔</span><span class="科">小生</span>筵開羅綺。吹竹奏絲。惜別酒遲遲。<span class="夾白">呀。</span>忽見青山墜。俄看白日低。說不盡衷腸心事。說不盡衷腸心事。<span class="夾白"><span class="科">末</span>快行程罷。<span class="科">生</span></span>僕子又相催。且停杯拜別。難禁淚垂。<span class="科">合前</span></p>
        
        <p class="落詩">離筵酒散各回程。<br />更盡匆匆話別情。<br />莫戀東京歌舞地。<br />卻教冷落舊時朋。</p>
        
        <h2 id=ch8 class="chapter"><span class="齣題">第八齣　託媒</span></h2>
        
        <p class="曲"><span class="牌">窣地錦襠</span><span class="科">丑上</span>儂家積祖做牙行。聚寶藏珍盡巨商。凡人若要做新郎。作伐還須是老娘。作伐還須是老娘。</p>
        
        <p class="白">老婦不愁貧。生涯日日新。既能為月老。又會作牙人。老身媒主婆是也。多賴祖宗遺廕。得留買賣生涯。不免在此開設鋪面。迎接客商。正是不將辛苦意。難近世間財。</p>
        
        <p class="曲"><span class="牌">玩仙郎</span><span class="科">生</span>山海幾梯航。歷過紅塵白浪。</p>
        
        <p class="白">訪得此間乃是媒主婆家裡。不免進入去。呀。媽媽拜揖。<span class="科">丑</span>官人萬福。<span class="科">生</span>媽媽上姓。<span class="科">丑</span>我老身有名的媒主婆。<span class="科">生</span>為何叫做媒主婆。<span class="科">丑</span>男要娶婦。女要嫁夫。都是老身作伐。賣貨的客人。買貨的主顧。俱是老身為主。故此叫媒主婆。不知官人下顧。有何貴幹。<span class="科">生</span>卑人到此。有兩件事請托。<span class="科">丑</span>有那兩事。<span class="科">生</span>些須小貨。欲煩媽媽貨賣。<span class="科">丑</span>賣貨在那裡。<span class="科">生</span>車子已在門首。<span class="科">丑</span>叫小廝收了官人車上的寶貨。<span class="科">內應介丑</span>還有甚事。<span class="科">生</span>卑人為無子嗣。欲娶婢妾。敢煩媽媽作伐。<span class="科">丑</span>元來如此。官人上姓貴表。仙鄉何處。</p>
        
        <p class="曲"><span class="牌">大迓鼓</span><span class="科">生</span>吾家慶澤長。世居江夏。馮姓名商。<span class="夾白"><span class="科">丑</span>原來是江夏馮官人。久慕久慕。<span class="科">生</span></span>念獨夫老去誰供養。於今將效鳳求凰。敢請伐柯。期取弄璋。</p>
        
        <p class="白"><span class="科">丑</span>官人來得遇巧。<span class="科">生</span>怎見遇巧。<span class="科">丑</span>我東鄰有個姓張的。急要些銀子使用。將親生女兒願賣與人。卻不是遇巧。<span class="科">生</span>不知此女多少年紀。</p>
        
        <p class="曲"><span class="牌">前腔</span><span class="科">丑</span>張家二八娘。<span class="夾白"><span class="科">生</span>二八十六歲。不知他才貌何如。<span class="科">丑</span></span>他賢如孟光。貌比王嬙。<span class="夾白"><span class="科">生</span>要多少財禮。<span class="科">丑</span></span>你聘財若出銀百兩。管教今夜便成雙。與你執柯。期取弄璋。</p>
        
        <p class="白"><span class="科">生</span>這是一百兩銀子在此。請收下。<span class="科">丑</span>這銀子恐沒有一百兩。<span class="科">生</span>百兩不欠一分。<span class="科">丑</span>我收銀子。你收文券。<span class="科">生</span>如何文券就在你處。<span class="科">丑</span>在此久矣。只因高不成。低不就。今日馮官人卻好。<span class="科">生</span>文券我收了。倘若不成就。還望另求一家。<span class="科">丑</span>不妨。若是不成。我也還有一個閨女。就嫁你罷。</p>
        
        <p class="落詩">謀事雖在人。<br />成事還在天。<br />娶妾在今夜。<br />生子在明年。</p>
        
        <h2 id=ch9 class="chapter"><span class="齣題">第九齣　鬻女</span></h2>
        
        <p class="曲"><span class="牌">霜天曉角</span><span class="科">外上</span>居官守分。為國曾輸運。<span class="科">淨上</span>不意官糧折損。陪償無路無門。</p>
        
        <p class="白">仕途荊棘生。偶爾遭一蹶。<span class="科">淨</span>欲全忠孝心。不顧親骨肉。<span class="科">外</span>下官姓張。名祖。昔舉孝廉。官居運使。不意折損官糧。家私俱已賣盡。尚然不足。如今只得把親生之女出賣與人。為何不見媒婆來回話。明日又該比較。怎生是好。夫人。好苦呵。<span class="科">小生末上</span>懼法朝朝樂。欺公日日憂。此間已是張運使門首。不免逕入。張大人作揖。<span class="科">外</span>二位作揖。<span class="科">眾</span>張大人。你欠下許多錢糧。不肯完納。明日又該比較了。<span class="科">外</span>老夫只得將親生之女。出嫁與人。就得完了。<span class="科">小生末</span>賣女兒怎生濟得你的急。我明日稟了官。只是監着你。<span class="科">外</span>我決不累你二位。你可在前面小房兒裡歇。明日同去便了。<span class="科">小生末</span>就在此間歇了罷。莫信直中直。須防仁不仁。<span class="科">下丑上</span>費了許多心。今日事方成。千里能相會。必是有緣人。張老爹萬福。恭喜賀喜。<span class="科">外</span>你來了。我正望你。事可成麼。<span class="科">丑</span>我為你費了許多心。走了多少路。本處人家。只出三四十兩銀子。我想完你的事不得。<span class="科">外</span>多謝多謝。<span class="科">丑</span>如今有個江夏客人。為因無子。他說要娶去做妾。見有一百兩銀子在此。你每再計較。<span class="科">外</span>也罷。不須再計較了。<span class="科">淨</span>老爹。那裡叫做江夏。<span class="科">外</span>湖廣地方是江夏。也不遠。只有二千餘里。<span class="科">淨</span>呸。老賊。二千里還說不遠。<span class="科">外</span>請小姐出來。梳妝上轎。孩兒在那裡。</p>
        
        <p class="曲"><span class="牌">西地錦</span><span class="科">貼</span>只恐婚姻事允。終朝低蹙雙顰。正是為人莫作婦人身。百年苦樂由人。</p>
        
        <p class="白">爹爹母親萬福。<span class="科">丑</span>小姐萬福。<span class="科">外</span>孩兒。你的親事已成了。就要今日成親。你可收拾。<span class="科">貼</span>不知爹爹把孩兒嫁與何處人家。<span class="科">外</span>湖廣江夏富商。因為無子。娶你為妾。你可梳妝去罷。<span class="科">貼</span>爹爹。孩兒此身是爹爹的。但憑爹爹做主。只是爹爹母親再無一個兒女。倘百年之后。湯藥誰嘗。衣衾誰辦。何不將孩兒嫁與近些的人罷。<span class="科">外</span>我的兒。我豈不知。方纔媒主婆說。本處人只出三四十兩銀子。卻怎麼完我的事。如今沒奈何。只得割恩全義。</p>
        
        <p class="曲"><span class="牌">山坡羊</span>只為這官糧無從完解。<span class="夾白">兒。</span>只得與你參商恩愛。這狗命不如早死。免得見人離家敗。淚滿腮。禍從天上來。<span class="夾白">我的兒。你去了呵。</span>我的愁懷鬱鬱。早晚歸冥界。暴露屍骸誰葬埋。<span class="科">合</span>傷悲。親骨肉何年得再諧。哀哉。你萬水千山何日回。</p>
        
        <p class="曲"><span class="牌">前腔</span><span class="夾白"><span class="科">淨</span>我兒。你去了。</span>教我將何依賴。誰念我形衰力敗。從今後舉目無親。恁淒涼何由得解。這禍胎。<span class="夾白">老兒。</span>因你貪圖綱運來。<span class="夾白">指望招個女婿來家。以為養老之基。誰想你如今去了呵。</span>使我孤形弔影有誰揪採。死後無人築墓臺。<span class="科">合前</span></p>
        
        <p class="曲"><span class="牌">前腔</span><span class="科">貼</span>我爹爹不須垂淚。我親娘自宜寬解。為孩兒合受分離。致一家東飄西敗。<span class="夾白">爹爹。</span>這聘財。將去完官庫藏來。免得鞭笞刑禁又受人欺害。<span class="夾白">爹娘。兒便去了。</span>我的魂魄終宵夢裡回。<span class="科">合前</span></p>
        
        <p class="落詩">賣女完官豈不仁。<br />從今割斷義和恩。<br />流淚眼觀流淚眼。<br />斷腸人送斷腸人。</p>
        
        <h2 id=ch10 class="chapter"><span class="齣題">第十齣　遣妾</span></h2>
        
        <p class="曲"><span class="牌">如夢令</span><span class="科">生上</span>曾記尋常俗諺。說道人離鄉賤。匹馬走風煙。吹得京塵滿面。開筵宴。逆旅議成姻眷。</p>
        
        <p class="白">卑人且喜到京。投下媒主婆家。說娶妾之事。適有張氏之女。將欲嫁人。我已央媒主婆去了。如何不見他來回話。</p>
        
        <p class="曲"><span class="牌">洞房春</span><span class="科">丑上</span>花燭熒煌。洞房今夜開筵宴。<span class="夾白">馮官人。新人已到門首。你可出去迎接。<span class="科">生</span>起動起動。<span class="科">貼上</span></span>玉笙低按。伉儷非吾願。<span class="科">生</span>老大新婚。燈下羞相見。<span class="科">貼</span>心懷怨。淚痕如線。界破殘妝面。</p>
        
        <p class="白"><span class="科">丑云</span>新人已到。筵席已完。你兩人當自酬酢一杯。請安置。老身辛苦。也要去安歇。<span class="科">生</span>媽媽請坐。待我酬謝一杯。<span class="科">丑</span>我不坐了。明日來與你煖房。正是天上人間。方便第一。<span class="科">生</span>媽媽。且再坐一坐。</p>
        
        <p class="曲"><span class="牌">桂枝香</span>匆匆開宴。重將燭翦。安排着合巹春杯。燈下交相酬勸。<span class="夾白">呀。</span>看他悶思鬱然。悶思鬱然。莫不是聘財輕鮮。禮儀疎簡。<span class="夾白">小娘子。</span>你且從權。莫道我山妻妒。我的山妻且是賢。</p>
        
        <p class="曲"><span class="牌">前腔</span><span class="科">貼</span>財非輕鮮。禮非疎簡。只因有事關心。悶思實難排遣。<span class="夾白"><span class="科">丑</span>小姐。</span>你且莫怨天。且莫怨天。怨天天遠。況你的事難展轉。<span class="科">貼</span>這其間。欲訴衷腸事。傷心不可言。</p>
        
        <p class="白"><span class="科">丑</span>小姐。如今生米做成熟飯了。又何必如此推阻。我曉得了。馮官人。那小姐是個閨門之女。你須酬勸。我自迴避了罷。<span class="科">生</span>豈不聞男子生而願為之有室。女子生而願為之有家。當此新婚。此乃人生一樂也。何必掛懷。<span class="科">貼</span>奴家雖係新婚。實銜舊恨。忡忡之氣。鬱鬱之懷。何能已已。<span class="科">生</span>問小娘子有何心事。可與卑人一說。</p>
        
        <p class="曲"><span class="牌">前腔</span><span class="科">貼</span>言之慚赧。只恐逆流難挽。痛雙親衰老無兒。我去了何人為伴。<span class="夾白">我的爹娘。</span>從今別后。從今別后。山遙水遠。抱負終天之怨。好心酸。<span class="夾白">我的爹娘。</span>若要重相見。三更夢裡旋。</p>
        
        <p class="曲"><span class="牌">前腔</span><span class="科">生</span>與你紅絲新綰。期為姻眷。緣何不念新婚。愁鎖雙眉不轉。你有事儘言。有事儘言。與伊分辨。不須愁怨。這姻緣。想他就裡非無屈。其間必有冤。</p>
        
        <p class="曲"><span class="牌">前腔</span><span class="科">貼</span>嚴君遊宦。時乖多難。<span class="夾白"><span class="科">生</span>你原來是宦家之女。令尊做甚麼官來。<span class="科">貼</span></span>只因綱運他方。欠折官糧一半。<span class="夾白"><span class="科">生</span>運折了官糧。如何處置。<span class="科">貼</span>說也惶恐。</span>卻賣妾抵償。賣妾抵償。非吾之願。教我如何不怨。有誰憐。<span class="夾白">我的爹娘。</span>兒去親無倚。心旌兩地懸。</p>
        
        <p class="曲"><span class="牌">前腔</span><span class="科">生</span>聽他哀情悽慘。使我勃然色變。你雙親衰老無兒。何忍把你天倫離間。<span class="夾白">小娘子。</span>不須淚漣。不須淚漣。把你送歸庭院。<span class="夾白"><span class="科">貼</span>想我家父必將銀子完官去了。奴家情願隨官人去也。<span class="科">生</span></span>你也不須留戀。請回旋。教你骨肉重完聚。別選姻緣遂百年。</p>
        
        <p class="白">待我喚媒婆出來。媽媽有請。<span class="科">丑上</span>自不整衣毛。何須夜夜嚎。呀。官人。你兩個為何不睡。只管在此絮叨叨說什麼。<span class="科">生</span>媽媽。原來這小娘子是宦家之女。豈可與人為妾。況他父親。再無兒女。我的家鄉又遠。是絕他后嗣。於心何安。你可快送他回去。<span class="科">丑</span>這有何難。一物不成。兩物見在。你還他人。他還你銀。小姐。你只管哭哭啼啼。如今馮官人要送你回去。這聘財銀子。必定是要還他。<span class="科">貼</span>這聘禮銀必定納官用了。<span class="科">生</span>媽媽。你又差了。如今我情願送它回去。怎麼說起財禮銀來。我一分一釐也不要了。<span class="科">丑</span>官人。我如今送他回去。你且收下文券在身邊。不怕他不還你的銀子。<span class="科">生</span>媽媽。我不是這樣人。自古道周急不繼富。他父親在患難之中。我當助之。如何說這等話。娘子。收下文券去。<span class="科">丑</span>難得這好人。小姐。你可拜謝了馮官人去罷。<span class="科">貼</span>官人請上。待奴家拜謝。</p>
        
        <p class="曲"><span class="牌">憶鶯兒</span>君最賢。憐妾艱。遣妾還家不索錢。仁義於君得兩全。德深似淵。量宏似天。陰功最大行方便。<span class="科">合</span>望蒼天。與他前程遠大。瓜瓞永綿綿。</p>
        
        <p class="曲"><span class="牌">前腔</span><span class="科">生</span>你且休嘆嗟。免淚漣。<span class="夾白">我要娶妾呵。</span>本求子嗣得兩全。忍教你父子分兩邊。<span class="夾白">如今遣還你父親呵。</span>去珠復還。缺月再圓。一家骨肉重相見。請回旋。從今如願。別擇個好姻緣。</p>
        
        <p class="曲"><span class="牌">前腔</span><span class="科">丑</span>你把聘財。輕棄捐。濟人急難勝結緣。陰德從來感動天。位登壽山。廣種福田。何愁眼下無姻眷。似君賢。麟兒早賜。慶澤永流傳。</p>
        
        <p class="落詩">子嗣從來不可無。<br />全憑陰騭去相扶。<br />若還陰德無兒子。<br />到老終為一獨夫。</p>
        
        <h2 id=ch11 class="chapter"><span class="齣題">第十一齣　歸妹</span></h2>
        
        <p class="曲"><span class="牌">生查子</span><span class="科">外上</span>寒燈掛壁間。照見頭如雪。<span class="科">淨上</span>不見綠窗人。兩淚空流血</p>
        
        <p class="白">宦情羈思獨悲新。今夜燈前少一人。<span class="科">淨</span>老去且教誰作伴。病來只與死為鄰。<span class="科">外</span>奶奶。適來孩兒剛剛出門。有人來說富丞相亡了夫人。欲娶我家孩兒為正室。一聞此言。教我悔之不及。<span class="科">淨</span>都是你這老賊。急急忙忙。幹出這樣事來。再遲一回。卻不是好。<span class="科">外</span>你不要只管埋怨。我和你命該如此。</p>
        
        <p class="曲"><span class="牌">五更轉</span>我命運乖。糧運折。家私都准折。東那西輳猶還缺。一女多嬌。將他來拋撇。心痛傷。情慘切。腸鬱結。天恩廢盡。廢盡彛倫絕。哭得我兩眼俱昏。淚枯流血。</p>
        
        <p class="曲"><span class="牌">前腔</span><span class="科">淨</span>想不休。思不歇。何當心苦切。心中苦切。苦切和誰說。展轉躊躇。肝腸百裂。<span class="夾白">你看東鄰西舍。人家女兒。在燈前燈下。喜喜歡歡。惟有我家呵。</span>人不和。家不祥。天作孼。夫妻對面。對面相悲咽。未審母子相逢。何年何月。</p>
        
        <p class="曲"><span class="牌">玩仙燈</span><span class="科">丑貼上</span>譙鼓已三更。草堂中尚遺燈影。</p>
        
        <p class="白"><span class="科">貼</span>爹爹母親開門。<span class="科">外</span>奶奶。好似我孩兒的聲音。<span class="科">淨</span>呸。老賊。買乾魚放生。不知些死活。他如今不知弄得怎麼樣在那裡了。還要想他還家。<span class="科">貼</span>爹爹開門。<span class="科">淨</span>呀。果然是女兒聲音。他纔出門去。如何就回。事有可疑。</p>
        
        <p class="曲"><span class="牌">唐多令</span>一見好心驚。還疑夢裡形。</p>
        
        <p class="白"><span class="科">外</span>奶奶。孩兒為何回來了。</p>
        
        <p class="曲"><span class="牌">玉山頹</span><span class="科">丑</span>百金為聘。這婚姻適來已成。那馮君聞你無兒。何忍斷絕你天倫。<span class="夾白"><span class="科">外</span>多蒙他哀憐。只是聘財納之于官了。如何是好。<span class="科">丑</span></span>那馮君說定。事急吾當相贈。<span class="夾白"><span class="科">外</span>這個怎麼使得。須是要還他的銀子纔是。<span class="科">淨</span>老賊。你銀子在那裡。<span class="科">丑</span></span>老爹不必多僝僽。請自寬心。他把婚書文券送還君。</p>
        
        <p class="白"><span class="科">外</span>孩兒。果有此事麼。</p>
        
        <p class="曲"><span class="牌">前腔</span><span class="科">貼</span>兒身僥倖。喜今朝又見雙親。倘明朝一出京城。何日裡得歸鄉井。<span class="夾白">爹媽。</span>那馮君可敬。他量大心慈身正。<span class="科">合</span>合宅蒙恩慶。拜告神明。願他多生兒子做公卿。</p>
        
        <p class="曲"><span class="牌">前腔</span><span class="科">外</span>深恩熟省。怎當他盛德厚情。但願結草今生。不結草死不目瞑。白金十錠。誰肯在難中相贈。<span class="科">合前</span></p>
        
        <p class="曲"><span class="牌">前腔</span><span class="科">淨</span>事難前定。聘已成誰知變更。<span class="夾白">孩兒。富丞相亡了夫人。要娶你為正室。</span>這親事若得完成。早晚間得以相親。窮通衰盛。一切皆由天命。<span class="科">合前丑</span></p>
        
        <p class="白">老爹。夜深了。告別。<span class="科">外淨</span>明日富家求親。媒婆還要勞你。煩你多多拜上馮官人。蒙他盛情大德。明早到你宅上拜謝。<span class="科">丑</span>他明日五更就去。不勞了。</p>
        
        <p class="落詩">更深無酒又無茶。<br />夜靜人稀要轉家。<br />拜上馮君當結草。<br />黃沙蓋面不忘他</p>
        
        <h2 id=ch12 class="chapter"><span class="齣題">第十二齣　賞花</span></h2>
        
        <p class="曲"><span class="牌">踏莎行</span><span class="科">旦上</span>諸品花王。根同黑壤。儂家一種非凡相。空團低墜碧欄前。月魂長遶瑤臺上。</p>
        
        <p class="白">桃臉瘦。柳眉垂。天涯遊子未曾歸。閒花滿地無人掃。賴有東風着意吹。奴家母親。知員外去京。昨日到來看奴家。正遇庭前牡丹花開。為此備辦一杯果酒。去請陳筆耕娘子。褚種杏娘子。同來翫賞一回。至今不見他來呵。<span class="科">末上</span>種花人不在。自有賞花人。告孺人。陳娘子褚娘子來了。</p>
        
        <p class="曲"><span class="牌">前腔</span><span class="科">小貼上</span>春滿華堂。花飛錦帳。簷頭紅日高三丈。流鶯啼過碧紗窗。笙歌一派供清賞。</p>
        
        <p class="白"><span class="科">旦</span>母親萬福。<span class="科">小貼</span>孩兒。我為你夫婿遠出未回。特來看你安否。<span class="科">旦</span>喜庭前白牡丹花開。去請褚陳二娘子同母親賞翫一回。卻不是好。</p>
        
        <p class="曲"><span class="牌">六么令</span><span class="科">丑上</span>豪門來往。骨骸中都是風光。三分模樣十分妝。紅繡襖。綠羅裳。路人一見魂多喪。路人一見魂多喪。</p>
        
        <p class="曲"><span class="牌">前腔</span><span class="科">淨上</span>裙衫京樣。稱身材不短不長。珠花斜插鬢雲傍。眉黛秀。口脂香。百般妝出妖嬈相。百般妝出妖嬈相。</p>
        
        <p class="白"><span class="科">淨丑</span>孺人萬福。<span class="科">小貼旦</span>陳娘子褚娘子萬福。<span class="科">丑</span>老孺人幾時到此。<span class="科">小貼</span>老身昨日到此看小女。<span class="科">淨丑</span>小孺人。我每不當叨擾。<span class="科">旦</span>喜庭前牡丹盛開。特請你二位賞翫一回。<span class="科">丑</span>果然白牡丹花開了。<span class="科">旦</span>將酒過來。<span class="科">小貼</span>賞花人在花前立。人不如花頗羞澀。<span class="科">旦</span>一杯淡酒酬花神。酒滴花枝似垂泣。<span class="科">淨</span>人生富貴家。庭栽富貴花。<span class="科">旦</span>賞花人憶種花人。種花人在天之涯。<span class="科">丑</span>花如人面白。人似花顏色。花謝明年還再開。人老少年不再得。<span class="科">旦</span>看花今日人團圓。惟願常年似花好。</p>
        
        <p class="曲"><span class="牌">惜奴嬌</span>縞素花王。逞清真國色。冷淡天香。寒叢裡偏惹蜂蝶飛攘。<span class="科">淨丑</span>春光。點綴奇葩。綠葉交輝。碧枝相傍。<span class="科">小貼</span>端詳。宛然似玉天仙身跨彩鸞飛降。</p>
        
        <p class="曲"><span class="牌">前腔</span>非常。月貌冰膚。甚清於魏紫。雅似姚黃。風簾外只見玉毬飄蕩。<span class="科">貼</span>不讓。興慶池東。沈香亭北。紅塵十丈。<span class="科">淨丑</span>還像。楊太真洗妝時倦倚象牙牀上。</p>
        
        <p class="曲"><span class="牌">鬭玉蟾</span><span class="科">小貼</span>誰將。種近華堂傍。明珠簾箔爛熳銀屏帳。把塵埃拂拭玉泉滋養。<span class="科">旦</span>階上。一番風雨過。西子浴蘭湯。泛瑤觴。人正在春雪香中臨軒相賞。<span class="科">淨丑</span>幽芳。獨占春陽。那韶華俗眼等閒誰向。也不知曾種洛陽沃壤。夢想。玉杯盛露冷。瓊樹帶清香。似西方。迦羅國梵王覺悟深顏色相。<span class="科">合前</span></p>
        
        <p class="曲"><span class="牌">錦衣香</span><span class="科">合</span>古樣妝。真堪尚。傅粉郎。難相訪。摘獻金仙。玉瓶供養。花枝爛熳掛秋霜。春深時候。錯認重陽。啟紗窗覷望。綠煙明月輝朗。珠露凝香。辨汗沾玉穎輕巧。籠霞彩半酣春釀。</p>
        
        <p class="曲"><span class="牌">漿水令</span>貌堂堂飛瓊遺像。氣洋洋色睹秋娘。紛紛紅紫鬭濃妝。怎如他一種清芳。東風惡無力抗。都墜在百寶闌杆上。瓊瑤蕊。瓊瑤蕊半含半放。如有待。如有待探花郎。</p>
        
        <p class="曲"><span class="牌">尾聲</span><span class="科">合</span>清華骨相異尋常。多開向富貴門牆。願歲歲年年人共賞。</p>
        
        <p class="白"><span class="科">丑</span>老孺人。明日可到寒舍告茶。<span class="科">小貼</span>老身明早就回。多承厚情。<span class="科">淨丑</span>小孺人。厚擾。告辭了。</p>
        
        <p class="落詩">花前一舉觴。<br />花裡素霓裳。<br />一笑出門去。<br />花枝照夕陽。</p>
        
        <h2 id=ch13 class="chapter"><span class="齣題">第十三齣　秉操</span></h2>
        
        <p class="曲"><span class="牌">憶秦娥</span><span class="科">小生上</span>別卻家山到此行。白雲一望自傷情。昨宵一枕還鄉夢。又被雞聲喚卻醒。</p>
        
        <p class="白">我自家王以德是也。原係鄂州江夏人氏。為被豪民胡大才貪我妻色。將我虛陷盜贓。坑入牢底。不意得蒙馮員外慨然代納贓銀。臨行又助盤費。到此供役。如今開個酒飯店在此。儘可度日。我想若非馮員外之賜。定作牢底孤魂。妻為他人之婦。此恩此德。如何放得下。爭奈供役未滿。不得還鄉。報他的大恩。今日在此焚香禮拜。願他多生貴子。福祿雙全。今日無事。不免叫妻子出來拜禮一番。多少是好。娘子那裡。</p>
        
        <p class="曲"><span class="牌">遶地遊</span><span class="科">貼上</span>思念恩深似海。何時報答春暉。</p>
        
        <p class="白">官人。你叫奴家怎麼。<span class="科">小生</span>娘子。我到此供役。只道死於他鄉。不料事體平安。日逐儘可度日。若非馮公之恩。焉有今日我如今寫他的牌位在此。我和你焚香禮拜一番何如。<span class="科">貼</span>正該如此。官人請拈香則個。</p>
        
        <p class="曲"><span class="牌">玉交枝</span><span class="科">小生</span>吾身不幸。値非災九死一生。<span class="夾白">馮員外。</span>若非你輕財重義相憐憫。我殘生已入幽冥。<span class="夾白">皇天。</span>願他多生貴子做公卿。全家食祿延餘慶。<span class="科">合</span>願穹蒼無私顯靈。鑑善惡明明昭應。</p>
        
        <p class="曲"><span class="牌">前腔</span><span class="科">貼</span>我為遭逢奸佞。為花容亡家破身。<span class="夾白">官人。</span>只道今生不得同衾枕。豈期腐草為螢。若非員外施大恩。夫南婦北成灰燼。<span class="科">合前</span></p>
        
        <p class="曲"><span class="牌">望遠行</span><span class="科">生上</span>行色一鞭殘照裡。問牧童酒家何處。<span class="科">丑上</span>暫停勞頓駐征車。郵亭畔酒旗搖曳。</p>
        
        <p class="白"><span class="科">生</span>行盡山程又水程。郵亭深處酒旗青。呼童且把征車駐。明日聽雞戴月行。卑人馮商。自京還。不覺又是河南地方。如今天色已晚。小廝。看前面有店。在那裡投宿。明日早行罷。<span class="科">丑</span>員外在此。待我去看來。<span class="科">小生</span>甚麼人。<span class="科">丑</span>是投宿的。店主人。我有些認得你。<span class="科">小生</span>便是。我也有些認得你。<span class="科">丑</span>你上姓。<span class="科">小生</span>我是王以德。<span class="科">丑</span>我和員外在此。<span class="科">小生</span>莫非江夏馮員外。<span class="科">丑</span>便是。<span class="科">小生</span>呀。快請進來。</p>
        
        <p class="曲"><span class="牌">哭相思</span><span class="科">小生貼</span>山遙水遠見無由。今日相逢邂逅。再生恩德不能酬。如見生身父母。</p>
        
        <p class="白">員外請上。待我夫妻二人。拜謝員外。<span class="科">生</span>不勞。<span class="科">小生</span>蒙員外活命之恩。又助盤費。員外真是重生父母再養爹娘。奈供役未滿。不得回家報答。夫妻二人。日夜在此焚香禮拜員外。<span class="科">生</span>不須如此。<span class="科">小生</span>娘子快殺雞治酒。<span class="科">貼</span>曉得了。正是恩人相見處。兩眼倍生光。<span class="科">下生</span>鄉兄在此。日子得過麼。<span class="科">小生</span>多蒙員外掛念。托賴尊庇。儘可度日。只是不能報員外大恩。<span class="科">生</span>且不要說。<span class="科">貼上</span>雞烹已熟。黃黍已炊。官人。酒在此。</p>
        
        <p class="曲"><span class="牌">駐雲飛</span><span class="科">小生</span>滿捧磁甌。<span class="夾白">員外。</span>活命之恩未得酬。今日相逢偶。倉卒無何有。<span class="夾白">嗏。</span>草舍可淹留。休嫌卑陋。<span class="夾白"><span class="科">生</span>何須殺雞。<span class="科">小生</span>員外。</span>我剖腹剜心不足為過厚。我不是辜恩負義流。</p>
        
        <p class="曲"><span class="牌">前腔</span><span class="科">生</span>看你情意綢繆。何必叨叨訴舊愁。只是你命合非災咎。借我輕扶救。<span class="夾白">嗏。</span>我素不望人酬。不須僝僽。蒙你雞黍相留兀自難消受。把舊事從今一筆勾。</p>
        
        <p class="白">酒多了。不消再斟。<span class="科">小生</span>領命。不敢多奉。請安置罷。<span class="科">生</span>過擾了。<span class="科">小生</span>娘子。你來。我和你說。我雖不曾讀書。嘗聞說道雀解銜環。犬知結草。古人一飯之德。尚且不忘。我受馮員外活命之恩。將何以報。我當初事出無奈。將你賣與馮員外。得銀完贓。不想他大德。替我完贓。臨行又助盤費。如此大恩。實難補報。你本該是他的人。如今到與我復合在此。他雖無苟且之心。我當有報本之意。你可進房中。替他鋪牀疊被。不妨就將我的本意對他說。<span class="科">貼</span>曉得了。<span class="科">小生</span>出妻獻子非無為。結草銜環卻有因。<span class="科">下貼</span>員外請茶。<span class="科">生</span>呀。如何着妻子送茶來。我不要茶。<span class="科">貼</span>員外。我丈夫每日在家感念員外。<span class="科">生</span>念我怎的。<span class="科">貼</span>他說道雀解銜環。犬知結草。古人一飯之德。尚且不忘。員外活命之恩。將何以報。丈夫原將我賣與員外。我本是員外家的人。到與丈夫復合在此。今夜難得員外在此。妾當鋪牀疊被。<span class="科">生</span>你不是報我。反來喪我名節。<span class="科">貼</span>員外不必峻拒。請安置罷。</p>
        
        <p class="曲"><span class="牌">啄木兒</span><span class="科">生</span>人所貴德行優。我一點良心日自修。<span class="夾白">娘子。你快去。<span class="科">貼</span>門也鎖了。那裡去。<span class="科">生</span>你鎖了門呵。</span>我是柳下惠至曉不迷。只不如魯男子閉戶無求。若是他人妻子吾淫媾。吾家妻子遭人誘。這天報昭昭怎肯休。</p>
        
        <p class="曲"><span class="牌">前腔</span><span class="科">貼</span>非君誘豈汝求。為受活命之恩未得酬。從夫命身屬於君。須知覆水難收。妾身不是牆花柳。只為恩山義海難消受。故把明珠暗裡投。</p>
        
        <p class="白"><span class="科">生寫字介貼奪介</span>夜深了。睡了罷。<span class="科">生</span>娘子差了。</p>
        
        <p class="曲"><span class="牌">前腔</span>但聞得男先女有所求。你可女先於男禮不周。<span class="夾白"><span class="科">貼</span>只是一宵之愛。何須峻拒。<span class="科">生</span></span>豈不聞郵亭中一夜風流。番做了萬年遺臭。<span class="夾白"><span class="科">貼</span>員外。奴家非是郵亭之婦。又無一個人知覺。<span class="科">生</span></span>伊家夫主能瞞否。皇天后土難欺漏。怎做得襟裾一馬牛。</p>
        
        <p class="曲"><span class="牌">琥珀墜</span><span class="科">貼</span>看他嚴聲厲色。言出鬼神愁。正氣漫漫衝斗牛。教我赧顏厚頰自含羞。休休。辜負御溝紅葉空流。</p>
        
        <p class="曲"><span class="牌">前腔</span><span class="科">生</span>佳人窈窕。月閉與花羞。只是我雅操堅持不妄求。那敗倫傷化豈良謀。休休。與你冰炭同爐兩不相投。</p>
        
        <p class="曲"><span class="牌">尾聲</span>通宵方寸無差謬。不比尋常鼠狗偷。<span class="科">貼</span>看他正大光明類孔周。</p>
        
        <p class="白"><span class="科">生</span>天明了。叫京兒起來做飯。<span class="科">小生上</span>明月去來應有意。白雲聚散本無心。員外。天還未明。<span class="科">生</span>年近了。起身回家去。就此告別。<span class="科">小生</span>難得員外到此。再少住幾日。<span class="科">生</span>要去了。明年三月。再來看你。請了。</p>
        
        <p class="落詩">雞黍相留意頗濃。<br />一番情話又成空。<br />兩處浮萍歸大海。<br />人生何處不相逢。</p>
        
        <p class="白"><span class="科">小生弔場</span>娘子。我和你收拾家火進去。卓兒上甚麼東西。呀。原來一包銀子。上面寫着奉還酒飯銀二錢。咳。有這樣好人。我受他恩惠。一飯也不肯喫。又交還銀子。這等人當於古人中求之。娘子。他昨夜說甚麼。<span class="科">貼</span>他見我在傍邊。一夜並不曾睡。將一枝筆。只管寫字到天明。<span class="科">小生</span>他寫甚字。<span class="科">貼</span>我留他一紙在此。<span class="科">小生</span>將來我看。美色人人好。皇天不可欺。我不淫人婦。人不淫我妻。呀。天下有這等好人。</p>
        
        <p class="曲"><span class="牌">琥珀墜</span><span class="科">貼</span>他身如泥塑。秉燭到天明。他一點仁心認得真。教我空倍笑語枉相親。他頻頻只說道淫人妻女。怕妻女淫人。<span class="夾白"><span class="科">小生</span>胡大才。</span>你這無知惡少。見色便迷心。<span class="夾白">員外。</span>與你存心霄壤分。不圖人報廣施恩。神明。願他多生貴子。福祿壽同增。</p>
        
        <p class="白">娘子。待我趕上。送他一程。</p>
        
        <p class="落詩">我為知恩要報恩。<br />恩仇自古要分明。<br />始信路遙知馬力。<br />果然日久見人心。</p>
        
        <h2 id=ch14 class="chapter"><span class="齣題">第十四齣　鬭東</span></h2>
        
        <p class="曲"><span class="牌">縷縷金</span><span class="科">外小生淨丑上</span>車兒緊。馬如飛。往來人似蟻。南北路東西。千里京華道。不勝迢遞。望鄉關杳杳白雲飛。紅塵染衣袂。</p>
        
        <p class="白">列位都是行路的。趕到祥符縣地方去借宿罷。</p>
        
        <p class="曲"><span class="牌">前腔</span><span class="科">淨</span>天已晚。日沈西。歸人爭渡緊。茅舍掩柴扉。前村尋宿店。且銜杯。只因心急步行遲。停驂解行斾。</p>
        
        <p class="白"><span class="科">外</span>此處有店房。列位同投宿了罷。<span class="科">淨</span>正是。店主人有麼。<span class="科">末上</span>釀成春夏秋冬酒。醉倒東西南北人。甚麼人。<span class="科">眾</span>投宿的。<span class="科">末</span>請裡面坐。四位一夥來的麼。<span class="科">淨</span>正是。一房同歇罷。列位。今夜各出所有。打個平火如何。<span class="科">眾</span>依命。<span class="科">淨</span>酒保。你去看四分銀子好酒。四分銀子嗄飯來。<span class="科">末</span>有。<span class="科">淨</span>敢問列位姓號。以便稱呼。<span class="科">外</span>老夫姓孫。名丙。衢州人氏。自京中行醫回來。<span class="科">小生</span>小子姓趙。名甲。襄陽人氏。京中賣藥回來。<span class="科">淨</span>小子姓錢。名乙。蘭溪人氏。京中算命回來。<span class="科">丑</span>小子姓李。名丁。在京看地理回來。<span class="科">末</span>有酒在此。</p>
        
        <p class="曲"><span class="牌">排歌</span><span class="科">淨丑</span>邂逅相逢。情懷更濃。通宵暢飲千鍾。人生不飲總成空。洞口桃花也笑儂。歌一曲。飲數鍾。樓頭不覺鼓三鼕。<span class="科">合</span>身如寄跡似蓬。長安日日醉春風。</p>
        
        <p class="曲"><span class="牌">前腔</span><span class="科">小生外</span>萍水他鄉。情投意濃。杖頭不惜錢空。休將酒數問石崇。歌罷桃花扇底風。斟綠醑。勸碧筒。玉壺不覺已篩空。<span class="科">合</span>雙眉暈。兩頰紅。座上依稀盡醉翁。</p>
        
        <p class="白"><span class="科">末</span>列位。夜深了。請睡罷。<span class="科">小生</span>今夜店中人雜。不免解開了包。把銀子袋兒放在枕頭底下睡。小心天下去得。大膽寸步難行。<span class="科">做睡介</span></p>
        
        <p class="曲"><span class="牌">前腔</span><span class="夾白"><span class="科">末</span>天色大明了。</span>古寺山僧。頻敲曉鐘。看看斗柄橫東。房中客侶笑聲雄。唱飲通宵興更濃。忙收拾。啟蓽蓬。竹爐湯沸火初紅。<span class="科">合</span>黃糧熟。綠酒濃。相逢不飲總成空。</p>
        
        <p class="白">客官。天色已大明了。起來喫飯。<span class="科">眾</span>天色果然大明了。還了酒錢飯錢。收拾行程罷。<span class="科">末</span>喫些飯去。<span class="科">眾</span>要趕路程。不喫飯了。</p>
        
        <p class="落詩">唱飲通宵到五更。<br />不知紅日又東昇。<br />路上有花并有酒。<br />一程分作兩程行。</p>
        
        <h2 id=ch15 class="chapter"><span class="齣題">第十五齣　斷金</span></h2>
        
        <p class="曲"><span class="牌">望吾鄉</span><span class="科">生上</span>道路迢遙。風寒雪又飄。紅塵滾滾長安道。鏡中兩鬢蕭然皓。碌碌江湖老。身穿幽壑過小橋。漁父停其棹。</p>
        
        <p class="白">過了山岡又水涯。豪吟馬上看梅花。途中積雪深三尺。客旅冬殘未到家。京兒。這裡是祥符縣地方。投宿了。明早再行。叫店主出來。<span class="科">末上</span>清酒豁轍香。白酒賽東陽。早上嘗不得。晚來好醋姜。是誰。<span class="科">生</span>投宿的。<span class="科">末</span>客官請進。任憑自在這裡安歇罷。<span class="科">生</span>也罷。只是明日早煮飯。我五更就行。要趕家去過年。<span class="科">末</span>小人四更就有飯。客官請安置。<span class="科">生睡介</span>呀。牀下是什麼包裹。原來是個銀袋兒。裡面好重。想必是借宿的人失落在此。待我開了看一看。我自不取他的。于心無愧。這是十五包。每包有十兩重。這又是一包。內封銀二十兩。煩寄付家兄張孔孝收乞。這個人好不仔細。幸是卑人拾得。若是別人拾了。卻如之奈何。</p>
        
        <p class="曲"><span class="牌">紅衲襖</span><span class="夾白">銀子。</span>你是天地間造化根。人為你費盡了辛與勤。人為你餐風宿水憂成病。人為你戴月披星曉夜行。人為你似魚鱉渡海濱。人為你伴虎狼登峻嶺。<span class="夾白">銀子。</span>人若一日無君也。壯士無顏人所輕。</p>
        
        <p class="曲"><span class="牌">前腔</span><span class="夾白">銀子。</span>人為你父與子傷了天性恩。人為你兄和弟傷了手足情。丈夫無你妻不敬。主若無伊僕慢輕。君子儒因無你失了朋友信。貞潔婦為你做了失節人。<span class="夾白">銀子。</span>人若一日無君也。伶俐聰明做了懞懂人。</p>
        
        <p class="曲"><span class="牌">前腔</span><span class="夾白">銀子。</span>多少讀書人為你把綱常紊。多少廉能官為你把公論傾。多少強求的為你喪了殘生命。多少善求的為你忘了廉恥情。那成家子為你多慳吝。那敗家子把你如糞土輕。<span class="夾白">銀子。</span>人若一日無君也。說得亂墜天花也人不聽。</p>
        
        <p class="白">我想起來。</p>
        
        <p class="曲"><span class="牌">前腔</span>那子孫賢何須用你每。那子孫愚任你積如山也易傾。竟不知榮枯得失皆前定。何必勞勞苦用心。那匿愛的為你圖僥倖。貪得的為你常不平。一團和氣為你成仇也。重義輕財有幾人。</p>
        
        <p class="白">京兒。收了這銀子。<span class="科">末</span>人無利己。誰肯早起。客官有飯了。<span class="科">生</span>店主。前夜有甚麼人在此房借歇。<span class="科">末</span>這裡來千去萬。那得工夫問他。<span class="科">生</span>我要在此等一鄉親同行。多奉些房金。再住一二日何如。<span class="科">末</span>客官要住再住。<span class="科">生</span>只是打攪。</p>
        
        <p class="落詩">坐間甲子疾如星。<br />一片歸心趲去程。<br />只為臨財毋苟得。<br />大刀頭折暫留行。</p>
        
        <h2 id=ch16 class="chapter"><span class="齣題">第十六齣　空歸</span></h2>
        
        <p class="曲"><span class="牌">一翦梅</span><span class="科">外上</span>煢煢老叟守蝸居。只為兒在天涯。教人終日倚門閭。盼殺音書。不見音書。</p>
        
        <p class="白">父子不相敘。兄弟各一天。雁飛不到處。人被利名牽。老夫姓趙。名得濟。不幸荊妻先逝。所生二子。長男趙甲。娶錢氏。且喜宜室宜家。次男趙乙。已曾定下孫氏之女。因老夫囊篋蕭然。尚未遂他室家之願。老夫自慚老景無多。將祖遺薄田半頃。典得本銀五十兩。托付與二孩兒到京貿易。不想他一去二年。杳無音信。如今秋糧夏稅。逼迫無措。以此日夜懸望。但不知他得失如何。可叫大孩兒請個先生卜一卦。討個消息也好。孩兒那裡。</p>
        
        <p class="曲"><span class="牌">前腔</span><span class="科">丑上</span>堂前親老景桑楡。終日長吁。終夜長吁。<span class="科">貼上</span>只為他鄉遊子未曾歸。他甚日懷舒。待回日懷舒。</p>
        
        <p class="白"><span class="科">丑</span>爹爹拜揖。<span class="科">貼</span>公公萬福。<span class="科">外</span>孩兒。你兄弟出去二年。不知他經商得失如何。你去請個先生占卜占卜。問個吉凶纔是。<span class="科">丑</span>孩兒今早去問卜來。他說只是凶中有吉之象。應在這早晚可到。<span class="科">外</span>既如此。可倚門而望。</p>
        
        <p class="曲"><span class="牌">傍妝臺</span>我孩兒長安為客。一去二年餘。不知他蹤跡將何寄。空教我意躊躕。<span class="夾白">皇天。</span>只願他梯山航海無危險。萬貫腰纏返故廬。<span class="科">合</span>天寒歲暮。風餐水棲。只為利韁名鎖。父子各東西。</p>
        
        <p class="曲"><span class="牌">前腔</span><span class="科">丑</span>自傷悲只因微利。把荊樹兩分離。父年老如風燭。母暴露未歸泥。<span class="夾白">皇天。</span>祝願他來時風送滕王閣。只怕運退雷轟薦福碑。<span class="科">合前</span></p>
        
        <p class="曲"><span class="牌">不是路</span><span class="科">小生上</span>心急行遲。二載天涯客旅羈。今歸去。門牆依舊掩柴扉。<span class="夾白">爹爹叩頭。哥哥嫂嫂拜揖。<span class="科">外</span>孩兒。你回來了。<span class="科">丑</span>兄弟回來。好了。<span class="科">外</span></span>悶懷舒。你經年遠別因何事。未審你經營事怎的。<span class="科">小生</span>孩兒叨蒙嚴父親兄庇。勝似揚州跨鶴歸。<span class="科">合</span>不勝之喜。不勝之喜。</p>
        
        <p class="曲"><span class="牌">皂兔序</span><span class="科">外</span>我老年親終日倚閭。母暴露不能安置。你的綠鬢婦年已及笄。不能彀宜家宜室。喜今朝滿載歸。父和子兄和弟一團和氣。<span class="科">合</span>魚沈雁杳二年有餘。喜今朝團圓歡笑。其樂何如。</p>
        
        <p class="曲"><span class="牌">前腔</span><span class="科">小生</span>非是兒違親遠離。也只為利韁牢繫。幸遭逢貨殖高資。三倍利不求而至。因此上久遷延。羈逆旅二年餘始得歸計。<span class="科">合前</span></p>
        
        <p class="曲"><span class="牌">尾聲</span><span class="科">合</span>求名奪利誇得意。勝似狀元及第。骨肉團圓把懷抱舒。</p>
        
        <p class="白"><span class="科">外</span>孩兒。為何一去二年。杳無音信。教我與你哥哥日夜擔憂。且喜你得意回來。不枉了經年之別。<span class="科">小生</span>告爹爹哥哥嫂嫂知道。孩兒叨蒙親庇。頭一年買了四十兩銀子藥材到京。京中正缺藥材。賣了八十兩。第二年在臨清買了八十兩銀子棉布。京中正缺棉布。賣了一百五十兩。生意匆匆。故此有違甘旨之奉。臨行之時。又有西鄰張孔孝的兄弟。央孩兒寄帶家書一封。白銀二十兩。也在包裹裡面。<span class="科">外</span>好好。謝天地。謝天地。大孩兒。你可治些酒殽。與你兄弟接風。<span class="科">丑</span>正是。娘子快去殺雞治酒。與我兄弟接風。<span class="科">外</span>孩兒。你可將銀子交與哥哥收了。<span class="科">小生</span>呀。不好了。<span class="科">外</span>怎麼不好了。<span class="科">小生</span>是了是了。<span class="科">外</span>怎麼是了。<span class="科">丑</span>是怎麼了。<span class="科">小生</span>不好了。那夜在祥符縣地方借宿。因見店中人雜。把銀袋兒放在枕頭底下。第二日急忙趕路。忘記取來。不好了。<span class="科">外</span>何不死。你這不肖的畜生。你所幹甚事。把銀子失落了。空手回來。這等沒用的東西。倒不如打死了罷。<span class="科">丑</span>爹爹。不要聽他哄你。他那裡買甚麼藥材。甚麼棉布。他將本錢飲酒宿娼花費了。如今回來哄你。自古道財與命相連。我如今官糧納不成。私債還不成。左右是個死。不如把你這敗子推下水去渰死罷。<span class="科">外</span>正該淹死這不肖的狗畜生。<span class="科">貼</span>自古道易求者田地。難得者兄弟。官人不可執一時之忿。便傷了手足之情。銀子去了。還有復得之時。兄弟死了。更無再得之理。</p>
        
        <p class="曲"><span class="牌">四邊靜</span><span class="科">外</span>流蕩忘返喪家狗。你的心膽大如斗。一去二年餘。回家剩空手。將沒做有。出乖露醜。<span class="夾白">我沒了這銀子。不如死了罷。</span>我命合該休。<span class="夾白">大孩兒。</span>可憐你母棺風雨杇。</p>
        
        <p class="曲"><span class="牌">前腔</span><span class="科">丑</span>你那誆財背義真禽獸。你去忘憂恣花酒。今日假乖張。把花言強分剖。教人氣嘔。實難消受。這私債與官糧。一時怎措手。</p>
        
        <p class="曲"><span class="牌">前腔</span><span class="夾白"><span class="科">貼</span>官人。</span>錢財易得君知否。你兄弟再難有。為利便傷情。孰輕與孰厚。<span class="夾白"><span class="科">丑打小生介貼</span>官人。</span>休得爭鬭。權時消受。宛轉作良謀。從容免災咎。</p>
        
        <p class="曲"><span class="牌">前腔</span><span class="夾白"><span class="科">小生</span>爹爹哥哥嫂嫂。</span>我二年勞苦窮途走。並何曾觀花酒。披星夜渡關。戴月曉登岫。命合掣肘。一無所有。殘喘不如休。為人枉生受。</p>
        
        <p class="白"><span class="科">外丑打小生介小生</span>爹爹。待孩兒去尋取。若果沒了這銀子。也不回來了。<span class="科">貼</span>二叔。留得青山在。不怕沒柴燒。不可短見。<span class="科">外</span>由他去死。</p>
        
        <p class="曲"><span class="牌">尾聲</span><span class="科">小生</span>爹爹哥嫂權消受。若得完璧歸家重廝守。<span class="夾白"><span class="科">下外丑</span>呸。</span>一似東海撈針何處求。</p>
        
        <h2 id=ch17 class="chapter"><span class="齣題">第十七齣　完璧</span></h2>
        
        <p class="白"><span class="科">末上</span>入門莫問榮枯事。觀看容顏便得知。我五日前有個湖廣客人。進門時節。他說年近歲迫。要趕回家。分付我四更煮飯。第二日為何反不說去。一連住五六日。其中必有緣故。莫非是個歹人。不免請他出來盤問他。湖廣客人。請你出來。和你算帳。</p>
        
        <p class="曲"><span class="牌">憶故鄉</span><span class="科">生上</span>歸心徒自切。空使大刀折。</p>
        
        <p class="白">店主人。你叫我怎麼。<span class="科">末</span>官人。自從開店在此。來千去萬的客人。不過住得一二日就去。官人前晚進門時節。你說第二日就行。趕家去過年。如今連住了五六日。你必有蹊蹺。可說與我知道。<span class="科">生</span>我有一個鄉里。期約在此相會。故此等他。<span class="科">末</span>官人既是等鄉里。進門之時。何不就說。你不要在此做些歹事來連累我。<span class="科">生</span>呀。這人休得胡說。我有甚歹事。</p>
        
        <p class="曲"><span class="牌">出隊子</span><span class="科">小生上</span>心慌步緊。心慌步緊。錯走前村半里程。何時得見岳陽金。渾似南柯一夢醒。<span class="夾白">天那。</span>願得他人發個善心。</p>
        
        <p class="白">這個店是了。店主人。我的老爹。救我一命。<span class="科">末</span>怎麼說。<span class="科">小生</span>救我一命。十五包。二十兩。<span class="科">末</span>甚麼十五包。二十兩。<span class="科">小生</span>店主人。沒奈何。快救命。<span class="科">生</span>不要慌張。慢慢說個明白。<span class="科">小生</span>客官救我一命。小人於五六日前。在此借宿。因見店中人雜。將銀子袋兒放在枕頭底下。第二日歸心太急。失取了。內十五包重一百五十兩。又有鄰人張孔孝附帶家書一封。銀子二十兩。也在包內。<span class="科">生</span>不要慌張。是我拾得在此。<span class="科">小生</span>我與你平分罷。<span class="科">生</span>我因拾了這銀子。在此等了你五六日了。京兒。取銀子過來。你請收去。<span class="科">小生</span>官人。你就是我重生父母。再長爹娘。不收一半。請收了二十兩罷。</p>
        
        <p class="曲"><span class="牌">憶多嬌</span><span class="科">生</span>你休嘆息。莫感激。我平生不取非義物。幸遇卑人無損失。<span class="夾白">得了這銀子呵。</span>管取你一家骨肉重歡溢。<span class="夾白"><span class="科">小生</span>官人。你且收二十兩去。<span class="科">生</span></span>休得強勒。休得強勒。我不是貪財盜跖。</p>
        
        <p class="曲"><span class="牌">前腔</span><span class="科">小生</span>看他容坦率。性情執。不以勢利關心真難得義氣昂昂薰天日。<span class="夾白">官人。</span>與你路途南北。路途南北。未審何時報德。</p>
        
        <p class="曲"><span class="牌">黑蟆序</span><span class="科">末</span>我只道他懷意不良在此盤桓幾日。豈料一點仁心。我凡夫怎識。<span class="夾白">趙官人</span>你真有幸遇大德。若是僥倖貪夫。一似東海撈針怎得。<span class="科">合</span>一場憂慼。變作歡顏并喜色。如此陰功。再有何人可及。</p>
        
        <p class="白"><span class="科">小生</span>官人。我失了這銀子。被父親打我。</p>
        
        <p class="曲"><span class="牌">前腔</span>我一命如同草頭露滴。<span class="夾白">今日得了這銀子呵。</span>一似枯木生花。陽春布澤。<span class="科">生</span>你休饒舌免羈逆。及早歸家。寬慰你父親怨憶。<span class="科">小生</span>寬洪大德。臨財毋苟得。只怕天各一方。結草銜環甚日。</p>
        
        <p class="白">敢問官人上姓。仙鄉何處。<span class="科">生</span>你不要問我。及早去罷。省得受人勒詐。<span class="科">小生</span>大哥。你官人上姓。<span class="科">丑</span>我員外姓馮。名商。鄂州江夏人氏。</p>
        
        <p class="落詩">記取恩人姓與名。<br />定為犬馬報來生。<br />從空伸出拿雲手。<br />提起天羅地網人。</p>
        
        <h2 id=ch18 class="chapter"><span class="齣題">第十八齣　合歡</span></h2>
        
        <p class="曲"><span class="牌">金門前</span><span class="科">外上</span>家貧年老實堪傷。那堪病入膏肓。門庭寂寞景淒涼。不勝惆悵處。冷落守空房。</p>
        
        <p class="白">莫道家未成。成家子未生。莫道家未破。破家子未墮。老夫趙得濟是也。可恨第二個孩兒。等閒將銀子失落。空手回家。把我氣成一病。服藥不效。求神不靈。不免叫大孩兒出來。分付他身后之事。孩兒那裡。</p>
        
        <p class="曲"><span class="牌">金門後</span><span class="科">丑上</span>堂前老父病將危。風燭不勝憔悴。<span class="夾白">爹爹。今日身體若何了。<span class="科">外</span>孩兒。我不好了。<span class="科">貼上</span></span>頻將湯藥強扶持。但願沈痾痊愈。</p>
        
        <p class="白">公公。奴家煎得一碗藥在此。請喫一口。<span class="科">外</span>我喫不下去。我只恨第二個畜生。將本錢失落了。把我惱成此病。<span class="科">丑</span>花費了。豈是失落了。<span class="科">外</span>我說差了。是花費了。孩兒。我的病料不能起了。他也回來不得了。必死于他鄉。趁我在日。可將你弟婦的庚帖兒送還孫家。教他另嫁人罷。免得擔閣了人家兒女。<span class="科">丑</span>爹爹說得是。當送還與他。<span class="科">貼</span>公公。不可執一時之見。為子孫怨。倘一日成人發達。卻不誤了兩家之願。</p>
        
        <p class="曲"><span class="牌">玉芙蓉</span><span class="科">外</span>追思不肖兒。他一似風中絮。幾經年流蕩。把資財花費。教咱怨恨成災滯。<span class="夾白">趙乙。你這敗子。</span>我在九地含冤只恨伊。垂珠淚。<span class="夾白">大孩兒。等我死了呵。</span>任把我屍骸暴露。教傍人笑罵敗家兒。</p>
        
        <p class="曲"><span class="牌">前腔</span><span class="夾白"><span class="科">丑</span>爹爹。</span>你當初不見機。長道他是成家子。把田園典賣。託他生理。誰知他流落都花費。<span class="夾白">今日呵。</span>財散人離恰怨誰。<span class="夾白">爹爹。</span>你空追悔。辜負了你將心託明月。誰知明月照溝渠。</p>
        
        <p class="曲"><span class="牌">前腔</span><span class="夾白"><span class="科">貼</span>官人。</span>你的嚴親病已危。還把好話來寬慰。你絮叨叨終日。孜孜為利。<span class="夾白">官人。我是外人。</span>你弟兄手足天合配。你為利傷情量忒微。<span class="夾白">公公。</span>寬懷些。<span class="夾白">我看叔叔呵。</span>他心存剛毅。不是個敗家兒。</p>
        
        <p class="曲"><span class="牌">水底魚</span><span class="科">小生上</span>步走如飛。遺金又得歸。如魚得水。病遇良醫。</p>
        
        <p class="白">爹爹。孩兒銀子有了。回來了。<span class="科">外</span>銀子已失落了七八日。那個又還你。除非是孔聖人在世還了你。快打他出去。<span class="科">小生</span>不要打。待孩兒開與爹爹看。<span class="科">外丑</span>好好。銀子果然有了。孩兒。你在那裡又尋得來。<span class="科">小生</span>有個江夏客人。因拾了這銀子。在店中等了我五六日。見我說着內中數目。雙手捧還與我。其時我要分一半與他。反被他呵叱幾句。分文決不要孩兒的。<span class="科">外</span>孩兒。你若不將這銀子回來。你說我也不信世上有這等好人。我的病也好了。大孩兒。快與你兄弟畢姻。<span class="科">丑</span>孩兒就去選日。與兄弟畢姻。<span class="科">外</span>我的爭氣的兒。一百五十兩銀子不打緊。救了我和你兩個性命。大孩兒快拈起香來。點起燭來。望空拜謝他一番。<span class="科">丑</span>正該拜謝。<span class="科">外</span>孩兒。那個人叫甚麼名字。<span class="科">小生</span>叫做馮商。江夏人氏。</p>
        
        <p class="曲"><span class="牌">玉交枝</span><span class="科">外</span>望乞蒼穹明鑑。我孩兒在京師轉還。把囊資失卻在招商店。遇馮商慷慨交還。他分文不取德行全。<span class="夾白">孩兒。你不將銀子回來。我必是死了。<span class="科">小生</span>爹爹。我若尋這銀子不見。我多因也是死了。<span class="科">外</span>孩兒。</span>我與你在鬼門關上重回轉。<span class="夾白">皇天后土。<span class="科">合</span></span>願馮君福如海淵。願馮君壽比泰山。</p>
        
        <p class="曲"><span class="牌">前腔</span><span class="夾白"><span class="科">丑</span>兄弟。</span>天隨人願。喜邂逅得遇大賢。他量寬洪見利心不變。料陰功感格蒼天。願他康寧富貴樂餘年。兒孫代代承天眷。<span class="科">合前</span></p>
        
        <p class="曲"><span class="牌">前腔</span><span class="科">貼</span>君當從善。切勿效炎涼變遷。<span class="夾白">官人。</span>不思手足恩深遠。為錢財仇不戴天。若非賢達來保全。同胞骨肉無由見。<span class="科">合前</span></p>
        
        <p class="曲"><span class="牌">前腔</span><span class="科">小生</span>若論濟人方便。架津梁也是枉然。浮圖七級非為善。<span class="夾白">今日還了我銀子呵。</span>使一家骨肉團圓。<span class="夾白">皇天。我也無可報他。</span>減我未來歲與年。添他鶴算成千萬。<span class="科">合前</span></p>
        
        <p class="落詩">臨財不苟卻誰能。<br />重義輕財有幾人。<br />這樣陰功深似海。<br />舉頭三尺有神明。</p>
        
        <h2 id=ch19 class="chapter"><span class="齣題">第十九齣　脫韁</span></h2>
        
        <p class="曲"><span class="牌">水底魚</span><span class="科">淨上</span>趕腳為生。我的馬兒沒處尋。通宵奔走。如何無影形。</p>
        
        <p class="白">自家乃是襄陽城中一個趕腳的馬夫。昨日將馬放在城外喫草。不想酒醉。如今不見了。一路訪問則個。<span class="科">丑上</span>閉口深藏舌。安身處處牢。煩惱不尋人。人自尋煩惱。哥。你往那裡去。<span class="科">淨</span>我的馬昨夜不見了。<span class="科">丑</span>你的馬方纔一個人騎着。如今進城去了。<span class="科">淨</span>哥。沒奈何。陪我趕着。重重謝你。<span class="科">丑</span>我陪你同趕上去。任他走上焰魔天。腳下騰雲須趕上。</p>
        
        <h2 id=ch20 class="chapter"><span class="齣題">第二十齣　錯認</span></h2>
        
        <p class="曲"><span class="牌">望吾鄉</span><span class="科">生上</span>六出飛飛。長途客思迷。一鞭行色匆匆去。寒威侵骨多詩趣。局促難成句。推敲處進步遲。野店深深閉。</p>
        
        <p class="白">京兒。此處到家中二百里路。與你慢慢的行。<span class="科">淨丑上</span>心慌來路遠。性急步行遲。這個是了。你騎我的馬那裡去。<span class="科">生</span>怎麼說。<span class="科">淨</span>你這樣標致人。拐了我的馬來。好好下馬還我去。萬事全休。你若強辨飾非。拿你見官。如今贓證見在。你有口難說。<span class="科">生</span>你不要慌張。再仔細看。<span class="科">淨</span>我是襄陽城中趕腳的馬夫。靠這匹馬養家活口。昨日放在城外喫草。你便拐了我的來。好好還我去。不要討我每動手動腳。<span class="科">生</span>你不要差認了。我這匹馬在京中十五兩銀子買的。見有中證文書在此間。<span class="科">淨</span>放你娘的屁。我到差認了。你這樣人。言清行濁。人面獸心。好好還我。養你廉恥。若不肯。執送官司。那時悔之晚矣。<span class="科">末</span>有文書中證在此。便與他去見官麼。<span class="科">生</span>京兒。不是這等說了。天下之物。未嘗無對。況此人與我往日無怨。他特然來詐我。不如讓這匹馬與他去罷。<span class="科">末</span>員外不要下馬。待我與他見官。<span class="科">生</span>不可執一時之見。料想久則自明。<span class="科">下馬介</span>你自牽去。<span class="科">淨</span>馬已得了。便與他見官也要工夫。如今羞他一場去罷了。</p>
        
        <p class="曲"><span class="牌">駐馬聽</span>你行濁言清。人面誰知是獸心。看他詞窮理屈。任我羞慚。只自忍氣吞聲。此情若是到公庭。教你渾身是口難抵應。<span class="夾白">罷罷。</span>且自回程。得饒人處。權時隱忍</p>
        
        <p class="曲"><span class="牌">前腔</span><span class="科">生</span>不必生嗔。玉石今朝未可分。何用出言無度。事到頭來。自有分明。<span class="夾白"><span class="科">淨呸唾介</span>有甚麼不分明。<span class="科">末</span>員外挨了面上唾。<span class="科">生</span></span>由他唾面不須爭。只是尊拳雞肋難抵應。<span class="夾白">京兒。我與你回去罷。</span>我且回程。又不是臨崖失馬。有何勞頓。</p>
        
        <p class="落詩">失卻驊騮沒處尋。<br />誰知奸賊便來侵。<br />方信路遙知馬力。<br />果然日久見人心。</p>
        
        <h2 id=ch21 class="chapter"><span class="齣題">第二十一齣　歸槽</span></h2>
        
        <p class="曲"><span class="牌">步步嬌</span><span class="科">旦上</span>玉郎一自京師去。添我離愁緒。鱗鴻不見書。不知娶得妾還未。<span class="夾白">勸夫娶妾也非癡。</span>只圖他生箇小孩兒。要與馮氏承宗嗣。</p>
        
        <p class="白">思槁砧。慕槁砧。一片梨花白遶銀。孤眠擁翠衾。涕滿襟。淚滿襟。離愁漸日深。奴家自從丈夫去后。屈指又經半載。杳無音信。正是樂處不知愁處杳。別時容易見時難。</p>
        
        <p class="曲"><span class="牌">二犯桂枝香</span>天涯人去。畫眉誰與。淹淹獨步庭除。魂斷東風無語。嗟吁。魚沈雁杳信音稀。山長水遠情幾許。想當初同起居。朝雲暮雨。兩情正舒。<span class="夾白">今日呵。</span>鸞孤鳳寡半載有餘。知他去日青驄馬。何時返故廬。</p>
        
        <p class="曲"><span class="牌">步步嬌</span><span class="科">生上</span>年紀強壯猶無嗣。家業誰承繼。婚姻事已非。只愁山妻問及深慚恥。進步且遲遲。不覺又到家庭矣。</p>
        
        <p class="白">此間已是自家門首。不免逕入。<span class="科">旦</span>員外回來了。且喜且喜。<span class="科">生</span>是回來了。<span class="科">旦</span>員外。娶妾之事如何。<span class="科">生</span>孺人聽我道來。</p>
        
        <p class="曲"><span class="牌">江兒水</span>娶得張家女。幽閒好美姿。<span class="夾白"><span class="科">旦</span>且喜且喜。<span class="科">生</span>誰知是張運使之女。其父欠折官糧。</span>卻將此女做倍償。<span class="夾白">我一聞其言。</span>惻然不覺慈心起。隨時即遣還家去。<span class="夾白"><span class="科">旦</span>既是還他。財禮不要也罷了。<span class="科">生</span>孺人。</span>你的高見正合吾意。百兩白金。毫忽何曾索取。</p>
        
        <p class="曲"><span class="牌">前腔</span><span class="夾白"><span class="科">旦</span>員外。</span>你的陰德如斯厚。何愁沒有兒。伊家后裔將興矣。孔釋抱送麟兒至。相傳統緒無休替。使我不勝之喜。<span class="夾白"><span class="科">生</span>還妾之事。出于無心。那有意去求子。<span class="科">旦</span>員外</span>何必多疑。陰德出乎無意。</p>
        
        <p class="白"><span class="科">淨上</span>行路猶如鼠抱頭。負荊左袒悔無由。任君掬盡湘江水。難洗今朝一面羞。自家乃是趕腳的馬夫。前日失了一匹馬。錯認了馮員外的馬也罷。又把他辱罵了一場。回到家中。不想尋見了自家的馬。因為毛色相類。把馬與我每牽來。他自步走家去。如今還了他的馬。憑他責罰一頓罷。<span class="科">生</span>甚麼人。這等模樣。<span class="科">淨</span>小人負荊請罪的。<span class="科">生</span>你這人為何如此。<span class="科">淨</span>說不得。打了敢說。<span class="科">生</span>起來說個明白。<span class="科">淨</span>小人是個馬夫。因不見了一匹馬。只因毛色相類。錯認了員外的馬。又把言語冒犯了員外。如今自己的馬尋着了。今日送還員外的馬。負荊受責。<span class="科">生</span>我只道何事。老官。你差矣。天下之物。未嘗無對。我那時就說我與你素無仇。乃一時之差訛也。承你今日送馬來。叫當直的快安排酒飯相待。<span class="科">淨</span>員外。小人情願受責。<span class="科">生</span>請起。<span class="科">淨</span>待小人叩頭請罪。</p>
        
        <p class="曲"><span class="牌">四邊靜</span>我一時差誤將心昧。只為毛色頗相類。又把言語冒君威。如今空自悔。今日負荊請罪。小人敢辭鞭背。<span class="夾白">員外。</span>你若以德報冤仇。使人愈惶愧。</p>
        
        <p class="曲"><span class="牌">前腔</span><span class="科">生</span>世間物色多相類。未嘗有無對。只在一時訛。此非有心為。休得拜跪。何須惶愧。我愚性素寬洪。何嘗較人罪。</p>
        
        <p class="落詩">不較人非素性寬。<br />何須瑣瑣見於言。<br />若還如此能容恕。<br />莫把前程問老天。</p>
        
        <h2 id=ch22 class="chapter"><span class="齣題">第二十二齣　續絃</span></h2>
        
        <p class="曲"><span class="牌">藍橋仙</span><span class="科">末上</span>恩典濫叨鍾鼎任。聖明朝雨露恩深。草履黃麻。暫辭青禁。聊假片時安靜。<span class="夾白">黃閣掌絲綸。當朝第一人。九重瞻日月。四海賀陽春。名覆金甌重。恩須鐵券新。斷絃今再續。缺月又重明。下官富弼。職任當朝丞相。只因喪了荊妻。今日續娶張運使之女。已曾差人去迎接了。想必是來也。<span class="科">吹打同貼上</span></span>玉容妝罷上蘭橋。直至相府深杳。<span class="科">淨上喝禮介</span></p>
        
        <p class="曲"><span class="牌">畫眉序</span><span class="科">末</span>蘭房久寂寞。今得鸞膠把斷絃續。奈芝田失種。未生藍玉。桑楡景指日將來。伉儷情非吾意欲。<span class="科">合</span>仙娥窈窕顏如玉。當貯在洞天金屋。</p>
        
        <p class="曲"><span class="牌">前腔</span><span class="科">貼</span>蘭湯罷新浴。環珮鏗鏘捧𨣞<a epub:type="noteref" href="#char01"><spu>註</spu></a>醁。自慚薄命。得占佳卜。妾本是裙布釵荊。何幸披金冠霞服。<span class="科">合前</span></p><aside epub:type="footnote" id="char01"><p>「⿰酉義」</p></aside>
        
        <p class="曲"><span class="牌">前腔</span><span class="科">眾</span>君恩喜新沐。爭看嫦娥降塵俗。這夫榮妻貴。萬全之福。喜今日連理方諧。看明年鳳雛當浴。<span class="科">合前</span></p>
        
        <p class="曲"><span class="牌">滴溜子</span><span class="科">眾</span>喜今日。喜今日洞房花燭。看明年。看明年芝田生玉。這富貴人人所欲。願有子萬事足。今為眷屬。喜百歲和諧。夫和婦睦。</p>
        
        <p class="曲"><span class="牌">尾聲</span><span class="科">眾</span>華堂佳景如金谷。花燭熒煌人共祝。共祝夫妻永和睦。</p>
        
        <p class="落詩">夫榮妻貴豈尋常。<br />神女仙郎會洞房。<br />今日藍橋相會處。<br />明年生下狀元郎。</p>
        
        <h2 id=ch23 class="chapter"><span class="齣題">第二十三齣　格天</span></h2>
        
        <p class="曲"><span class="牌">點絳唇</span><span class="科">旦上</span>靄靄天香。沈沈星斗。正是臨朝時候。俟金鸞漸出龍樓。鳴玉磬萬神拱手。</p>
        
        <p class="白">玉皇殿上掌書仙。出入雲衢步九天。執掌天曹司禍福。霞衣薰染御爐煙。小聖乃是玉帝殿前左侍金童。司人間善惡之籍。掌天下禍福之樞。今日乃臘月晦日。天下土地社神。皆來陳奏人間善惡。作善者降之以祥。作惡者降之以殃。道猶未了。傳言玉女已到。</p>
        
        <p class="曲"><span class="牌">前腔</span><span class="科">貼上</span>環珮鏗鏘。笙歌嘹喨。出重霄步入天堂。聽闕下鐘鳴鼓響。</p>
        
        <p class="白">淡月疎星遶建章。仙風吹下御爐香。侍臣鵠立通明殿。一朵紅雲捧玉皇。小聖乃是玉帝殿前右侍傳言玉女。如今聖駕臨朝。不免上殿則個。<span class="科">淨上</span>鳳眼蠶眉蓋世雄。忠良義勇漢關公。生前忠正無私諂。死入天堂太極宮。小聖乃漢將關雲長是也。今日輪該直殿。不免上殿則個。<span class="科">丑上</span>皂［⿰豈斤］烏靴執火輪。金鞭閃閃逐雷霆。身騎黑虎如飛電。頃刻騰雲上太清。小聖乃是黑虎主玄壇趙元帥是也。今日輪班直殿。不免上殿則個。</p>
        
        <p class="曲"><span class="牌">出隊子</span><span class="科">外生末同上</span>纔離黃壤。纔離黃壤。足躡祥雲到上方。昭靈神貺事非常。一一敷陳到玉皇。善惡攸分。禍福自彰。</p>
        
        <p class="白"><span class="科">外</span>小聖乃是京都土地是也。<span class="科">生</span>小聖乃是河南土地是也。<span class="科">末</span>小聖乃是湖廣土地是也。<span class="科">雜</span>小聖乃祥符縣土地是也。<span class="科">眾</span>今日乃臘月三十日。不免各把人間一年之內所作善惡。奏聞玉帝。此乃是三天門下。列位請進。<span class="科">旦</span>奏事官出笏三舞蹈。</p>
        
        <p class="曲"><span class="牌">神仗兒</span><span class="科">眾</span>揚塵舞蹈。揚塵舞蹈。遙瞻天表。彌羅浩浩。各具敷陳干冒。明罪祿顯天條。</p>
        
        <p class="白"><span class="科">旦</span>奏事官聽命。凡人間小善微惡之事。具表累奏。以憑查考。如有巨惡深善之人。即當面奏。以行懲賞。<span class="科">外</span>今有江夏馮商。</p>
        
        <p class="曲"><span class="牌">駐馬聽</span>無子之京。娶得張家一美人。見他哀情悽慘。不犯私情。送返嚴親。聘財不索半分文。量如滄海人難並。如此良民。合生一子以傳家慶。</p>
        
        <p class="白"><span class="科">旦</span>馮商既有此德。合與一子。以繼善人之後。江夏土地。備奏其詳。<span class="科">末</span>江夏土地奏聞上帝。那馮商呵。</p>
        
        <p class="曲"><span class="牌">前腔</span>積善存仁。蹈矩循規太古民。況且敬尊宗黨。禮讓親鄰。愛惜生靈。濟人急難不求聞。賑人饑饉無慳吝。一點仁心。孜孜為善不圖僥倖。</p>
        
        <p class="白"><span class="科">旦</span>馮商家庭之間。又有此德。合與他一貴子。以為善者勸。<span class="科">末</span>臣是中都土地。奏聞上帝。</p>
        
        <p class="曲"><span class="牌">前腔</span>有以德王生。因受馮商活命恩。爭奈家貧無報。密遣嬌妻。侍枕溫衾。<span class="夾白">那馮商</span>嚴聲厲色到天明。略無私意迷方寸。他筆不曾停。寫道不淫人婦婦不淫人。</p>
        
        <p class="白">今有馮商寫字紙見在可證。<span class="科">貼</span>馮商實有此德。古來罕有。合與極貴之子。報他積善之功。<span class="科">雜</span>臣祥符縣土地奏聞上帝。那馮商呵。</p>
        
        <p class="曲"><span class="牌">前腔</span>貿易之京。回至祥符客店門。拾得遺金百兩。久住於斯。等待那人。交還不取半分文。全他父子殘生命。義氣仁心。即非矯揉真謙謹。</p>
        
        <p class="白"><span class="科">旦</span>馮商處處施恩。人人懷德。處幽室而不亂綱常。捨己財而不圖償報。陰德陰功。無出其右。今謫下文曲星君。與馮商為子。連中三元。又謫下織女星。與丞相富弼為女。速召二位星官聽令。</p>
        
        <p class="曲"><span class="牌">金錢花</span><span class="科">小生小旦上</span>忽聞上帝傳宣。傳宣。即時便駕雲駢。雲駢。蒙勑命。聽綸音。端象簡。正雲冠。端象簡。正雲冠。</p>
        
        <p class="白"><span class="科">旦</span>玉帝勑旨。謫下文曲星君與馮商為子。連中三元。官封五世。織女星與富丞相為女。生於二月初一日子時。就與文曲星君同年同月同日同時。配為夫婦。以報善人之后。謝恩退朝。</p>
        
        <p class="曲"><span class="牌">神仗兒</span><span class="科">小生小旦</span>雲霞五色。雲霞五色。風霆寥寂。萬籟聲俱息。只見星斗熒煌昭晰。難得這好良夕。</p>
        
        <p class="白"><span class="科">外</span>敢問上聖。那壁廂黑雲裡兩個青眼夜叉。押着白牛一隻。黃犬一隻。卻要到那裡去的。<span class="科">旦</span>那白牛是唐朝李林甫。那黃犬是宋朝秦檜。此二人欺君誤國。閻王着夜叉押去。將白牛投入牛胎。將黃犬投入犬胎。以為陰報。<span class="科">外</span>呀。原來如此。</p>
        
        <p class="曲"><span class="牌">前腔</span><span class="科">眾</span>天風兩腋。天風兩腋。霓裳飄逸。環珮隨雲舃。只見天路行來無跡。承帝命奉公役。</p>
        
        <p class="白"><span class="科">生</span>啟上聖。那壁廂白雲裡。一個牛頭夜叉。押着一個人到那裡去。<span class="科">旦</span>世上有等人。專一陷害良善。剋眾成家。玉帝着被害之人。投入其家為子。他日寸草不留。以為陽報。<span class="科">眾</span>原來如此。世上也有一二作善的麼。<span class="科">旦</span>作善的呵。</p>
        
        <p class="曲"><span class="牌">雙聲子</span>馮商的。馮商的。積功累德。馮商的。馮商的。施仁布澤。帝心簡於幽默。當加厚寵錫。文曲星被謫。投入凡胎。為其子息。</p>
        
        <p class="白"><span class="科">外</span>啟上聖。此間已是京都界內了。請織女星下界。<span class="科">外貼</span>暫辭金鳳闕。權下五雲端。<span class="科">下</span></p>
        
        <p class="曲"><span class="牌">前腔</span><span class="科">眾</span>鄂州的。鄂州的。馮商版籍。江夏的。江夏的。馮商第宅。九天須臾經歷。文曲降紫極。託生下域。連中三元。旋登九棘。</p>
        
        <p class="白"><span class="科">生</span>啟上聖。此間已是江夏。請文曲星君下界。<span class="科">末小生</span>在天為七曜。凡世作三元。<span class="科">下</span></p>
        
        <p class="曲"><span class="牌">出隊子</span><span class="科">二旦丑淨</span>朱幢寶蓋。朱幢寶蓋。特送星官離上台。暫臨塵世入凡胎。我等祥光回駕來。五色雲車。六龍擁排。</p>
        
        <p class="落詩">恭承帝命下天庭。<br />暫向人間托化生。<br />文曲已看歸下界。<br />吾儕仍復上青暝。</p>
        
        <h2 id=ch24 class="chapter"><span class="齣題">第二十四齣　挺生</span></h2>
        
        <p class="曲"><span class="牌">憶秦娥</span><span class="科">淨上</span>推命是生涯。<span class="科">末上</span>賣藥無常價。<span class="夾白"><span class="科">淨末見介</span>夜來三更時分。家家聽得空中鼓樂喧天。有人說道迎送狀元到馮宅去。此事真奇異也呵。<span class="科">外</span>我家亦聞空中此言。馮氏未必生子。可同去一望。<span class="科">眾</span>轉灣抹角。此間已是了。<span class="科">生上</span></span>龍駒有種。麟兒無價。幸喜添丁昨夜。</p>
        
        <p class="白">是何人。呀。原來是列位先生。<span class="科">淨末外</span>作揖作揖。昨夜三更時分。家家聽得空中鼓樂喧填。有人說道送狀元到馮宅。今日特來賀喜。<span class="科">生</span>實不敢瞞。夜來果添一子。<span class="科">淨</span>如此該打一打喜。易長易大。<span class="科">生</span>當設小晏奉款。列位來得正好。<span class="科">淨</span>今日喜得了令郎。我在人家算命。遇了好八字女子。當作一伐。以報大恩。<span class="科">外</span>今日喜得了令郎。明日長大。學生當盡心教益。成一大儒。<span class="科">末</span>令郎的肥兒丸。抱龍丸。稀豆丹。都在小子身上。包他一生無病。<span class="科">生</span>既蒙列位厚情。敢煩冰月先生排一命。筆耕先生取一名。房下身子欠安。與種杏先生求一方。<span class="科">外</span>既蒙相委。還是先推排八字。<span class="科">淨</span>令郎二月初一日不知甚麼時辰。<span class="科">生</span>半夜子時。<span class="科">淨</span>今年辛卯年。二月又是辛卯月。初一甲子日。又加甲子時。<span class="科">講命介</span>人稟天地。命屬陰陽。生居覆載之內。盡在五行之間。欲知貴賤。先觀月令及提綱。次斷吉凶。命以日干為主。三元要成格局。四柱喜見財官。用神不可損傷。日主二月正及時。今推究其淺深。大要在於日時。好個二月初一日。又好個子時。此命將來名標金榜。身旺逢官。威振邊疆。位登九棘。誠三公之命也。可喜可喜。</p>
        
        <p class="曲"><span class="牌">五供養</span>馮兄可賀。關煞俱無。八字平和。<span class="夾白"><span class="科">生</span>不知后來讀得書否。<span class="科">淨</span></span>命中應貴顯。有分中高科。<span class="夾白">子平上說道。有官有印。當作廊廟之材。無破無冲。定為棟梁之器。</span>有官有印。況又無沖無破。<span class="夾白"><span class="科">外</span>不知幾年上中舉。<span class="科">淨</span></span>青雲當弱冠。擬聽鹿鳴歌。仕途碌碌。直登高座。</p>
        
        <p class="白"><span class="科">生</span>啟動。如今煩筆耕先生取一名。</p>
        
        <p class="曲"><span class="牌">前腔</span><span class="科">外</span>題名付我。<span class="夾白">員外在京中回來得的。</span>欲取馮京。尊意如何。<span class="夾白"><span class="科">淨</span>京裡回來得的。取名馮京。但不知京字怎解。<span class="科">外</span>京者大也。</span>我毛詩曾讀過。左傳盡看過。<span class="夾白"><span class="科">生</span>不知毛詩左傳上怎麼說。<span class="科">外</span>毛詩上說道。如砥如京。左傳上說。莫之與京。</span>毛詩左傳。義理推來皆可。<span class="夾白"><span class="科">淨</span>先生不要差了。被人笑你。<span class="科">外</span></span>說文曾考訂。義理不差訛。若有差訛。是吾之過。</p>
        
        <p class="白"><span class="科">生</span>房下身子欠安。煩種杏先生寫一方。<span class="科">末</span>胎前產後。小子能治。</p>
        
        <p class="曲"><span class="牌">前腔</span>當歸半夏。香附乾姜。白朮升麻。<span class="夾白"><span class="科">生</span>腹中有疾。<span class="科">末</span></span>消痰加枳殼。活血用紅花。<span class="夾白"><span class="科">生</span>大便有些不實。<span class="科">末</span></span>大便不實。再用豬苓澤瀉。<span class="夾白"><span class="科">淨</span>莫不是舊方。<span class="科">末</span></span>舊方曾考訂。或減或增加。我三世明醫。豈有差訛。</p>
        
        <p class="曲"><span class="牌">前腔</span><span class="夾白"><span class="科">生</span>褚先生。</span>蒙君過我。受你奇方。治我渾家。<span class="夾白">陳先生。</span>多君知典籍。名字取來佳。<span class="夾白">衛先生。</span>推詳八字。更又多勞足下。未能酬厚禮。且請告杯茶。<span class="夾白"><span class="科">淨末外</span>令正坐草。不勞賜茶。<span class="科">生</span></span>少待從容。踵門叩謝。</p>
        
        <p class="落詩">獨夫新得子。<br />老蚌始生珠。<br />莫作尋常看。<br />他年作大儒。</p>
        
        <h2 id=ch25 class="chapter"><span class="齣題">第二十五齣　議親</span></h2>
        
        <p class="曲"><span class="牌">秦娥怨</span><span class="科">貼上</span>良人作相固多榮。自愧奴家福本輕。一女寶和珍。可怪年來多病。</p>
        
        <p class="白">睡起紗窗日影紅。玉釵斜墮鬢雲蓬。新愁一種鬱心中。鏡掩紅鸞塵垢封。小女碧雲。年方二八。欲招一婿。以為養老。可怪年來多病。不免喚老姥扶小姐出來。喫些湯藥。多少是好。老姥姥。扶小姐出來。<span class="科">丑扶小貼上</span></p>
        
        <p class="曲"><span class="牌">前腔</span><span class="科">小貼</span>行行且止復行行。嬌弱形骸病不勝。</p>
        
        <p class="白">母親。病久如何是好。<span class="科">貼</span>只指望你減三分。到又增一倍。既然如此。可用些湯藥纔好。</p>
        
        <p class="曲"><span class="牌">香羅帶</span>嬌娃體欠寧。花容瘦損。<span class="夾白">天。倘有不測呵。</span>我的千倉萬箱誰管領。思之使我好傷情也。看他形憔悴。熱如蒸。向晚寒生如臥冰。只此難勝也。猶恐懨懨病愈增。</p>
        
        <p class="曲"><span class="牌">前腔</span><span class="科">小貼</span>我身如瘦鶴形。貪眠嬾行。<span class="夾白">天。</span>無端為我成此病。呻吟日夜不停聲也。嗟腹飽。苦頭疼。未審何時得體寧。<span class="夾白"><span class="科">貼</span>昨夜裡曾睡得麼。<span class="科">小貼</span>昨夜裡呵。</span>欲睡難成。斜倚薰籠坐到明。</p>
        
        <p class="曲"><span class="牌">前腔</span><span class="夾白"><span class="科">丑</span>小姐。</span>你今年有晦星。暫得禍生。壽夭死生有命。可憐骸骨瘦稜稜也。服藥餌。禱神明。藥無功神不靈。禍福難明也。須請星士前來問五行。</p>
        
        <p class="白"><span class="科">丑</span>夫人。如今請個先生。與小姐算一命如何。<span class="科">貼</span>說得正是。扶小姐進去。<span class="科">小貼</span>病中人似夢。愁裡日如年。<span class="科">貼</span>院子那有。<span class="科">末</span>簾外供祗應。階前聽使令。夫人有何鈞旨。<span class="科">貼</span>外邊有算命的。請一個進來。<span class="科">末</span>府前有個衛冰月先生。甚是有名。請他進來。<span class="科">貼</span>就請他罷。<span class="科">末</span>衛先生在麼。</p>
        
        <p class="曲"><span class="牌">水底魚</span><span class="科">淨上</span>推算最有名。言無不應。人人稱我是神明。<span class="夾白">大哥拜揖。大哥有何事。<span class="科">末</span>富丞相府中。特來請你。<span class="科">淨</span>這便就行。你去通報。<span class="科">末</span>稟夫人。推命的請到了。<span class="科">貼</span>着他進來。<span class="科">淨</span>夫人。算命的拜揖。<span class="科">貼</span>先生是子平是五星。<span class="科">淨</span></span>小子多能。子平兼五星。手中無物。一本百中經。<span class="夾白">請問小姐貴造。<span class="科">貼</span></span>欲問年庚。今當二八齡。<span class="夾白"><span class="科">淨</span>何月何日。<span class="科">貼</span></span>仲春朔日。半夜子時生。<span class="夾白"><span class="科">淨</span>我那裡</span>有箇馮京。青春二八齡。<span class="夾白"><span class="科">貼</span>也是十六歲。不知何月日。<span class="科">淨</span></span>同年月日。也是子時生。<span class="科">貼</span>聽說馮京。他父親是甚名。<span class="夾白"><span class="科">淨</span>他父親是馮商。<span class="科">貼</span></span>他何方人氏。<span class="夾白"><span class="科">淨</span>鄂州江夏人氏。<span class="科">貼</span></span>曾做甚營生。</p>
        
        <p class="白"><span class="科">淨</span>那馮商當年在外為客。<span class="科">貼</span>那馮商當初無子。<span class="科">淨</span>咳。奇怪。夫人為何曉得。他當初果然沒有子。<span class="科">貼</span>敢是他妾所生的。<span class="科">淨</span>非妾所生。他在京曾娶一妾。說道他父親賣他倍償官糧。心有不忍。不索聘財就遣還。他因有此陰德。生下馮京。此子九經三史。無所不通。好個秀才。<span class="科">貼</span>陰德中來的。馮京可曾婚娶麼。<span class="科">淨</span>還未有親。<span class="科">貼</span>我欲招他為婿。不知他父親肯否。<span class="科">淨</span>他父親有何不肯。只怕丞相不欲。<span class="科">貼</span>我丞相總然不肯。我宛轉勸他。就煩先生作伐。<span class="科">淨</span>當得。況且小姐命中。今年正該見喜。若不見喜。便多疾病。<span class="科">貼</span>先生。不知小女之病。幾時脫體。<span class="科">淨</span>若要脫體。直待見喜。若不見喜。一定不起。況小姐今年紅鸞天喜在命。<span class="科">末</span>稟夫人。丞相回來了。<span class="科">淨</span>丞相回來了。小子且告退。<span class="科">貼</span>你且不要出去。且在門外伺候。待丞相叫你。便可進來。</p>
        
        <p class="曲"><span class="牌">秦娥近</span><span class="科">末上</span>儒生入相豈無榮。繼我書香子未生。一女貌娉婷。只恐紅顏薄命。</p>
        
        <p class="白"><span class="科">貼</span>丞相萬福。<span class="科">末</span>夫人拜揖。有甚麼人在此。<span class="科">貼</span>算命先生在此。與孩兒講命。<span class="科">末</span>推命如何說。<span class="科">貼</span>他說一時不能痊好。直待見喜方可。<span class="科">末</span>叫院子。喚算命的進來。等我問他。<span class="科">末</span>算命先生。丞相喚你。<span class="科">淨跪介末</span>算命先生。起來站着。你說小女之命。為何多病。<span class="科">淨</span>小姐貴造。今年紅鸞天喜星照命。若不見喜。災疾不能脫體。<span class="科">貼</span>丞相。方纔那星士說。鄂州江夏有個秀才。是馮商之子馮京。與我孩兒同年同月。日時一字不差。其子五經三史。無不通曉。況小姐命中正欲見喜。何不招他為婿也好。<span class="科">末</span>星士。他父親是何等人。<span class="科">淨</span>是個富翁。<span class="科">末</span>雖是富翁。難與我家結親。我丞相之女。豈無公卿之子為配乎。<span class="科">貼</span>丞相差矣。婚姻之事。但擇女婿賢否。何拘門第之高低。<span class="科">末</span>夫人。且不要講親事。待我再問他一問。星士。小女果然為何多病。</p>
        
        <p class="曲"><span class="牌">啄木兒</span><span class="科">淨</span>人多病係五行。<span class="夾白">五行若不濟呵。</span>旦夕之間災禍生。交夏來羅計相沖。<span class="夾白">羅乃火之首。計乃火之餘。</span>相作炒怎得安寧。<span class="夾白"><span class="科">末</span>既是羅計作炒。與他禳星作福何如。<span class="科">淨</span></span>禳星作福無靈應。須得見喜方安靜。<span class="夾白">若是見喜呵。</span>此病隨時便減輕。</p>
        
        <p class="曲"><span class="牌">前腔</span><span class="夾白"><span class="科">貼</span>丞相。</span>你且休遲滯宜早行。但得個詩禮門牆便可成。既是個積善之家。況此子又是飽學書生。<span class="夾白">丞相。</span>不如及早諧婚聘。兒孫自有兒孫命。難得個同年同月同時同日生。</p>
        
        <p class="曲"><span class="牌">前腔</span><span class="科">末</span>我操國柄佐聖明。我是九棘三槐位裡人。要擇箇坦腹東牀。豈無個貴戚王孫。<span class="夾白">夫人。不但女婿要擇。親家也要擇。</span>朱門白屋難相並。田翁國老非同等。這段姻緣斷不成。</p>
        
        <p class="白">院子。打發先生去罷。擇婿固知有快婿。做媒不怕無良媒。<span class="科">末下丑上</span>告夫人知道。小姐病勢。十分之中。已去八九分了。不知有甚緣故。<span class="科">貼</span>且喜。叫院子喚那先生轉來說話。<span class="科">小末</span>先生。夫人又喚你轉來。<span class="科">淨</span>夫人有何分付。<span class="科">貼</span>先生。小女方纔議親之時。病勢減去八九分。果應先生口了。<span class="科">淨</span>可見小子說得不差。<span class="科">貼</span>由此觀之。豈非姻緣。待我再勸丞相肯從。定煩先生為媒。<span class="科">淨</span>小子自當領命。</p>
        
        <p class="落詩">姻緣姻緣。<br />事非偶然。<br />謀事在人。<br />成事在天。</p>
        
        <h2 id=ch26 class="chapter"><span class="齣題">第二十六齣　講學</span></h2>
        
        <p class="曲"><span class="牌">西地錦</span><span class="科">末上</span>日暖風輕雲淡。芸窗徐捲湘簾。老來厭舞青萍劍。日常披展牙籤。</p>
        
        <p class="白">函丈春風絳帳。皋檠夜雨青燈。先聖已開文學。詞臣多起明經。老夫陳筆耕是也。叨居師席。教訓生徒。雖有數輩。止得馮商之子馮京。六經淹貫。諸史旁通。他日必有一個大成就也。又有喻氏之子喻罅。頑劣無似。決無有成之理。道猶未了。馮喻二子早到。</p>
        
        <p class="曲"><span class="牌">前腔</span><span class="科">小生上</span>素志惟甘清淡。三墳五典沈酣。<span class="科">丑上</span>致君堯舜吾何忝。荷衣擬換朝衫。</p>
        
        <p class="白"><span class="科">小生丑</span>先生拜揖。<span class="科">末</span>你兩個可溫些經史。去求取功名。<span class="科">丑</span>學生這書如醬爛熟。不必又溫了。只是詩詞歌賦不曾曉得一些。欲求先生教授古詩一首。未審如何。<span class="科">末</span>這也使得。我就教你兩個一首詩。你用心聽着。畫山水歌。<span class="科">丑</span>做皮匠歌。<span class="科">末</span>良工善得丹青理。輒向茅茨畫山水。<span class="科">丑</span>張公慣為裁靴底。日出卯時纔做起。<span class="科">末</span>地角移來方寸間。天涯寫在筆鋒裡。<span class="科">丑</span>錐鑽放在面子間。楦頭放在籮頭裡。<span class="科">末</span>日不出兮月長生。雲片片兮水泠泠。<span class="科">丑</span>穿不上時放長些。穿得好時要價增。<span class="科">末</span>經年蝴蝶飛不出。累歲桃花結不成。<span class="科">丑</span>今年油靴賣不得。明歲皂靴做不成。<span class="科">末</span>一片石。數株松。<span class="科">丑</span>一塊蠟。數根棕。<span class="科">末</span>遠又淡。近又濃。<span class="科">丑</span>皮又爛。底又鬆。<span class="科">末</span>不出門庭三五步。觀盡江山千萬重。<span class="科">丑</span>不出門庭三五步。脫了靴底再來縫。<span class="科">末</span>馮京。你看喻罅這個畜生。教他讀詩。一發胡說不成才。你不要學他。<span class="科">小生</span>是。<span class="科">末</span>馮京。你拿書來。講與我聽。<span class="科">小生</span>不敢動問先生講何書。<span class="科">末</span>取論語來講。德行顏淵閔子騫冉伯牛仲弓。言語宰我子貢。政事冉有季路。文學子遊子夏。你就講這一節。<span class="科">小生</span>德行顏淵閔子騫冉伯牛仲弓。德存于心。行見于外。人以德行稱者。惟顏閔冉仲四子而已。言語宰我子貢。自言曰言。答述曰語。孔門之下。善于言語者。惟宰我子貢二人而已。政事冉有季路。文學子遊子夏。通于政事文學之科者。惟有此四人為然。此孔門之四科。世俗之十哲也。<span class="科">丑</span>我看他不識文理。解差了。學生講與先生聽。德行顏淵閔子騫冉伯牛仲弓。言語宰我子貢。政事冉有季路。文學子遊子夏。<span class="科">末</span>你念是這等念。你且解與我聽。<span class="科">丑</span>德行顏是一個人的姓名。那德行顏淵那閔子騫去冉伯家裡一隻牛。仲弓言語宰我。是那仲弓去說與宰我知道。子貢政事。那宰我不信。子貢證說道實是他牽去了。那冉有季路聞得這樁事。學子遊的兒子說知道。夏。果然還是他牽去了。這等講。<span class="科">末</span>這畜生。都是胡說。</p>
        
        <p class="曲"><span class="牌">玉芙蓉</span>賓師分所嚴。道學吾何忝。況門牆諸子學優才贍。雲龍天上爭先遶。雪案螢窗莫久淹。前程暗。倘吾徒造就。那時節須知青者出於藍。</p>
        
        <p class="曲"><span class="牌">前腔</span><span class="科">小生</span>胸中星斗斂。筆底雲煙染。看春闈鰲頭許誰先占。斲琴須用桐和梓。作室宜求梗與楠。吾何憾。朝經暮史。君不見蛟龍頭角豈終潛。</p>
        
        <p class="曲"><span class="牌">前腔</span><span class="科">丑</span>詩書最可嫌。酒色偏不厭。飽肥甘何嘗用菽水齏鹽。<span class="夾白"><span class="科">小生</span>作囊橐如何。<span class="科">丑</span></span>腰纏十萬還騎鶴。<span class="夾白"><span class="科">末</span>你讀書如何。<span class="科">丑</span></span>腹飽五車期步蟾。深知感。嚴師益友日磨漸。那時成就有何難。</p>
        
        <p class="落詩">講藝談經道理明。<br />耕田東望作西成。<br />魚龍變化無多日。<br />只待春來第一聲。</p>
        
        <h2 id=ch27 class="chapter"><span class="齣題">第二十七齣　應試</span></h2>
        
        <p class="曲"><span class="牌">六么令</span><span class="科">丑上</span>欽承朝命。來選擇楚地書生。立意存公正潔如冰。但得禹門頭角變。擬為當代掌絲綸。</p>
        
        <p class="白">下官欽承皇命。來選湖廣英才。叫巡綽官。<span class="科">外末上</span>少小須勤學。文章可立身。滿朝朱紫貴。盡是讀書人。巡綽官見。</p>
        
        <p class="曲"><span class="牌">前腔</span><span class="科">淨小生上</span>槐花正黃。赴科場舉子忙。各把胸中蘊儘敷揚。五百名英雄都到此。不知誰是解元郎。</p>
        
        <p class="白">舉子齊了。煩乞通報。<span class="科">外末</span>舉子告進。<span class="科">小生淨見介丑</span>當職欽承皇命。來此考選汝等。一不許夾帶懷挾。二不許替作文章。三不許交頭接耳。違者押出。我朝開科取士。不用策論文章。一場作對。二場詠詩。三場作詞。各歸席舍。<span class="科">小生淨</span>是。<span class="科">丑</span>且出一對。杜鵑花裡杜鵑啼。有聲有色。<span class="科">小生</span>學生有。蝴蝶夢中蝴蝶舞。無影無形。<span class="科">丑</span>這秀才出口成章。地字號上來領題。<span class="科">淨</span>學生有。<span class="科">丑</span>這個秀才好醜陋。<span class="科">淨</span>學生的外貌雖陋。內才充足。<span class="科">丑</span>也罷。就把你外貌出一對與你對罷。麻面蒼鬚。好似羊肚石倒栽蒲草。<span class="科">淨</span>學生也把大人尊容來對。歪唇白眼。猶如海螺杯斜嵌珍珠。<span class="科">丑</span>再看后場。天字號領題。<span class="科">小生應介丑</span>第二場月字為題。吟詩一首。<span class="科">小生</span>有甚指揮離海嶠。憑何文引到天涯。更有一端違法處。夜深無故入人家。<span class="科">丑</span>七步之才。深慶朝廷得人矣。可賀可賀。地字號領題。就把風字為題。吟詩一首。<span class="科">淨</span>風風。來無影。去無蹤。也曾穿簾入戶。也曾透入皇宮。風。你毒六月裡去別人家過夏。十二月倒在我家來過冬。<span class="科">丑</span>滿口胡柴。全無文法。且去。天字號領題。第三要做賦一篇。再把月字為題。</p>
        
        <p class="曲"><span class="牌">清江引</span><span class="科">小生</span>長空萬里天街靜。皎皎明如鏡。中秋色倍明。雪夜光尤瑩。廣寒宮折桂枝揚名姓。</p>
        
        <p class="白"><span class="科">丑</span>真奇才也。既折桂枝。定揚名姓。第一名解元已定。<span class="科">小生</span>多謝老大人作養。<span class="科">丑</span>地字號領題。<span class="科">淨</span>學生有。請出題。<span class="科">丑</span>也把月字為題。作賦一篇。</p>
        
        <p class="曲"><span class="牌">前腔</span><span class="科">淨</span>一輪皓魄清輝映。萬籟聲俱靜。敲砧門巷聲。吹笛關山韻。斷腸聲此夜偏難聽。</p>
        
        <p class="白"><span class="科">丑</span>你的前場俱不可取。后場可觀。當今缺少人才之際。姑取第二名亞魁。馮京第一名解元。</p>
        
        <p class="落詩">作養人才日。<br />留心早決科。<br />棘闈文戰罷。<br />同聽鹿鳴歌。</p>
        
        <h2 id=ch28 class="chapter"><span class="齣題">第二十八齣　登科</span></h2>
        
        <p class="曲"><span class="牌">菊花心</span><span class="科">生上</span>當今天子選賢良。遊子天涯去路長。<span class="科">旦上</span>一念感穹蒼。願得他名題金榜。</p>
        
        <p class="白">員外萬福。<span class="科">生</span>孺人拜揖。<span class="科">旦</span>員外。孩兒應取科舉。不知功名之事若何。<span class="科">生</span>榮枯得失。皆由天命。孺人不必掛念。</p>
        
        <p class="曲"><span class="牌">駐馬聽</span>暮景生兒。愛惜猶如掌上珠。若不為功名二字。怎割捨得他途路奔馳。父子東西。<span class="夾白">天那。</span>願他平步上雲梯。高車駟馬還鄉里。<span class="科">合</span>心內憂疑。倚門懸望捷書飛至。</p>
        
        <p class="曲"><span class="牌">前腔</span><span class="科">旦</span>景入桑楡。得紹箕裘慶有餘。止合躬耕畎畝。形影相隨。早晚相依。<span class="夾白">員外。</span>心高過望顯門楣。教他背井離鄉地。<span class="科">合前丑上</span></p>
        
        <p class="白">有事不敢不報。無事不敢亂傳。報事報事。<span class="科">生</span>報何事。<span class="科">丑</span>令郎鄉試。中第一名解元。<span class="科">生</span>恐無此事。<span class="科">丑</span>本縣大老爺知道了。親自送捷報來了。<span class="科">生</span>値當快安排酒席。迎接便了。</p>
        
        <p class="曲"><span class="牌">瑞鶴仙</span><span class="科">外上</span>昨日尚居田舍。今朝身上雲梯。將相何曾有種。還須教子讀書。</p>
        
        <p class="白"><span class="科">生跪接介</span>馮商迎接父母老爺。<span class="科">外</span>先生差了。何以如此之稱。<span class="科">生</span>馮商乃治下小民。<span class="科">外</span>久慕先生。年高有德。如今令郎又高中了。先生必是封君。<span class="科">生</span>値當將酒過來。</p>
        
        <p class="曲"><span class="牌">山花子</span><span class="科">外</span>登雲發軔從今進。佇看科甲連登。羨青年學業有成。戰文場壓倒英雄。<span class="科">合</span>嘆詩書何嘗負人。一朝榮貴晝錦行。榮親顯妻受帝恩。不枉了螢窗十載辛勤。</p>
        
        <p class="曲"><span class="牌">前腔</span><span class="科">生</span>自慚老朽惟安分。守田農處世無能。幸遭逢賢侯贊成。使蟾蜍萬里飛騰。<span class="科">合前外</span></p>
        
        <p class="白">學生蒙朝廷欽取。即日赴京。令郎上京會試。就在學生船上同去罷。<span class="科">生</span>多謝父母大人作養。<span class="科">外</span>告謝了。</p>
        
        <p class="落詩">一舉登科日。<br />雙親未老時。<br />錦衣歸故里。<br />端的是男兒。</p>
        
        <h2 id=ch29 class="chapter"><span class="齣題">第二十九齣　辭親</span></h2>
        
        <p class="曲"><span class="牌">步蟾宮</span><span class="科">生旦弔場小生上</span>蟾宮仙桂折高枝。不負趨庭學禮詩。鹿鳴宴罷馬如飛。功名遂少年豪氣。</p>
        
        <p class="白">爹爹母親請上。待孩兒參拜。<span class="科">生</span>孩兒。你先去拜了祠堂。然后來拜我每。<span class="科">小生</span>少年一舉占高科。皆賴祖宗積善多。報效未能頒紫誥。承恩先聽鹿鳴歌。<span class="科">拜父母介</span>夜雨燈前蒙訓育。春風堂上醉酴蘇。今朝喜把藍袍換。不羨班衣戲綵過。<span class="科">生</span>孩兒。我不料你這等青年。就中解元。此亦人生所難得者。明年會試之年。倘得一官半職。不負了父母教育之功。本縣堂尊大人。朝廷欽取赴京。他要座船上同你去。你可收拾行李。同他去罷了。<span class="科">小生</span>孩兒情願在膝下侍奉父母。不敢遠遊。以背聖經。<span class="科">生</span>我如今年將七十。光景無多。猶如半夜殘燈。樹頭黃葉。你趁我兩人在日。看你頭角崢嶸。前呼後擁。顯親揚名。也勝是死後三牲五鼎之祭。快收拾行李起程。早去早回纔是。</p>
        
        <p class="曲"><span class="牌">園林好</span><span class="科">小生</span>從親命只得遠離。我何忍脫班斕舞衣。<span class="夾白">兒去了呵。</span>誰侍奉高堂甘旨。<span class="夾白">爹爹。</span>我若及第便回歸。及第便回歸。</p>
        
        <p class="曲"><span class="牌">前腔</span><span class="科">生</span>我孩兒不須致疑。論功名在青年可為。若得你連登高第。顯雙親耀閭里。</p>
        
        <p class="曲"><span class="牌">尾聲</span><span class="科">小生</span>辭親舍赴帝畿。從此登山涉水。莫使雙親頻倚閭。</p>
        
        <p class="落詩">出門咫尺是天涯。<br />千里迢迢早問家。<br />願你此行猶折桂。<br />休教迷戀上林花。</p>
        
        <h2 id=ch30 class="chapter"><span class="齣題">第三十齣　及第</span></h2>
        
        <p class="曲"><span class="牌">北點絳唇</span><span class="科">外上</span>玉露沾衣。九重金殿珠簾起。佇立丹墀。上下傳恩旨。</p>
        
        <p class="白">銀燭朝天紫陌長。禁城春色曉蒼蒼。千條弱柳垂青瑣。百囀流鶯遶建章。下官待漏侍臣。今年禮部會試。取得第一名。乃是江夏馮京。此人才高學博。今日特御文德殿。問以治安之策。只得在此接應。</p>
        
        <p class="曲"><span class="牌">前腔</span><span class="科">小生</span>聖主崇儒。攜書千里來投試。慚愧無知。實忝魁多士。</p>
        
        <p class="白">我馮京登鄉試之首。又叨會試之元。今日聖上御朝策試。此間已是文德殿前。不免拱聽玉旨。<span class="科">末</span>對策臣不得登殿。就在丹墀下俯伏。<span class="科">小生拜介末</span>奉聖旨。自古帝王之御天下。必資文學之士。以成報國之功。第一問王者治國之道。當以何者為先。<span class="科">小生</span>臣聞為君之道。</p>
        
        <p class="曲"><span class="牌">駐馬聽</span>正大光明。納諫如流遠佞臣。憶昔舜由勤問。禹拜昌言。湯有盤銘。若還懈惰與荒淫。萬民失望生災釁。肝膽披陳。須知國正天心自順。</p>
        
        <p class="白"><span class="科">末</span>第二問。為臣之道。何者為先。<span class="科">小生</span>臣對。當今之世。</p>
        
        <p class="曲"><span class="牌">前腔</span>所重能文。設試開科網俊英。務選飽餐三史。博覽九經。能盡孝弟忠貞。一朝僥倖榜題名。何嘗報國捐軀命。皆竊祿承平。那見杲卿罵賊朱雲廷諍。</p>
        
        <p class="白"><span class="科">末</span>第三問。為父之道。何者為先。</p>
        
        <p class="曲"><span class="牌">前腔</span><span class="夾白"><span class="科">小生</span>臣對。</span>父乃嚴親。身教為難不可輕。當效義方竇氏。孟母三遷。孔鯉趨庭。父慈子孝出天倫。家庭所貴無偏聽。若是愛惡不明。古來幾個如虞舜。</p>
        
        <p class="白"><span class="科">末</span>聖上又問。為子之道。何者為先。</p>
        
        <p class="曲"><span class="牌">前腔</span><span class="夾白"><span class="科">小生</span>臣對。</span>孝養之情。一日三公不足榮。憶昔臥冰求鯉。泣竹筍生。第恐難成。但能下氣與怡聲。問衣寒暖頻溫凊。要色養恭勤。莫如犬馬無別無敬。</p>
        
        <p class="白"><span class="科">末</span>聽宣諭。觀卿所對。直言君道。備述臣情。親之教子。子之養親。皆得其宜。實愜朕意。今宜居第一。候旨下。</p>
        
        <p class="曲"><span class="牌">滴溜子</span><span class="科">眾持袍笏冠帶上</span>這袍笏。這袍笏。置從內廷。這冠帶。這冠帶。恩光顯榮。降從九重。丹閫傳宣賜試臣。實為榮幸。隨勑佩服。晝錦登瀛。</p>
        
        <p class="白"><span class="科">末</span>奉聖旨。廷試第一名狀元馮京。賜袍笏冠帶各一事。隨即佩服謝恩。<span class="科">眾下</span>口銜天語重。身惹御爐香。</p>
        
        <p class="曲"><span class="牌">駐雲飛</span><span class="科">小生穿介</span>草草陳情。三戰皆叨第一名。自愧圖僥倖。惟恐辜明聖。<span class="夾白">臣</span>陋巷一書生。濫叨恩命。願聖壽無疆。四海歌堯舜。頓首山呼萬萬春。頓首山呼萬萬春。</p>
        
        <p class="白"><span class="科">末</span>奉聖旨。着教坊司具鼓樂。迎送狀元赴瓊林宴罷謝恩。</p>
        
        <p class="落詩">金殿傳臚第一聲。<br />三元連中占魁名。<br />少年且是文章顯。<br />豈但龍頭屬老成。</p>
        
        <h2 id=ch31 class="chapter"><span class="齣題">第三十一齣　招婿</span></h2>
        
        <p class="曲"><span class="牌">楚陽臺</span>燮理陰陽。調和鼎鼐。會明良世際雍熙。吾家愛女已及笄。未得乘龍佳婿。</p>
        
        <p class="白">下官乃當朝左丞相富弼是也。爵尊一品。乃天子之腹心。位列三公。為朝廷之耳目。下官有一小女。名喚碧雲。年方十八。未曾許聘他人。昨日見廷試狀元馮京。他連中三元。才貌兼美。意欲招他為婿。不知他曾娶妻否。叫堂候官。<span class="科">小末上</span>珍珠簾下供祗應。白玉階前聽使令。丞相爺有何分付。<span class="科">末</span>你取新狀元同年錄過來。<span class="科">小末</span>有在此。<span class="科">末看介</span>湖廣鄂州江夏縣人氏。父馮商。母金氏。未娶。咳。莫非天緣也。堂候官。今科狀元。一者青春年少。二者才貌兼全。我看同年錄。此人尚未娶妻。我欲招他為婿。但恐傍人議論<span class="科">小末</span>丞相爺一人之下。萬人之上。誰敢議論。況狀元乃天祿石渠之貴客。小姐是瑤臺閬苑之神仙。自古道機會一失。不可再得。</p>
        
        <p class="曲"><span class="牌">八聲甘州</span><span class="科">末</span>我執掌朝綱。位三台輔佐明王。務使心存忠正。免言官說短論長。<span class="夾白">堂候官。</span>我若得那青年才子為佳婿。添我閥閱門牆倍有光。端詳。這姻緣果是無雙。</p>
        
        <p class="曲"><span class="牌">前腔</span><span class="科">小末</span>酌量。身居金馬玉堂。中三元才豈尋常。如斯佳婿。萬千年青史名香。這郎才女貌人間少。夫貴妻榮實異常。參詳。結朱陳兩姓相當。</p>
        
        <p class="白"><span class="科">末</span>既如此。你可分付直日匠人。搭起綵樓。請小姐上樓看迎狀元。你可將絲鞭遞與他。<span class="科">小末</span>理會得。</p>
        
        <p class="落詩">彩樓高架近銀河。<br />未審天緣是若何。<br />不用屏中圖孔雀。<br />管教仙子近嫦娥。</p>
        
        <h2 id=ch32 class="chapter"><span class="齣題">第三十二齣　謁相</span></h2>
        
        <p class="曲"><span class="牌">窣地錦襠</span><span class="科">小旦丑同上</span>少年生長在深閨。舉步何曾出繡幃。爹爹嚴命怎生違。特上層樓步緩移。<span class="科">小生外生同上</span>少年一舉占高魁。連中三元世所稀。長安得意馬如飛。看遍曲江花滿堤。</p>
        
        <p class="白"><span class="科">小末上</span>狀元請住馬。<span class="科">小生</span>足下有何話說。<span class="科">小末</span>小官乃富丞相府中一個堂候官是也。俺丞相有一小姐。年方十八。今已在綵樓。欲招狀元為婿。特奉絲鞭。請狀元收下。<span class="科">小生</span>學生有父母在堂。娶而不告。恐虧孝道。不敢奉命。<span class="科">小末</span>既如此。狀元且收了絲鞭。待狀元回府。稟過令尊令堂。然後來畢姻。亦未為遲也。<span class="科">眾</span>年兄。富丞相之命不可不從。請收下絲鞭罷。<span class="科">小生</span>奉命了。<span class="科">小旦</span>赤繩繫足前生定。月老姻書宿世緣。<span class="科">丑小旦先下小末</span>請狀元少住。待小官去稟丞相爺。就請相見。<span class="科">小生</span>列位年兄先請了。<span class="科">眾</span>既如此。先告別了。<span class="科">下</span></p>
        
        <p class="曲"><span class="牌">合歡令</span><span class="科">末上</span>朝夕縈方寸。為愛女未遂良姻。</p>
        
        <p class="白"><span class="科">小末</span>稟上丞相爺知。狀元已接了絲鞭。在門首候見老爺。<span class="科">末</span>他沒有甚麼推阻麼。<span class="科">小末</span>他說有父母在堂。不告而娶。恐虧孝道。其時小人說。既有令尊堂在府。且接了絲鞭。待狀元回去稟過。然後畢姻未為遲。狀元一聞其言。喜之不勝。<span class="科">末</span>請他進來。<span class="科">小末</span>狀元。丞相爺有請。<span class="科">末小生行禮介</span>小生乃一介之寒儒。何幸得親威儀。不勝惶恐之至。<span class="科">末</span>恭喜連中三元。古來罕有。<span class="科">小生</span>小生出自寒微。忝登一第。今蒙老丞相俯就。但有家父母在堂。不敢自專。容待稟知。方敢尊命。<span class="科">末</span>言之有理。待老夫明日奏過官裡。賜你回家去畢姻。老夫親自送小女到府上。<span class="科">小生</span>多感厚情。<span class="科">末</span>聊設小晏奉款。</p>
        
        <p class="曲"><span class="牌">一封書</span><span class="夾白">你</span>功名事早成。中三元大著名。今諧就此親。想前生曾註定。方信書中有女顏如玉。衣紫腰金晝錦行。你趁青春秉忠貞。大展經綸佐聖明。</p>
        
        <p class="曲"><span class="牌">前腔</span><span class="科">小生</span>山澤裡小生。賴尊顏沐寵恩。蒙俯就契姻。奈椿萱當暮景。若得乞恩歸定省。公義私恩兩盡情。仗尊威。奏明君。當束琴書步后塵。</p>
        
        <p class="白">既蒙過愛。明日拱聽玉音臨降。就此告回。</p>
        
        <p class="落詩">狀元原是屬英雄。<br />人似神仙馬似龍。<br />夜半歸來更漏永。<br />金吾不敢問行蹤。</p>
        
        <h2 id=ch33 class="chapter"><span class="齣題">第三十三齣　慶緣</span></h2>
        
        <p class="曲"><span class="牌">唐多令</span><span class="科">貼上</span>錦繡華堂喜氣濃。爭看佳婿近乘龍。鼉鼓振［⿰口逢］［⿰口逢］。朱履滿堂聲鬨。</p>
        
        <p class="白">欲將己女配多才。未卜姻緣事可諧。夫婦本是前生定。曾向蟠桃會裡來。奴家自從嫁與丞相。止生一女。年方十八。今早丞相架綵樓。招狀元為婿。未知緣分若何。我向來要將小姐嫁與馮家。以報舊日之恩。誰料丞相嫌他布衣之家。今若招狀元為婿。門戶相當。只是馮氏之恩。無由可報。</p>
        
        <p class="曲"><span class="牌">前腔</span><span class="科">末上</span>一段姻緣天上來。何須紅葉良媒。</p>
        
        <p class="白">夫人賀喜。<span class="科">貼</span>丞相。何喜可賀。<span class="科">末</span>孩兒親事已諧了。<span class="科">貼</span>丞相賀喜。如此選在何日成親。<span class="科">末</span>那狀元父母俱存。我與他奏過官裡。欽錫他回家畢姻。老夫自送女兒到他家去。<span class="科">貼</span>狀元是何方人氏。<span class="科">末</span>乃是湖廣人。<span class="科">貼</span>他父親叫甚名字。<span class="科">末</span>他父叫馮商。母金氏。狀元馮京。<span class="科">貼</span>咳。丞相。有這等事。<span class="科">末</span>夫人。為何。<span class="科">貼</span>丞相。你可記得。前日那星士來說的親事。是何方人氏。<span class="科">末</span>他說同年月日時。不曾說名字。不知那里人。<span class="科">貼</span>丞相。你當時為何不肯。<span class="科">末</span>夫人。我是當朝丞相。豈可與布衣老叟結姻。以此不允。<span class="科">貼</span>如今這狀元如何。<span class="科">末</span>狀元天下之福。他年方弱冠。連中三元。閥閱相當。<span class="科">貼</span>丞相。有這等事。狀元就是星士說的馮京。<span class="科">末</span>不信道就是他。<span class="科">貼</span>丞相不信。再查他同年錄。便見真假。<span class="科">末</span>院子。討新科進士同年錄來。與我再看一看。<span class="科">小末</span>同年錄在此。<span class="科">末</span>馮京年十八歲。二月初一日子時生。果然是。夫人。你原初為何執意要將小姐嫁他。<span class="科">貼</span>丞相聽稟。</p>
        
        <p class="曲"><span class="牌">鎖南枝</span>吾先父綱運時。把官糧運折無措陪。<span class="夾白"><span class="科">末</span>後來怎麼。<span class="科">貼</span></span>只得賣家私。家私盡傾廢。<span class="夾白"><span class="科">末</span>賣盡家私。后來怎麼。<span class="科">貼</span>說也惶愧。<span class="科">末</span>但說何妨。<span class="科">貼</span></span>將奴賣取。百兩白金。便成文契。<span class="夾白"><span class="科">末</span>如何又得回來。<span class="科">貼</span></span>那人見我悲啼。不覺慈心起。毫不染送我歸。<span class="夾白"><span class="科">末</span>既然送你回家。財禮銀如何了。<span class="科">貼</span></span>聘禮銀分文不索取。</p>
        
        <p class="曲"><span class="牌">前腔</span><span class="科">末</span>聽斯語果是誰輕財重義人怎如。德行兩堅持。仁心合天理。你可明說破莫隱欺。我為你報恩義。</p>
        
        <p class="曲"><span class="牌">前腔</span><span class="科">貼</span>施恩者你道誰。<span class="夾白"><span class="科">末</span>是何人。<span class="科">貼</span></span>三元是他生下兒。在湖廣鄂州居。馮商是名諱。<span class="夾白"><span class="科">末</span>咳。原來就是馮親家。夫人一向為何不說。<span class="科">貼</span>前日那星士呵。</span>忽然說起。使我感德懷恩。欲成姻契。誰料你固執不從。今日天合配。<span class="夾白">丞相。你送小姐到他家去時。</span>相見時勞記取。拜謝他厚恩義。</p>
        
        <p class="曲"><span class="牌">前腔</span><span class="科">末</span>姻緣事真罕稀。有緣千里能會期。當日不從伊。只為布衣婿。怕人談恥。今日連中三元。又成佳配。這夫妻五百年前。非通容易。<span class="夾白">夫人。我與你同送小姐去。</span>相見時明說與。拜謝他厚恩義。</p>
        
        <p class="落詩">人生不易結夫妻。<br />五百年前註定的。<br />前日嫌他布衣叟。<br />狀元原是布衣兒。</p>
        
        <h2 id=ch34 class="chapter"><span class="齣題">第三十四齣　榮封</span></h2>
        
        <p class="曲"><span class="牌">望遠行</span><span class="科">生上</span>沙裡黃金可致。天涯遊子難招。<span class="科">旦上</span>臨行密密縫針線。意恐遲遲脫布袍。<span class="科">合</span>還期奪錦標。</p>
        
        <p class="白"><span class="科">生</span>鳳凰臺上風光好。遊子淹留不歸早。<span class="科">旦</span>春殘旅邸身未閒。月照鄉關歸夢杳。<span class="科">生</span>孺人。孩兒赴京會試。不知天意若何。我與你朝思暮想。中不中消息只在這兩日。</p>
        
        <p class="曲"><span class="牌">石榴花</span><span class="科">生</span>碧雲天杳。遊子雁書遙。萱與桂。梓和喬。心旌千里各迢迢。想瀛洲無數英豪。奪錦標。論輸贏畢竟成一笑。<span class="科">合</span>念車囊久聚秋螢。望黃竿連釣春鰲。</p>
        
        <p class="曲"><span class="牌">前腔</span><span class="科">旦</span>斑衣年少。身在鳳池遙。孤悶鬱。寸心焦。門閭空倚過昏朝。倘吾兒得上青霄。身着紫袍。不負孟母三遷教。<span class="科">合前</span></p>
        
        <p class="曲"><span class="牌">不是路</span><span class="科">丑上</span>放下衣包。逕入華堂便折腰。<span class="夾白"><span class="科">生</span>呀。大哥。你為何事來。<span class="科">丑</span>小子自京中來。<span class="科">生</span>有何話說。<span class="科">丑</span>來通報。<span class="科">生</span>到此來報甚事。<span class="科">丑</span></span>有京報。<span class="夾白">令郎連中三元。</span>藍袍脫卻換宮袍。<span class="科">生</span>小兒曹。三元地位安能到。<span class="夾白"><span class="科">丑</span>員外。</span>他有文才中必高。<span class="科">生</span>這難道。四方英俊知多少。<span class="夾白">大哥。</span>你莫非差了。莫非差了。</p>
        
        <p class="曲"><span class="牌">前腔</span><span class="科">丑</span>揭曉之朝。親見馮京榜上標。纔分曉。<span class="夾白"><span class="科">生</span>既然如此。是實了。<span class="科">丑</span></span>此捷音無可推調。<span class="夾白"><span class="科">生</span>大哥。</span>謝辛勞。白金一錠休嫌少。<span class="夾白"><span class="科">丑</span>多謝。</span>不枉奔波走一遭。<span class="科">生</span>欣欣笑。呼童拔去門前草。倘有賀客來到。賀客來到。</p>
        
        <p class="曲"><span class="牌">皂角序</span><span class="科">生旦</span>論其年其年少小。論其才其才蒼老。觀其貌貌雖朴實。觀其詞詞多華藻。在文場。人如將。筆如刀。文勢好。流水滔滔。<span class="科">合</span>南山大豹。東海巨鰲。豹文一變。鰲頭獨釣。</p>
        
        <p class="曲"><span class="牌">前腔</span><span class="科">生旦</span>歷三闈文章考挍。霸四海賢才壓倒。內豈無一個英豪。也須有十分高造。天資好。學問飽。命既高。時又到。直上青霄。<span class="科">合前</span></p>
        
        <p class="曲"><span class="牌">尾聲</span><span class="科">生旦</span>今朝始得離學校。坐廊廟經邦論道。這都是辛苦中博來榮耀。</p>
        
        <p class="白"><span class="科">丑上</span>養子教讀書。書中有珠玉。一子受皇恩。全家食天祿。此間已是馮員外門首。不免徑入則個。<span class="科">生</span>大哥何來。<span class="科">丑</span>小人乃是本府太爺差來報事的。當朝富丞相。招令郎老爺為婿。奏過聖上。欽賜狀元回家畢姻。丞相親送小姐來了。已到五十里界上。三司府縣都迎接去了。令郎老爺先回。即刻就到。特差小人先來報知。<span class="科">生</span>多啟動了。<span class="科">丑</span>不敢。一心忙似箭。兩腳走如飛。<span class="科">下</span></p>
        
        <p class="曲"><span class="牌">風入松</span><span class="科">小生上</span>煌煌晝錦返鄉邦。杏花紅十里生香。前呼後擁爭趨向。步瀛洲惟吾為上。今歸去鄉閭有光。人人爭看狀元郎。</p>
        
        <p class="白"><span class="科">生旦</span>孩兒。你回來了。<span class="科">小生</span>爹媽請上。待孩兒參拜。<span class="科">生</span>孩兒。你先去拜了祖宗。然后再拜我每。</p>
        
        <p class="曲"><span class="牌">前腔</span><span class="科">小生</span>豚兒何幸繼書香。今歸拜家廟先亡。少年僥倖登金榜。喜際遇文明之象。賴先人積善有慶。逢盛世際明良。</p>
        
        <p class="白">爹媽請上坐。待孩兒參拜。</p>
        
        <p class="曲"><span class="牌">前腔</span>兒身僥倖沐恩光。賴雙親教育之方。棘闈三戰魁三榜。喜御筆親提褒奬。<span class="夾白"><span class="科">生</span>為何就得還家了。<span class="科">小生</span></span>賜畢姻榮歸故鄉。蒙丞相選東牀。</p>
        
        <p class="白">告爹媽知道。孩兒中榜之后。蒙當朝富丞相欲招孩兒為婿。奏過聖上。欽賜孩兒回家畢姻。又蒙聖上御筆。特封爹爹金紫光祿大夫之爵。母親賢德夫人。<span class="科">生</span>孩兒。你連登科甲。未及三年。豈有封贈父母之禮。<span class="科">小生</span>聖上有言。為父者教子連中三元。不可比泛常為例。故此就封。孩兒稟過爹媽。開讀聖旨。<span class="科">生</span>快排香案。<span class="科">小末</span>捧出紫泥光有爛。齎來官誥玉生煙。聖旨已到。跪聽宣讀。奉天承運皇帝詔曰。人之齊家。功莫大于教子。子之修身。志在貴于讀書。今有狀元之父馮商。教子連中三元。不可比常為例。特封父金紫光祿大夫。封母賢德夫人。待后考績。再行爵賞。又賜狀元黃金十錠。表裡十端。衣錦還鄉畢姻。隨即還朝觀政。望闕謝恩。<span class="科">生旦冠帶霞帔謝恩介</span></p>
        
        <p class="曲"><span class="牌">前腔</span>山呼萬歲謝吾皇。村莊老幸服冠裳。不勝雀躍忙稽顙。願社稷如磐安享。<span class="夾白"><span class="科">小末</span>山呼。<span class="科">生旦</span>萬歲。<span class="科">小末</span>再山呼。<span class="科">生旦</span>萬萬歲。</span>皇圖鞏固百千年帝道遐昌。願聖壽永無疆。</p>
        
        <p class="白"><span class="科">小生</span>告爹爹。孩兒在五十里界先來了。岳父岳母隨后就到。可備禮物筵席。<span class="科">生</span>筵席俱完備了。<span class="科">丑</span>金鐺煮出膏粱味。玉碗盛來琥珀光。呀。你看我員外戴了冠帶。穿了圓領。就是一個老爹了。孺人戴了鳳冠。穿了霞帔。就是一位夫人了。真是難得。可喜可喜。<span class="科">生</span>孺人。這丫頭見我和你冠帶齊整。不勝欣喜之至。<span class="科">丑</span>如今該叫老爹夫人了。<span class="科">生旦</span>還是照舊稱呼。<span class="科">丑</span>梅香煮得一碗羹湯在此。奉上老爹夫人。願小老爹永作調羹之手。<span class="科">生</span>取上來。<span class="科">丑作潑污生衣介旦小生</span>呀。怎麼好。一領圓領。都潑污了。怎麼好。<span class="科">生</span>且不要顧我衣服。看他手莫非炮爛了。<span class="科">丑</span>一時不仔細。煬得應心疼。<span class="科">作慌悲介</span>手上皮都炮爛了。<span class="科">生</span>快進去罷。連忙討些湯火藥敷一敷。<span class="科">丑悲下生</span>孺人。那丫頭見我每穿了冠帶。喜之不勝。故此失手墮地。如今反傷其手。豈不可憐。<span class="科">小生</span>爹爹。孩兒雖讀萬卷書。叨中三元。胸中度量。不如爹爹多矣。不責污袍之過。反有爛手之憐。<span class="科">生</span>孩兒。古人有云。此亦人子也。可善撫之。大凡人家奴僕。一般父母所生。出乎無奈。為人驅使。人雖有貴賤。身體髮膚。卻無貴賤。不可動徹鞭笞。只怕天運循環。難保百年富貴。那時人亦不能容也。汝當反己自脩。<span class="科">小生</span>謹領教誨。</p>
        
        <p class="落詩">一封御札纔開讀。<br />爭羨公卿生白屋。<br />果然一子受皇恩。<br />遂得全家食天祿。</p>
        
        <h2 id=ch35 class="chapter"><span class="齣題">第三十五齣　會親</span></h2>
        
        <p class="曲"><span class="牌">西地錦</span><span class="科">末上</span>柱國老勳臣。千里承皇命。赤心忠膽掌絲綸。豈肯圖僥倖。</p>
        
        <p class="白"><span class="科">眾見介</span>府縣首領官見。<span class="科">末</span>起來。<span class="科">眾</span>都布按三司官見。<span class="科">末</span>今日天色已晚。明日早晨見。<span class="科">眾</span>請爺爺上岸坐院。<span class="科">末</span>有家眷在此不便。一兩日就行。不消了。</p>
        
        <p class="曲"><span class="牌">前腔</span><span class="科">生</span>街坊人馬亂紛紛。只為當朝第一人。今忝結朱陳。只恐門牆難稱。</p>
        
        <p class="白">老夫馮商。拜見丞相。啟動報知。<span class="科">丑</span>稟老爺。馮老爺來見。<span class="科">末</span>快請下船來。<span class="科">丑</span>請老大人下船相見。<span class="科">相見介</span>丞相親家請上。老夫參拜。<span class="科">末</span>不敢。<span class="科">生</span>老拙乃山野鄙夫。小兒是草茅童穉。荷蒙不棄。愧感不勝。<span class="科">末</span>久仰親家。樂道林泉。教子成名。年高有德。親家當上坐勿謙。<span class="科">生</span>老拙豈敢。若以國法論之。正該侍立于旁。<span class="科">末</span>親家差了。我和你兒女親家。況已經誥封。正宜上坐。何必太謙。<span class="科">生</span>既如此。叨坐了。薄禮表情。幸希笑納。<span class="科">末</span>多承厚禮。敢不拜留。多謝多謝。<span class="科">生</span>菲薄勿罪。<span class="科">末</span>請問親家。四十尚無子。后來既生令郎。今又連中三元。豈非陰騭所致。<span class="科">生</span>老拙平日所為。惟盡其在我。愧無厚德。<span class="科">末</span>親家曾娶尊寵否。<span class="科">生</span>親家大人聽稟。</p>
        
        <p class="曲"><span class="牌">玉交枝</span><span class="科">生</span>當初無子。欲娶妾曾往帝畿。百金娶得張公女。到來時擬會佳期。忽問此女情慘悽。他父親賣女既為官糧。他又道老年親膝下沒兒。難遠涉千山萬水。<span class="夾白"><span class="科">末</span>后來怎麼了。<span class="科">生</span>我一聞其言。</span>慈心頓起。即時間聞之媒嫗。隨時送女還家去。使白圭不玷瑕疵。<span class="夾白"><span class="科">末</span>聘財怎麼了。<span class="科">生</span></span>聘財毫忽不追取。想他別配豪門矣。<span class="科">合</span>到明年自產小兒。喜今日連登科第。</p>
        
        <p class="曲"><span class="牌">前腔</span><span class="夾白"><span class="科">末</span>親家。</span>你施仁施義。這心術古今罕稀。你若還要識張公女。<span class="夾白"><span class="科">生</span>在何處。<span class="科">末</span></span>我荊妻便是無疑。<span class="夾白"><span class="科">生</span>原來親家的夫人就是。老拙出于不知。得罪了。<span class="科">末</span></span>此情於我初怎知。成親后始得其詳細。這陰騭合產好兒。喜今日連登高第。</p>
        
        <p class="曲"><span class="牌">前腔</span><span class="夾白"><span class="科">生</span>親家大人。</span>我出言無意。蒙問及豈敢隱欺。我言詞不遜不恭。幸恕我不知之罪。<span class="夾白">只因夫人親家</span>五花官誥霞帔隨。鸞鳳豈是山雞配。棄荊布服卻錦衣。飽珍羞何嘗菽水。</p>
        
        <p class="曲"><span class="牌">前腔</span><span class="夾白"><span class="科">末</span>我房下</span>為懷君恩義。<span class="夾白">這親事呵。</span>二年前曾欲勉為。<span class="夾白">實不瞞親家。</span>因吾不欲成其事。這姻緣兩下稽遲。豈期今日又偶為。實由天數非人意。望尊親休嫌醜女。奉蘋蘩不能周備。</p>
        
        <p class="白"><span class="科">生</span>告辭了。來日掃門拱候。<span class="科">末</span>多謝厚情。</p>
        
        <p class="落詩">不是姻緣莫強扳。<br />有緣千里會何難。<br />卻將二十年前事。<br />今日從頭說一番。</p>
        
        <h2 id=ch36 class="chapter"><span class="齣題">第三十六齣　團圓</span></h2>
        
        <p class="曲"><span class="牌">西地錦</span><span class="科">生上</span>有子占高魁。自覺歡顏改。<span class="科">旦上</span>填門長者駟車來。白屋生光彩。</p>
        
        <p class="白"><span class="科">生</span>孺人。今日黃道吉日。丞相與夫人送小姐來成親。你可分付庖廚。每事俱要整齊。<span class="科">旦</span>叫當直的。<span class="科">小末</span>一身忙碌碌。兩腳健波波。老爹有何分付。<span class="科">生</span>你喚掌禮樂人都完備了麼。<span class="科">小末</span>俱完了。<span class="科">生</span>丞相來時。進來通報。</p>
        
        <p class="曲"><span class="牌">前腔</span><span class="科">末</span>途路久驅馳。喜得到朱陳村裡。<span class="科">貼上</span>進步且遲遲。只恐臨時差語。</p>
        
        <p class="白"><span class="科">小末</span>報老爹。丞相已到。<span class="科">生旦</span>我們出去迎接。<span class="科">末貼</span>馮親家請了。<span class="科">生</span>不敢。<span class="科">末</span>親家請上。待學生參拜親家夫人。<span class="科">生</span>不敢。親家夫人乃黃閣名公。小子是白衣老叟。<span class="科">旦</span>多承俯就。深愧高扳。<span class="科">末</span>小女乃箕箒之婦。令郎是文章之首。<span class="科">貼</span>本非鸞配。偶協鳳儔。<span class="科">末</span>夫人過來拜謝馮親家。<span class="科">貼</span>先父得賴扶持。賤妾亦蒙提挈。存沒銜恩。敢忘大德。<span class="科">生</span>此亦偶然。何須致謝。叫掌禮人。吉時已到了。</p>
        
        <p class="曲"><span class="牌">前腔</span><span class="科">小生上</span>洞房花燭搖紅影。果然金榜題名。<span class="科">小旦上</span>佳期夜赴從親命。如遊閬苑蓬瀛。<span class="科">淨丑上唱拜遞酒介</span></p>
        
        <p class="曲"><span class="牌">錦堂月</span><span class="科">小生小旦</span>金雀銀屏。瓊駝翠釜。筵開洞房偏稱。姻眷天成。繫足豈無赤繩。遇新婚喜閱翁書。尊古制曾行親迎。<span class="科">合</span>花燭影。照見塵寰宛如仙境。</p>
        
        <p class="曲"><span class="牌">前腔</span><span class="科">生旦</span>重整。釵軃黃荊。裙拖衫布。山殽野簌兼陳。味薄村沽。今夜坐賓皆醒。翁本是天上青雲。婿今作牆邊紅杏。<span class="科">合前</span></p>
        
        <p class="曲"><span class="牌">前腔</span><span class="科">末貼</span>深省。婿果冰清。翁非玉潤。迭為賢主佳賓。幸得乘龍。更喜此生多慶。今日裡大會姻親。喜坦腹自多佳興。<span class="科">合前</span></p>
        
        <p class="曲"><span class="牌">醉翁子</span><span class="科">生旦</span>門徑。斷人跡鋪地草青。感車駕親臨。幾多榮華起敬。把新酒重斟。聊表微忱答厚情。<span class="科">合</span>更漏永。想花墜瑤臺。月過金井。</p>
        
        <p class="曲"><span class="牌">僥僥令</span><span class="科">眾合</span>寶香銷夜鼎。銀燭冷秋屏。忽聽得曲盡仙韶番別調。檀板按瑤笙。雜錦箏。</p>
        
        <p class="曲"><span class="牌">前腔</span><span class="科">眾合</span>鏡關刁斗響。金井轆轤鳴。又見月落星沈河漢沒。隔屋聽雞聲。人已行。</p>
        
        <p class="曲"><span class="牌">尾聲</span><span class="科">眾合</span>夫妻和順從今定。這段姻緣夙世成。琴瑟和諧樂萬春。</p>
        
        <p class="白"><span class="科">淨上</span>一子受皇恩。全家食天祿。稟老爺。朝廷有詔書到。<span class="科">生</span>快排香案。</p>
        
        <p class="曲"><span class="牌">玩仙燈</span><span class="科">外上</span>天語出金鑾。為賢才特來旌勸。</p>
        
        <p class="白">聖旨已到。跪聽宣讀。皇帝詔曰。恤貧者仁。樂施者義。仁至義盡。實宜寵褒。朕聞鄂州江夏馮商。恤貧樂施。仁義兼盡。教子成名。厥功尤懋。用是旌表。以彰其賢。今特封爾為始平郡公。其妻金氏。勸夫娶妾。有仁慈不妒之賢。封為始平郡夫人。狀元馮京。陞翰林學士。妻封淑德夫人。嗚呼。若夫若婦。各有其賢。授此寵錫。豈曰過分。望闕謝恩。<span class="科">眾</span>萬歲萬歲萬萬歲。<span class="科">外</span>齎來辭紫禁。讀罷謁金門。<span class="科">下</span></p>
        
        <p class="曲"><span class="牌">大環着</span><span class="科">眾合</span>滿門闌和氣。滿門闌和氣。庭產紫芝。景星慶雲龍呈瑞。想天人契合當此時。再見唐虞之世。久安長治。況遇明良相際。拜丹墀。承恩有子。食天祿晝錦榮歸。喜今日一家骨肉團圓。慶幸應無比。榮華富貴康寧。一概從今始。永受餘庇。</p>
        
        <p class="曲"><span class="牌">越恁好</span><span class="科">眾合</span>何幸褒封至。何幸褒封至。宣麻降紫泥。顯父母榮子及妻。恩光獨照門楣裡。芳名竹帛期常繼。百年永遠知無際。</p>
        
        <p class="曲"><span class="牌">尾聲</span><span class="科">眾合</span>想當初陰德事。一念能感天和地。錫福瀼瀼知未替。</p>
        
        <p class="落詩">子擢三元父受封。<br />皇天有意表陰功。<br />須知萬里前程事。<br />只在方方一寸中。</p>
                
    </body> 
</html>