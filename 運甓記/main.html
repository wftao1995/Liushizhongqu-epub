<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/運甓記</title>
        <meta name="author" content="明　吾邱瑞　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">運甓記</span></h1>

        <p class="作者">明　吾邱瑞　著</p>
        
        <h2 id=ch1 class="chapter"><span class="齣題">第一齣　家門始末</span></h2>

        <p class="曲"><span class="牌">齊天樂</span><span class="科">副末開場</span>畫堂今日歌金縷。座集貂蟬簪組。酒進霞觴。屏開雲母。次第裝今演古。徧觀樂府。盡麗曲妖詞。宣淫導頗。過眼生憎。細追尋風化終無補。　　暫且移宮換羽。勸君休覷做等閒儔伍。宛轉鶯喉。輕敲象板。訴出忠良肺腑。循腔按譜。漸引入陶陶醉鄉深處。潦倒金尊。暢飲娛賓主。<span class="科">問答照常</span></p>
        
        <p class="曲"><span class="牌">沁園春</span>陶母辛勤。太尉忠義。未遇時翦髮命結賢豪。蚶鮓嗔封。牛眠指葬。范逵特薦顯東朝。群英會。新亭灑泣。鏖戰樹奇標。　　心忉。錢鳳讒撓。廣南移鎮受波濤。晨昏運甓。夢飛折翼。惜陰投具。肅振參寮。太真絕裾。同心戮力。逆峻旋擒青史昭。功成後。官封太尉。八鎮擁旌旄。</p>
        
        <p class="落詩">湛夫人翦髮延賓。<br />范孝廉薦賢為國。<br />溫都督義激絕裾。<br />陶太尉忠成運甓。</p>
        
        <h2 id=ch2 class="chapter"><span class="齣題">第二齣　翦髮延賓</span></h2>
        
        <p class="曲"><span class="牌">瑞鶴仙</span><span class="科">生儒服扮陶侃上</span>弧矢懷樽俎。嘆銅駝荊棘。干戈旁午。英雄困塵土。奈生計蕭疎。功名艱阻。忠謀未吐。甚日遘雲龍風虎。把頹綱重振。圖形臺閣。勒銘鐘簴。</p>
        
        <p class="誦"><span class="牌">鷓鴣天</span>落落西江一布衣。未能仗劍對公車。內承孟母三遷教。腹飽陳平六出奇。　　悲往事。嘆居諸。腰金衣紫待何時。男兒未遂封侯願。空負堂堂七尺軀。</p>
        
        <p class="白">小生姓陶。名侃。表字士行。本貫豫章鄱陽人也。家徒四壁。學足三冬。少失椿庭。悲既深於陟𡵆。長隨蘐室。慚莫慰其倚閭。所喜荊妻龔氏。井臼躬操。可寄蘋蘩之託。孩兒陶洪。詩書勤習。堪承弓冶之傳。朝來寒氣侵人。雪花飛墜。雖無長物以盡冬溫。權且承顏而趨晨省。不免往母親處問寢一番。多少是好。呀。道猶未了。母親早到。</p>
        
        <p class="曲"><span class="牌">夜行船</span><span class="科">老旦扮陶母上</span>茹蘖餐冰今已老。嗟一子尚困蓬蒿。績紝躬親。詩書勤教。終日繫縈懷抱。</p>
        
        <p class="曲"><span class="牌">前腔</span><span class="科">旦上</span>盥漱雞鳴為婦道。<span class="科">小旦扮陶洪上</span>儘追隨重慶斑袍。<span class="科">末扮陶旺</span>三白沾衣。六花飛絮。<span class="科">合</span>且把曉炊怡老。</p>
        
        <p class="白"><span class="科">見介老旦</span>三十餘年喪槁砧。茅簷草舍景蕭然。終宵紡績供家食。盡日絲麻待客筵。老身湛氏。丈夫陶丹。壯歲無兒。取備小星之列。暮齡得子。欣瞻老蚌之珠。自從他棄世以來。家業中微。田園漸廢。朝餐苜蓿。寧甘藿食之貧。夜燭青藜。敢愧熊丸之教。近日聞得晉室顛危。中原板蕩。此正豪傑奮勇之秋。英雄用武之日。孩兒。你須結納賢豪。廣延聲譽。倘得鵲起。庶可蠖伸。也不枉了做娘的一番教育。<span class="科">生</span>謹遵母親嚴命。</p>
        
        <p class="曲"><span class="牌">黃鶯兒</span><span class="夾白"><span class="科">老旦</span>孩兒。你</span>韜略蘊孫吳。吐長虹氣亘舒。須乘時早獻甘泉賦。文參廟謨。武堪枕戈。鷹揚四海<span class="夾白">把</span>聲名播。<span class="科">合</span>綰銅符。韓彭寇鄧。談笑樹鴻圖。</p>
        
        <p class="曲"><span class="牌">前腔</span><span class="夾白"><span class="科">生</span>母親我</span>壯志貫天弧。挽烏號膽氣麤。膚功擬奏悲無路。<span class="夾白"><span class="科">旦</span>婆婆。他</span>才珍抱瑜<span class="夾白"><span class="科">小旦</span>爹爹。你</span>藏器待沽。<span class="科">生旦小旦合</span>終須有日登樞府。<span class="科">合前</span></p>
        
        <p class="曲"><span class="牌">金瓏璁</span><span class="科">小生扮范逵上</span>德星光燦戶。今朝喜遂登龍。<span class="科">丑扮銀鹿隨上</span>蒙瑞雪。濕驕驄。</p>
        
        <p class="白"><span class="科">小生</span>小生范逵是也。久慕士行高名。今朝特來相訪。迤邐行來。此間已是他門首了。銀鹿。快些投刺通報。<span class="科">丑傳末報介生</span>呀。母親。豫章范公路冒雪相訪。見在門外。<span class="科">老旦</span>孩兒。佳客到門。況又雪天。他既不惜訪戴之車。你豈可不下懸徐之榻。<span class="科">生</span>母親。只是囊空羞澀。為之奈何。<span class="科">老旦</span>你且出去接他。我自有理會便了。<span class="科">生小生見介小生</span>陶兄。久懷慕藺。未遂斗瞻。今幸識荊。頓開茅塞。<span class="科">生</span>范兄。聞風景仰。望切紫芝。冒雪先施。光生白屋。<span class="科">拜介</span></p>
        
        <p class="曲"><span class="牌">黃鶯兒</span><span class="夾白"><span class="科">小生</span>你</span>衝斗蔚豐姿。貫春雷名久知。<span class="夾白">如</span>鶤鵬未展凌霄翅。荊山片璵。滄海寸珠。煇煌定作王家器。<span class="科">生嘆介小生</span>免嗟吁。扶搖直上。端的是男兒。</p>
        
        <p class="曲"><span class="牌">前腔</span><span class="夾白"><span class="科">生</span>范兄。你</span>彩翮奮天池。論鯫生一布衣。無端月旦蒙推譽。薰蕕臭殊。雄雌路岐。須臾感訂金蘭契。<span class="夾白">我豈</span>敢嗟吁。因風欲奮。端的是男兒。</p>
        
        <p class="白"><span class="科">小生</span>領教已久。小生就此告別。<span class="科">生</span>呀。范兄說那裡話。承兄遠顧。況又雪色蒙茸。小弟聊備杯酒。為兄解寒。只是荒齋簡褻。萬勿督過便了。陶旺。快取酒殽出來。<span class="科">末</span>就船買得魚偏美。隔岸沽來酒倍佳。酒殽在此。</p>
        
        <p class="曲"><span class="牌">梁州序</span><span class="科">小生</span>冰花呈瑞。飛灰衝素。見四野同雲密布。竹籬茅舍。霎時變作瓊鋪。不覺光搖銀海。凍合玉樓。此際寒威播。翔空鸞鶴也綴庭柯。古往今來題詠多。<span class="科">合</span>欣下榻攄情愫。勝笙歌鼎沸喧朱戶。當此景即蓬壺。</p>
        
        <p class="曲"><span class="牌">前腔</span><span class="科">生</span>山谿雲暗。柴扉冰垛。彷彿瓊螭鹽虎。祥徵六出。八荒胥慶時和。分明是蝶遺粉翼。鶴墜霜毛。管取來春富。豐年宜瑞也不宜多。爭奈長安貧者何。<span class="科">合</span>蒙枉顧攄情愫。愧笙歌繚繞環朱戶。當此景怯冰壺。</p>
        
        <p class="曲"><span class="牌">前腔</span><span class="科">小生</span>歎洛陽傾圯榛蕪。痛聖駕蒙塵驕虜。恨金甌莫固。寶鼎誰扶。遙想那微臣遭詬。庶女含冤。上感皇天怒。<span class="夾白">今日也想必如此。</span>餐氈北海也表臣摹。今日忠良還有麼。<span class="科">合</span>欣下榻攄情愫。勝笙歌鼎沸喧朱戶。當此景即蓬壺。</p>
        
        <p class="曲"><span class="牌">前腔</span><span class="科">生</span>既王家骨肉殘誅。憾寮寀沐猴狂舞。誰搜羅巖穴。甄拔熊羆。暗想那闔門高臥。披氅閒行。多少英雄苦。太阿顛倒也竟如何。忠義如今<span class="夾白">半</span>隱釣屠。<span class="科">合</span>蒙枉顧攄情愫。愧笙歌繚繞環朱戶。當此景怯冰壺。</p>
        
        <p class="白"><span class="科">小生起介</span>銀鹿。你把馬喂好了麼。<span class="科">丑諢介</span>這樣雪中。那里有料。方纔一條褥子。喫得乾乾淨淨。<span class="科">小生</span>怎麼說。<span class="科">丑</span>方纔承陶老安人把牀上一條新薦。剉來喂了。<span class="科">小生</span>有這樣事。世間有此賢母。難得難得。<span class="科">丑</span>哎。相公。還有一件。不好說得。<span class="科">小生</span>怎麼。<span class="科">丑</span>你道是酒殽那裡來的。那老安人見相公在此。無可措置。翦自己頭髮。把陶旺換來的。<span class="科">小生驚介</span>阿呀。非是母不生是子。<span class="科">轉身介</span>陶兄。</p>
        
        <p class="曲"><span class="牌">節節高</span><span class="科">小生</span>高情海內無。聽奚奴。<span class="夾白">方纔小價說。你</span>北堂截髮供榛脯。<span class="夾白">世上有此賢德之母。小弟既忝與仁兄傾蓋交歡。敢請令堂一見。<span class="科">生</span>陶旺。你可扶老安人出來。說范相公要見。<span class="科">老旦出見介小生</span></span>真賢母。棄髮膚。供吾哺。今宵幸把芳儀睹。共姜孟母真堪附。<span class="夾白"><span class="科">老旦</span>小兒荷蒙寵臨。老妾不勝感戴。區區髮縷。何足道哉。<span class="科">生</span>母親先請進去罷。<span class="科">小生合</span></span>明朝早入豫章城。遊揚緩頰傳當路。</p>
        
        <p class="曲"><span class="牌">前腔</span><span class="科">生</span>清宵愧簡疎。聽銅壺。麗譙漏下將三鼓。情偏夥。雪滿壚。燈花墮。願君暫息蒲團臥。晨興再把衷情吐。<span class="科">合前</span></p>
        
        <p class="曲"><span class="牌">尾</span>光陰瞬息如駒過。<span class="科">生</span>盼前程音信杳無。<span class="科">小生</span>竚看徵書下九衢。</p>
        
        <p class="落詩"><span class="科">小生</span>邂逅班荊結故知。<br /><span class="科">生</span>荒齋岑寂意何如。<br /><span class="科">小生</span>正是與君一夕話。<br />果然勝讀十年書。</p>
        
        <h2 id=ch3 class="chapter"><span class="齣題">第三齣　瑯琊就鎮</span></h2>
        
        <p class="曲"><span class="牌">夜遊朝</span><span class="科">小生扮瑯琊王上</span>玉葉金枝瓜瓞永。封青社海岱稱雄。皇路多艱鬩牆頻搆。愧擁節旄南控。</p>
        
        <p class="白">胙土東藩列翰屏。慚無雅譽動公卿。今朝復濫專征節。葛藟還思庇本根。自家瑯琅王睿是也。裔本華宗。名高瑞牒。翦桐蒙戲。分服邊陲。訓梓承華。馳情殿闕。爭奈國步艱危。乘輿遷播。河間東海。長沙成都。喋血禁庭。推刃同氣。孤方扈蹕。慮介覆車。以故微服潛歸。退守舊服。所謂知己不辱。從權遠禍。幸蒙聖上不加督過。反封我為安東大將軍都督揚州諸軍事。持節鎮守建康。寵遇可謂厚矣。只是德綿才薄。無以酬答主眷。為之奈何。且待王青州與王司馬兄弟到來。商議起程便了。</p>
        
        <p class="曲"><span class="牌">前腔</span><span class="科">淨扮王敦上</span>腹飽韜鈐承上寵。專征討遠護黃龍。赳赳熊威。桓桓虎略。絕世兵權稱重</p>
        
        <p class="曲"><span class="牌">前腔</span><span class="科">外扮軍司馬王導上</span>識闇才庸羞賈董。參帷幄兼贊王躬。契合堂簾。歡同魚水。何必誦詩規諷。</p>
        
        <p class="白"><span class="科">見介淨</span>少小豪雄扈六飛。今朝仗節鎮名畿。<span class="科">外</span>國門鹵簿森戈戟。專望龍孫駕鳳輿。<span class="科">淨</span>下官王敦是也。<span class="科">外</span>下官王導是也。蒙瑯琊王收我二人。置之幕府。今日吾王奉詔南遷。須索扈蹕。此間已是轅門了。不免逕入。大王。王敦王導參見。<span class="科">小生</span>二位大夫少禮。二位大夫。孤家欽承朝命。渡淮開閫。顓候到來。商議起程。但是任大責重。如何是好。<span class="科">外</span>呀。殿下。芬超棣萼。德美珪璋。詞麗小山。不數淮南好學。胸羅武庫。堪齊子建才華。總帥攸承。匡扶實賴。何乃自謙。今日黃道吉辰。就請殿下升駕。<span class="科">眾將官見介小生</span>今日既是吉辰。就此起程前去。</p>
        
        <p class="曲"><span class="牌">普天樂</span>虎符懸。龍旌捧。紫泥鮮。瑤圖鞏。輕帆送。輕帆送青雀黃龍。鎮雄圖石壘金墉。<span class="夾白"><span class="科">合</span>呀。</span>聽鉦鼙喧鬨。旌旗映日紅。似憑虛御風。千里千里直抵江東。</p>
        
        <p class="曲"><span class="牌">北朝天子</span>歷彭城呂梁。過鍾吾古塘。聽濤聲洶洶如雷壯。牙檣錦纜。挽龍舟兩廂。駕清波。乘輕浪。馬軍兒幾行。步軍兒幾行。濟濟鏘。濟鏘濟濟鏘。一隊隊刀鎗明晃。刀鎗明晃。蔽津涯如屏幛。蔽津涯如屏幛。</p>
        
        <p class="曲"><span class="牌">普天樂</span>棣花榮。君恩寵。荳萁燃。干戈動。蕭牆內。蕭牆內。骨肉交攻。挾皇輿披棘蒙茸。<span class="科">合前小生</span></p>
        
        <p class="白">前面是那裡地方了。<span class="科">眾</span>前面是寶應地方了。<span class="科">小生</span>分付眾軍校。將戰船把大船幫定。方好過湖。<span class="科">眾應介</span></p>
        
        <p class="曲"><span class="牌">北朝天子</span>涉汶淮淼茫。際甓湖射陽。想漢沈白馬在波心放。艨艟巨艦。護餘皇直上。沸笙歌。聲嘹喨。文鴛兒幾雙。白鷺兒三兩。隱隱颺。隱颺隱隱颺。一對對<span class="夾白">往</span>汀洲相傍。汀洲相傍。玩景物神情暢。玩景物神情暢。</p>
        
        <p class="白"><span class="科">眾稟</span>稟大王爺。前面是揚州督府了。<span class="科">小生</span>叫眾將官傳令。城中一應官員。俱赴建康相見。大舟不必停泊了。<span class="科">眾應介</span></p>
        
        <p class="曲"><span class="牌">普天樂</span>樹牙旗。維揚重。建麾旄。軍容動。揚舲下。揚舲下。頃刻江淙。見金鰲獨湧華峰。<span class="科">合前</span></p>
        
        <p class="曲"><span class="牌">北朝天子</span>望天連水光。見山橫波蕩。正江心後浪催前浪。石頭雄踞。聚貔貅虎狼。喜今朝。歸櫜韔。看瑯琊渺茫。想洛陽悒怏。慨慨慷。慨慷慨慨慷。振皇靈<span class="夾白">把</span>中原反掌。凱旋歌齊聲唱。凱旋歌齊聲唱。</p>
        
        <p class="白"><span class="科">眾稟介</span>稟大王爺。已到建康了。請大王爺升駕。<span class="科">小生外作登岸介</span></p>
        
        <p class="曲"><span class="牌">普天樂</span>鳳凰臺。浮雲拱。燕子磯。煙巒湧。忙開涖。忙開涖。虎帳團營。坐王家十乘元戎。<span class="科">合前</span></p>
        
        <p class="落詩"><span class="科">小生</span>建牙開纛鎮東吳。<br /><span class="科">外</span>佐策堂堂禆廟謨。<br /><span class="科">眾</span>親扶日轂還天闕。<br />方表璇源烈丈夫。</p>
        
        <h2 id=ch4 class="chapter"><span class="齣題">第四齣　辭親赴任</span></h2>
        
        <p class="曲"><span class="牌">薄倖</span><span class="科">生上</span>兔走咸池。烏飛暘谷。恨命逢陽九。運遭百六。誰知唾手功名。畢竟空成蕉鹿。怎能彀策身廊廟。頓使甘霖隨化轂。</p>
        
        <p class="白">暑往寒來春復秋。朝經暮史蘊紆籌。英雄未奮凌霄翮。空望南冠泣楚囚。小生席珍待聘。藏器須時。爭奈塵埋。未逢鑑識。譬之劍沈豐獄。驥伏鹽車。前日偶遇一相者。說我左手中指有豎理。當為三公。貴不可言。那時節我以針刺之。見血灑壁上。果然成一公字。人皆詫以為奇。我想起來。今日這般寒苦。怎能個到那田地。咳。正所謂臣老而帝好少。命奈之何。賣漿而天値寒。時不我與。好生傷感人也。<span class="科">丑扮老人持帖上</span>日日奉公差。兩腳都奔壞。圖裡有申頭。便是好買賣。迤邐行來。此間已是陶家門首。待我咳嗽一聲。<span class="科">嗽介</span>門上有人麼。<span class="科">末</span>那個。<span class="科">丑</span>我乃本縣坊長。縣主老爺特地差來宅上報喜。<span class="科">末</span>本縣差坊長下帖報喜。<span class="科">生</span>這妮子見我憂悶。故意調謊。<span class="科">末</span>果然在外。男女怎麼敢謊。<span class="科">生</span>既如此。快請進來。<span class="科">見介</span>大人賀喜。<span class="科">生</span>有何喜事。<span class="科">丑</span>大人還不知道。方今寇盜憑陵。朝廷下詔徵賢。本縣將大人名字。申報上司。見除武岡縣令。早間報到。縣主老爺特差小子到宅傳達喜信。不日有了文憑。就送冠帶來了。多多拜上。還要面賀。<span class="科">生</span>原來如此。請坐告茶。<span class="科">丑</span>不敢。小子就此告別。<span class="科">生</span>這等有勞了。陶旺。取回帖與他。<span class="科">末</span>一子受皇恩。全家食天祿。帖在此。<span class="科">生</span>坊長。多多拜上大爺。我還要自來親謝。<span class="科">丑</span>嗄。謹傳公相命。回覆俺恩官。<span class="科">下生</span>陶旺。請老安人出來。<span class="科">老旦旦小旦同上</span></p>
        
        <p class="曲"><span class="牌">出隊子</span><span class="科">老旦</span>皇恩舃奕。聞報令人心意懌。儒冠今喜進賢易。韋布一朝承黼黻。台鼎勳名。錐囊脫蹟。</p>
        
        <p class="白">孩兒。聞得你上司薦辟。除授官職。這也是祖宗有靈。家門有幸。可喜可喜。<span class="科">生</span>全賴母親教育之恩。</p>
        
        <p class="曲"><span class="牌">女冠子</span><span class="科">生</span>諄諄慈命課昕夕。繼晷焚膏。斷機丸墨。筐笈饒經籍。鞬橐餘韜戟。今日裡步毛生捧君檄。喜孜孜北堂中把愁顏頓釋。</p>
        
        <p class="曲"><span class="牌">滴滴金</span><span class="科">旦</span>文鸞綵鳳諧琴瑟。燕于飛鶼比翼。而今幸沐君王澤。<span class="夾白">相公。</span>怕忘了糟糠室。心中暗憶。頃刻間把釵分鏡拆。奈蔗景親年。提起柔腸寸織。</p>
        
        <p class="曲"><span class="牌">畫眉序</span><span class="科">小旦</span>嚴親受祿食。北闕絲綸耀蓬蓽。喜屠垣遊刃。得批窾郤。烹鮮奏卓魯勤勞。買犢比朝歌剸劇。<span class="科">合</span>竚看保障綏懷遠。謾道鳳鸞棲棘。<span class="科">眾扮賚文憑冠服上老旦旦小旦下</span></p>
        
        <p class="曲"><span class="牌">啄木兒</span><span class="科">眾</span>抱文憑傳袍笏。向寒門塵埃物色。<span class="夾白">呀。此間是陶家門首了。不免逕入。<span class="科">生更服謝闕介</span></span>草莽微臣蒙寵溢。難報效聖明德。盜息潢池責方塞。政溥甘棠民甫戢。三載瓜期覲京國。願鞏固皇圖垂拱極。</p>
        
        <p class="白">陶旺。分付安排茶飯。管待來人。就請太奶奶出來。<span class="科">末領眾下老旦旦小旦復上生</span>母親請上。待孩兒拜謝。</p>
        
        <p class="曲"><span class="牌">三段子</span>恩深撫恤。謝萱闈勤手澤。<span class="夾白">夫人。下官也有一拜。</span>情深愛密。謝鴛幃襄朝夕。<span class="夾白"><span class="科">小旦</span>爹爹請上。孩兒也有一拜。<span class="科">生</span>孩兒。你把</span>芸編蠹帙。細鑽研莫辭辛力。<span class="夾白">陶旺。你</span>把行囊疾忙收拾。早晚雙鳧飛楚邑。</p>
        
        <p class="曲"><span class="牌">鬭雙雞</span><span class="科">雜扮接官人上</span>長沙路。長沙路。關山遙歷。鄱陽縣。鄱陽縣。今朝始及。畫鷁遄飛江磧。翹首看深林故宅。頃刻間傳達上迎新文檄。</p>
        
        <p class="白"><span class="科">眾見介磕頭介</span>太爺分付。本處缺官。盜賊猖獗。稟老爺。速請上任。<span class="科">生</span>知道了。陶旺。你帶領各役。點檢行李下船。待我拜別了太夫人。就此起程。<span class="科">末眾下老旦旦小旦復上</span></p>
        
        <p class="曲"><span class="牌">憶多嬌</span><span class="夾白"><span class="科">生拜別介</span>母親。我</span>膺瑣秩。心耿悒。符分百里輕去膝。<span class="夾白">你</span>景逼桑楡<span class="夾白">教我</span>情怎釋。<span class="科">合</span>路岐南北。岐路南北。千里迢迢遠適。</p>
        
        <p class="曲"><span class="牌">前腔</span><span class="夾白"><span class="科">老旦</span>孩兒。你</span>蒙主職。須努力。臣忠子孝難兩得。<span class="夾白">莫</span>為我年高生悲戚。<span class="科">合前</span></p>
        
        <p class="曲"><span class="牌">鬭黑麻</span><span class="夾白">夫人。我</span>暫卸卻斑衣去鈐楚邑。定省晨昏何由侍側。<span class="夾白">你</span>循婦道<span class="夾白">還與我</span>兼子職。寒勸加衣。飢頻進食。<span class="科">合</span>征舠已集。拜辭偷淚滴。<span class="夾白">只為</span>雞肋功名。雞肋功名<span class="夾白">把</span>北堂杳隔。</p>
        
        <p class="曲"><span class="牌">前腔</span><span class="夾白"><span class="科">旦</span>相公。我</span>做媳婦承姑會須竭力。<span class="夾白">你做</span>丈夫居官豈容曠職。<span class="夾白"><span class="科">小旦</span>爹爹</span>離別去<span class="夾白">叫我</span>魂繞膝。權假花封。矢忠報國。<span class="科">合前</span></p>
        
        <p class="落詩"><span class="科">生</span>孤身遠別赴昭陽。<br /><span class="科">老旦</span>莫把閒心戀故鄉。<br /><span class="科">旦小旦</span>今朝兩下輕離合。<br /><span class="科">合</span>一種愁牽萬里長。</p>
        
        <p class="白">母親請進罷。<span class="科">老旦旦先下小旦</span>孩兒還送爹爹一程。<span class="科">生</span>我兒也不消送了。<span class="科">生弔場末眾上生</span>叫左右。人夫都齊備了麼。<span class="科">眾</span>都齊備了。專候老爺開船。</p>
        
        <p class="曲"><span class="牌">朝元歌</span>江城楚城。路遠長流亘。山程水程。風急征帆迅<span class="夾白">你看</span>鴻蹲洲渚。鷺宿沙汀。浪裡浮沈鷗影。搖拽心驚。翩翩此舟一羽輕。浩蕩浸雲根。煙嵐沒遠村。<span class="科">合</span>浪恬波靜。指日到武岡之任。武岡之任。</p>
        
        <p class="曲"><span class="牌">前腔</span>回首家鄉隱隱。山巒列翠屏。碧水練如澄。<span class="夾白">見</span>石壁巉巖。蒼林掩映。浴日吞天勝景。野渡舟橫。兩兩漁翁曬網晴。江漢憶神京。瀟湘戀白雲。<span class="夾白"><span class="科">扮馹丞上</span>長沙馹馹丞接老爺。<span class="科">末</span>起去。<span class="科">吏</span>禮房吏請到任日期。<span class="科">生</span>分付他明日月忌。後日上任了。<span class="科">合</span></span>浪恬波靜。早已到武岡之任。武岡之任。<span class="科">唱下</span></p>
        
        <h2 id=ch5 class="chapter"><span class="齣題">第五齣　陳敏造逆</span></h2>
        
        <p class="曲"><span class="牌">賀聖朝</span><span class="科">淨扮陳敏上</span>天假輿圖傾覆。英雄得肆奇謀。手持三尺定神州。大業唾歸吾手。</p>
        
        <p class="白">三十年前學六韜。英名常得譽時髦。機乘國難披金甲。亂集亡徒弄寶刀。臂硬尚嫌弓力軟。眼明猶識陣雲高。何時得遂龍飛願。不負西江一世豪。自家陳敏是也。出身餘汗。起家孝廉。鐵馬金戈。素志欲踏平社稷。龍韜豹略。幾番思攪亂乾坤。雖蒙薦舉。職授金吾。只是大受未膺。豈甘小就。吾想將起來。識時務者方為俊傑。侯王將相。寧有種乎。目今晉室。強宗屠戮。胡馬奔騰。主勢孤危。自顧不暇。縱爾問鼎稱雄。誰敢興師鞠旅。況且奮臂一呼。豪傑四起。不若趁此機會。幹圖大事。據有一方。不受節制。正所謂江東雖小。亦足以王。怎奈司馬睿受命遠來。鎮守建業。我那時只索閉門堅拒。不放入城。一時淺見。放他進來。真是六州鐵鑄不成這個錯字。雖其人孱弱。不足為憂。然一穴豈容兩虎。一方豈建二旄。吾意欲遣孩兒陳恢。遠狥許昌。以為遷都之計。且待他出來。商議便了。</p>
        
        <p class="曲"><span class="牌">前腔</span><span class="科">丑上</span>頭上朱纓貫斗。腰間紫電橫秋。圖王定霸御龍樓。肯落他人之後。</p>
        
        <p class="白">天助龍興產異材。森森劍戟擁門楣。深謀淵邃藏江海。逸氣縱橫掣電雷。父王。孩兒陳恢見。<span class="科">淨</span>孩兒少禮。孩兒。吾劍飛清海。望鍾嶺以龍蟠。弓掛天山。挾石城而虎踞。自謂雄圖已就。大業可成。長江以南。盡歸掌握。前日司馬睿孤軍遠來。只宜峻拒。一時見錯。許他入城。雖其人柔懦。不足為憂。然臥榻之側。豈容鼾睡。倘有舉動。必成掣肘。吾意欲撥兵一枝與你。攻陷許昌。上之則竊窺荊沔。可以圖成。次之藉以頓甲休兵。自保營窟。你的意下何如。<span class="科">丑</span>父王所見甚妙。<span class="科">淨</span>孩兒。你聽我道來。</p>
        
        <p class="曲"><span class="牌">宜春令</span><span class="夾白">我</span>年華邁。髮鬢秋。論人生誰長黑頭。袞衣黃纛。生平自許探懷袖。蜂屯聚虎將熊兵。龍窟據天長地久。<span class="科">合</span>且長驅直擣荊湘。一統金甌。</p>
        
        <p class="曲"><span class="牌">前腔</span><span class="夾白"><span class="科">丑</span>我</span>謀猷勇。膽氣優。幸遭逢生居孟侯。月弓星劍。千回不弱蛟龍鬭。指顧間霧罩雲籠。呼吸處風飛電走。<span class="科">合前淨</span></p>
        
        <p class="白">大丈夫不能流芳百世。亦當遺臭萬年。吾兒。今日黃道吉日。就此起兵前去罷。<span class="科">丑</span>謹領父王嚴命。叫大小三軍聽我號令。鎧仗要鮮明。戈劍要犀利。弓矢要長勁。火器要齊備。凡遇行舟。順風揚帆。逆風列寨。前後瞻顧。左右翼蔽。如有參差不齊者斬。兩軍相敵。須火器在前。弓弩居後。有進一尺。無退一寸。臨陣退後者斬。夜晚安營。須尋寬港岸。有平陽隨地柵守。四噪巡邏。謹防遊卒。違令失機者斬。今日黃道。即便起程。務要先下許昌。次平漢沔。事成之日。論功爵賞。休得違令。<span class="科">眾</span>得令。<span class="科">丑別淨行介</span></p>
        
        <p class="曲"><span class="牌">豹子令</span>百萬貔貅咸猛吼。咸猛吼。艨艟戰舸鎖江流。鎖江流。王氣東南天數偶。須知馬鼎屬吾收。屬吾收。管教一舉。一舉定荊州。定荊州。<span class="科">下</span></p>
        
        <h2 id=ch6 class="chapter"><span class="齣題">第六齣　緘報平安</span></h2>
        
        <p class="白"><span class="科">末上</span>桃李無言花滿城。印文生蘚訟庭清。雨餘綠野人耕樂。月照花陰犬臥寧。自家乃陶老爺衙內陶旺是也。俺老爺彩筆生花。清標貫玉。民安事集。錦裁百里春風。政暇心閒。琴弄一簾晝日。真個是試牛刀於雞割。令名不數桐鄉。旋驥足於蟻封。政績誰誇單父。只是因老夫人在家。日夕掛念。前日欲差我回去問安。連日又因鄰縣文書到來。說有峒賊攪擾。因此修築城池。戒嚴鈴柝。是以稽遲。昨日聞已平靜。早晚回衙。想就修書差我回去也。正是壺觴調笑平民訟。杯棬懷憂念母劬。道猶未了。老爺回衙了。</p>
        
        <p class="曲"><span class="牌">高陽臺序</span><span class="科">生上</span>紫苑羈身。都梁滯跡。晨昏甘旨多缺。夢遶親闈。悵望白雲愁結。桑楡蔗景應難久。徒歎息望門心切。何時得彩衣重舞。寸心方愜。</p>
        
        <p class="曲"><span class="牌">前腔</span>功名休論工拙。謾倩憑雙鯉。暫把孝心傳達。水遠山遙。豐稔災祲良別。全記取揮毫片楮。博慈顏一時歡悅。淚盈盈萬千情緒。畫描難竭。</p>
        
        <p class="白">花縣銜泥一載餘。晨昏徒自憶皋魚。悲瞻客路三千遠。痛念人生七十稀。腰下望懸蘇季印。篋中空冷老萊衣。歸期未卜添惆悵。題起高堂淚濕裾。下官涖任以來。又經一載。官常碌碌。惟知殉國身輕。親舍迢迢。空憶報劉日短。君親本是一道。筮仕者豈可不顧其家。忠孝固難兩全。居官者寧容遽忘其母。前日欲差陶旺回去。探候母親消息。因有賊警。是以稍遲。今日且喜閒暇。不免修書一封。打發他去便了。陶旺。取紙筆過來。<span class="科">末</span>洗硯魚吞墨。烹茶鶴避煙。文房四寶在此。</p>
        
        <p class="曲"><span class="牌">高陽臺</span><span class="科">生</span>蠶繭纔舒。狼毫輕揭。暌違兩字先列。寸剜柔腸。滿紙淚珠流血。心熱。蝸角蠅頭羈絆也。辭親舍宦途勞涉。細思量辭劉徐庶。孝心堪悅。</p>
        
        <p class="曲"><span class="牌">前腔</span><span class="科">末</span>聽說。<span class="夾白">老爹。你</span>化洽江濆。民歌召杜。休把宦情灰滅。年老萱闈。料賢母自能承値。非別。<span class="夾白">你</span>蘭臺畫省方發軔。行看取五花封秩。況親奉明廷檄旨。豈你自相輕撇。</p>
        
        <p class="曲"><span class="牌">前腔</span><span class="科">生</span>差迭。慈壽彌高。風前燭影。忍使愛疎情嗛。中饋雖供。爭奈我夢魂飛越。<span class="夾白">你</span>親達。<span class="夾白">道</span>孤身去膝經年久。一日裡腸迴九折。望伊家殷勤細語。不妨饒舌。</p>
        
        <p class="白">陶旺。你對老夫人說。我在此一清如水。無物可寄。止有蚶鮓一瓶。聊供一餐甘旨。衙裡無人。你就請大相公同上來。須早去早回。<span class="科">末</span>理會得。</p>
        
        <p class="曲"><span class="牌">前腔</span>拜別。謾離官衙。暫辭主側。遙望故鄉遮絕。宿水餐風。敢畏征途蹀躞。<span class="科">生</span>諄切。<span class="夾白">你</span>魚書急遞高堂也。把征驂即時轉撥。休勞我心旌無定。感懷增䀌。</p>
        
        <p class="曲"><span class="牌">尾聲</span><span class="科">合</span>臨風含淚添悲咽。翹望你佳音早掇。但願親安心始悅。</p>
        
        <p class="落詩"><span class="科">生</span>北堂一別又經春。<br /><span class="科">末</span>千里長途杳信音。<br /><span class="科">合</span>欲見無由空引睇。<br />緘書和淚寄江鱗。</p>
        
        <h2 id=ch7 class="chapter"><span class="齣題">第七齣　帥閫賓賢</span></h2>
        
        <p class="曲"><span class="牌">鳳凰閣</span><span class="科">外上戎服扮劉弘</span>官居楚帥。七澤三湘襟帶。懷時寤寐棟梁材。無奈鴻冥增慨。後車徒載。甚日得買駿金臺。</p>
        
        <p class="誦"><span class="牌">滿江紅</span>雄控荊州。占江北江南第一。須信道蛟龍雲雨。英雄窟宅。羽書鳴鏑警常聞。揚鞭靜折愁無策。嘆從來草澤只聞名。難相識。　　置兔隱。谷駒逸。遯革堅。漸儀式。奈愁腸寸剜。倩誰分力。漢家衛霍已難尋。戰國孫吳猶未得。謾從今一點在心頭。空成憶。</p>
        
        <p class="白">自家荊州刺史劉弘是也。三尺青萍。素負斬邪之志。一腔赤膽。每懷報國之忠。只是將傾大廈。非一木能支。胥溺神州。豈隻手可援。如之奈何。徧觀部下從事。皆碌碌庸流。瑣瑣凡輩。一遇分行郡縣。便思騷擾地方。故吾每逢興發。只以書付守相。以故上下相安。人心感悅。所謂一紙書賢於十部從事。這也不在話下。目今海內多故。缺少將才。前日行文各處徵聘。為何還不見到來。倘一旦有急。如何是好。正是拊髀思頗牧。那得終軍為請纓。</p>
        
        <p class="曲"><span class="牌">玉井蓮</span><span class="科">小生扮范逵淨扮賈儒上</span>纁帛招徠。咫尺轅門冠蓋。</p>
        
        <p class="白"><span class="科">小生</span>小生豫章范逵是也。<span class="科">淨</span>小生襄陽賈儒是也。吾輩俱蒙劉公辟召。且喜已到帥府門首。不免着他通報。咄。門上長官。我們是你老爺辟召來的。煩你通報。<span class="科">報介外</span>道有請。<span class="科">見介小生</span>大人請上。待逵等參拜。<span class="科">外</span>路上辛苦。不消拜罷。叫左右看坐。<span class="科">告坐介外</span>二位以隋珠卞璧之珍。擅繡虎雕龍之技。武能戡亂。文足經邦。辱不鄙夷。光生蓮幕。此老夫之幸也。<span class="科">小生淨</span>呀。老大人蘊濟世安民之具。控雲夢荊沔之雄。緩帶輕裘。綽能制勝。投壺雅詠。不廢奉公。自足紓緯於褰裳。何必取材於襪線。幸承寵召。實玷枚求。<span class="科">外</span>叫左右。快備便飯。與二位尊相洗塵。</p>
        
        <p class="曲"><span class="牌">駐馬聽</span><span class="夾白"><span class="科">外把盞介</span>二位。你</span>壁豎風裁。蓋世真儒臥草萊。<span class="夾白">分明是</span>珠沈滄海。玉韞荊山。劍穢黃埃。奇韜遠略運靈臺。長狐封豕誰無賴。魚水和諧。喜今朝稅駕。使我不勝欣戴。</p>
        
        <p class="曲"><span class="牌">前腔</span><span class="科">小生淨</span>樗櫟庸材。深荷玄纁類卜枚。<span class="夾白">真個是</span>碔砆眩玉。魚目疑珠。駑驥相猜。處囊露穎冀今來。紓籌補袞終何待。倒屣開懷。喜今朝瞻範。使我不勝顒戴。</p>
        
        <p class="白"><span class="科">小生</span>老大人。小生還有一言拜稟。大人今日此舉。正是九九見收。以逵為招士之隗。但范逵溝中朽斷。鄧野攣株。無能棟梁清廟。待斵工師。惟有薦賢一念。可以少報萬一。逵之鄉里。有鄱陽陶侃。他胸藏萬斛珠璣。筆灑九天雨露。志適簞瓢。勁節超塵獨邁。忠彌宇宙。英姿絕世無雙。用之將帥。必能扶弱鼎于安瀾。委以一方。定可起疲民于衽席。真命世之奇材。匡時之偉彥。願祈物色。以助朝廷。</p>
        
        <p class="曲"><span class="牌">前腔</span><span class="科">外</span>聽說顏開。今日欣聞命世才。<span class="夾白">忙把</span>安車遠聘。筐篚將誠。玉帛為媒。<span class="夾白">只怕他</span>隱鱗卜築友伊萊。藏珍屠保甘恬退。盼望縈懷。倘得他從聘。使我不勝欽戴。<span class="科">扮探子上</span></p>
        
        <p class="曲"><span class="牌">賺</span><span class="夾白">報報報。</span>賊勢轟雷。舟楫橫江蔽兩涯。<span class="夾白"><span class="科">外</span>他那里打什麼旗號呢。<span class="科">探</span></span>道陳恢。<span class="夾白"><span class="科">外</span>他那里有多少人馬呢。<span class="科">探</span>他</span>雄兵十萬塞川來。<span class="夾白"><span class="科">外</span>敢不是賊兵。<span class="科">探</span></span>謾疑猜。沿途擄掠為民害。已過潯陽近廣梅。聲驚駭。<span class="夾白">望老爺</span>疾忙遣將牢防備。莫教躭待。莫教躭待。</p>
        
        <p class="白"><span class="科">外</span>曉得了。賞他一𫄺<a epub:type="noteref" href="#char01"><sup>註</sup></a>酒。一羫羊。免他三個月差去。<span class="科">探下外</span>范先生。原來陳敏這廝無知造逆。適承見教陶公。他既係文武全才。必能驅馳國難。目今江夏缺守。老夫一面保奏。就舉他為江夏太守。煩足下為老夫齎書一函。持節一道。白金十斤。彩幣四對。連夜促他就道。千萬千萬。<span class="科">小生</span>謹領台旨。<span class="科">淨</span>賈儒有言拜稟。儒聞陶侃與陳敏同郡。又係同舉。倘彼重維桑之誼。懷共事之情。則江夏必非吾有。是荊州無東門矣。大人迺謬信一人之言。而輕棄數百里之郡。竊謂大人不取也。<span class="科">小生</span>賈斯文。吾聞申胥絕交。抱泣秦庭。吳起殺妻。求為齊將。為天下者家且不顧。足下以區區扮楡之跡。而疑高賢大良。不亦鄙乎。<span class="科">外</span>不必多言。老夫自有定見。<span class="科">小生</span>近聞陶兄現任武岡縣令。用違其才。此去長沙。路又不遠。范逵常奉領徵聘禮儀。竟到他任所便了。</p><aside epub:type="footnote" id="char01"><p>「⿰缶呈」</p></aside>
        
        <p class="曲"><span class="牌">前腔</span><span class="科">小生</span>五馬蒙推。<span class="夾白">他</span>報國攄忠已有階。<span class="夾白">分明是</span>蛟龍得水。鵰鶚乘風。桃李逢栽。<span class="夾白">他</span>封鯨掃䝟綽安排。分猷保障身名泰。塗炭為災。若得他經濟。使我不勝歡戴。</p>
        
        <p class="落詩"><span class="科">小生</span>南山玄豹久藏名。<br /><span class="科">外</span>一遇曹丘便化騰。<br /><span class="科">淨</span>正是應時還得見。<br /><span class="科">合</span>果然勝似岳陽金。</p>
        
        <h2 id=ch8 class="chapter"><span class="齣題">第八齣　嗔鮓封還</span></h2>
        
        <p class="曲"><span class="牌">謁金門</span><span class="科">老旦上老旦</span>庭院靜。簷外落花鋪徑。遊子黔中初製錦。頓教勞夢寢。<span class="科">旦</span>淡掃蛾眉無暈。堪嘆鏡鸞分影。<span class="科">小旦</span>思念嚴親悲路迥。愧溫衾扇枕。</p>
        
        <p class="誦"><span class="牌">卜算子</span><span class="科">老旦</span>百里宰花城。別去經年永。獨倚門閭盡日看。信沒些影兒。　　<span class="科">旦</span>翹首盼行雲。暗把金錢問。<span class="科">小旦</span>日日簷前鵲噪聲。試過俱無準。</p>
        
        <p class="白"><span class="科">老旦</span>媳婦。自從你丈夫去後。不覺已是一年。怎麼再沒有一個信回。不知近來官況如何。使我不勝懷想。<span class="科">旦</span>婆婆不必愁煩。昨夜銀缸結蕊。今朝蛛喜當門。想必早晚有個信到也。</p>
        
        <p class="曲"><span class="牌">桂枝香</span><span class="夾白"><span class="科">老旦</span>莫不是</span>簿書叢褧。<span class="夾白">莫不是</span>萑苻多警。空瞻雁過衡陽。並沒魚投鄉井。這情事未明。這情事未明。鵲聲休聽。燈花難准。細沈吟。心隨江水流千里。眼望家書抵萬金。</p>
        
        <p class="曲"><span class="牌">前腔</span><span class="夾白"><span class="科">旦小旦</span>我想他</span>望雲遙省。臨風懷耿。<span class="夾白">多</span>只為案牘勞形。因此<span class="夾白">上</span>稽遲芳訊。這情懷可矜。這情懷可矜。<span class="夾白">他</span>孝同曾閔。<span class="夾白">怎肯把</span>心如蚱蜢。<span class="夾白">婆婆。你</span>免沈吟。<span class="夾白">他</span>晨昏都被儒冠誤。<span class="夾白">我</span>朝夕須操井臼勤。</p>
        
        <p class="曲"><span class="牌">不是路</span><span class="科">末懷書持鮓上</span>一別岡城。跋涉程途已兩旬。<span class="夾白">我</span>身勞頓。今朝喜得到門庭。<span class="科">小旦</span>是何人。<span class="夾白"><span class="科">末</span>是小人回來了。<span class="科">小旦</span>原來是陶旺。<span class="科">末</span></span>間關千里傳家信。春燕還將舊壘尋。<span class="夾白"><span class="科">小旦</span>快進去。老夫人在堂上。正在那里煩惱。<span class="科">末</span></span>將衣整急投堂上休遲等。<span class="夾白"><span class="科">小旦</span>婆婆。母親。陶旺回來了。<span class="科">合</span></span>不勝歡慶。不勝歡慶。</p>
        
        <p class="白"><span class="科">末</span>老夫人。夫人。陶旺磕頭。<span class="科">老旦</span>陶旺。老爺一向好麼。<span class="科">末</span>老夫人聽稟。</p>
        
        <p class="曲"><span class="牌">前腔</span><span class="夾白">老爹呵。</span>政簡刑清。盡日公堂撫宓琴。臺如鏡。月明無犬吠花村。<span class="夾白">他</span>為功名。白雲親舍常思忖。匏繫無能慰倚門。教傳稟。一瓶蚶鮓聊供進。<span class="夾白"><span class="科">老旦怒介</span>呀。這東西從那裡來的。<span class="科">末</span>這是武岡士儀。<span class="科">老旦</span>唗。怕不曉得是士儀。一羽一鱗皆上天生命。一絲一粟。亦下民膏脂。豈不聞裴寬瘞鹿。羊續懸魚的故事乎。哎。</span>轉令心悶。轉令心悶。</p>
        
        <p class="曲"><span class="牌">掉角兒</span>想兒曹未諳官箴。輕冒入苞苴行逕。全不思秋月冰壺。枉費我朝提暮訓。<span class="夾白">指望他</span>畏四知。來三異。飲投錢。騎留犢。徹底澄清。<span class="科">合</span>完瑜蒙磷。白璧點蠅。傳與他急須謹守。莫污廉名。</p>
        
        <p class="曲"><span class="牌">前腔</span><span class="夾白"><span class="科">旦</span>陶旺。你對老爹說。</span>論居官<span class="夾白">須</span>忠慎清勤。論立政<span class="夾白">須</span>仁慈詳敏。論禔躬<span class="夾白">須</span>持謙戒盈。論撫眾<span class="夾白">須</span>哀矜憐憫。<span class="夾白">若得他</span>賦兩岐。歌五袴。誦神君。稱召父。方顯賢能。<span class="科">合前末</span></p>
        
        <p class="白">老夫人請息怒。小人還有一言上稟。老爹臨行時分付小人說。衙裡無人。就請大相公一同上來。<span class="科">小旦</span>呀。婆婆在上。孫兒一來年幼。難涉路途。二來婆婆在堂。無人侍養。雖則母親在側。足奉寒暄。但日逐薪水之類。俱取辦在外。恐孫兒一去。早晚不便。因此不好去得。<span class="科">老旦</span>咳。說那裡話來。你庭趨久缺。詩禮之教罔聞。就養既虛。左右之方安在。休辭路迥。當聽父言。況家中無事。婦姑儘可相依。一應薪水。所費不多。鄰居王媽媽頗是賢慧。我時常勞他一買便了。不必掛懷。<span class="科">小旦</span>哎。父召既不可違。祖命又不敢逆。只是放母親不下。如何是好。<span class="科">作悲介老旦</span>我兒不要啼哭。媳婦。你快同孫兒進去收拾行李。就把些見成茶飯與陶旺喫。待我寫書打發他去便了。</p>
        
        <p class="曲"><span class="牌">解三酲</span>嘆衰齡把兒嚴訓。教兒圖遠大功名。<span class="夾白">比似今</span>初出仕時就把清操溷。<span class="夾白">又安望</span>報最循良姓字馨。<span class="夾白">兒。你只道</span>臨羹不食思歸遺。<span class="夾白">反教我</span>見鮓生嗔淚暗零。<span class="科">合</span>還思省。那些個懸魚羊續。不愧廉平。</p>
        
        <p class="曲"><span class="牌">前腔</span><span class="夾白">你何不學</span>貪泉忍渴宣尼聖。<span class="夾白">何不學</span>合浦還珠漢孟生。<span class="夾白">何不學</span>拔葵守介公儀相。<span class="夾白">何不學</span>拾李還鄰宋就卿。<span class="夾白">兒。你難道</span>肥甘適口非關節。<span class="夾白">又誰知</span>臘毒招尤反損名。<span class="科">合前旦小旦末同上老旦</span></p>
        
        <p class="白">行李都收拾了麼。<span class="科">末</span>收拾完備了。<span class="科">老旦</span>既如此。你收了這書與鮓。送還老爹。說下次再不可以官物污我。<span class="科">末</span>嗄。<span class="科">旦</span>陶旺。大相公從來不曾出門。你路上須要小心照管哩。<span class="科">末</span>理會得。<span class="科">旦</span>我兒過來。別了婆婆去罷。</p>
        
        <p class="曲"><span class="牌">尾犯序</span><span class="科">小旦別介</span>聞召赴椿庭。欲盡子情敢違親命。黃口微軀。怎禁勞攘風塵。悲哽。最苦是祖闈年老。最苦是萱堂受辛。生離別。肝腸刺斷。血染淚珠傾。</p>
        
        <p class="曲"><span class="牌">前腔</span><span class="科">老旦</span>泣別嘆伶仃。縫線難堪<span class="夾白">更</span>含飴怎忍。<span class="夾白">我</span>姑婦相依。況値高年邁齡。傷情。指望你蘭蓀繞護。到如今橋梓飄零。思量起。龍鍾淚眼。猶自濕沾襟。</p>
        
        <p class="曲"><span class="牌">前腔</span><span class="科">旦</span>夫去鏡鸞分。弱冠嬌兒<span class="夾白">又將</span>遠途勞頓。浪跡萍蹤。何年音信相聞。思省。他那裡膝前有子。我這裡舉目無親。空惆悵。相思兩處。一樣淚盈盈。</p>
        
        <p class="曲"><span class="牌">前腔</span><span class="夾白"><span class="科">末</span>大相公。</span>畫鷁泊長亭。<span class="夾白">你</span>急別慈闈早乘潮汛。辭家就父。何必惜別丁寧。天幸。但願得程途安穩。但願得衙舍速登。情到處。不堪回首。分付與東君。</p>
        
        <p class="白">大相公。稍子等候多時了。快請行罷。</p>
        
        <p class="曲"><span class="牌">鷓鴣天</span><span class="科">合</span>骨肉團圞一旦分。萬千心事向誰論。當初只嘆兒離母。今日重添祖憶孫。<span class="科">小旦末先下</span>　　空望斷。楚江雲。征途冉冉夢魂驚。正是臨岐不敢高聲哭。只恐哀猿不忍聞。<span class="科">老旦旦下</span></p>
        
        <h2 id=ch9 class="chapter"><span class="齣題">第九齣　棄官就辟</span></h2>
        
        <p class="曲"><span class="牌">一翦梅</span><span class="科">小生</span>細柳銜書聘故人。辭別荊城。漸近岡城。<span class="科">丑捧行李上</span>弓旌玉帛遠相迎。歷盡風塵。始見芳塵。</p>
        
        <p class="誦"><span class="牌">憶秦娥</span><span class="科">小生</span>雲漠漠。斜陽古道西風惡。西風惡。胭脂滿地。丹楓零落。　　征車渺渺穿林薄。路迷迷路增離索。增離索。楚溪山水。碧湘樓閣。</p>
        
        <p class="白">下官奉新城公命。來聘陶士行。跋涉辛勤。不辭勞勩。且喜已到長沙地方。相去寶慶不遠。小校快些趲行。<span class="科">丑</span>范老爹。那陶老爹不過一個縣官。我們爺怎麼這樣敬他哩。<span class="科">小生</span>你不曉得。昔者侯嬴國士。溷跡夷門。衛青大將。廁身奴隸。故信陵不憚虛左之迎。漢武終有專征之命。那陶老爹若遇當時。早已封侯拜將去了。豈但區區宰此一縣。天色將昏。快些行走罷。<span class="科">下</span></p>
        
        <p class="曲"><span class="牌">菊花新</span><span class="科">生上</span>一官寥落誤儒紳。枘鑿方圓迕世情。直道不容人。寧棄朝簪歸隱。</p>
        
        <p class="白">親舍遙瞻宦況輕。一腔心事向誰論。傲骨自憐違俗好。剛腸誰與世浮沈。寧同直道甘三黜。肯學依阿笑獨醒。莫為南冠能縶我。琵琶別抱過知音。下官自從前日打發陶旺回家。懸望隴音。比日為歲。近日詣府。謁見呂公。尀耐他一味糊塗。惟愛趨奉。直道不容。如水投石。吾想將起來。枳棘非鸞鳳所棲。百里豈大賢自命。與其媕婀嫵媚。強顏事人。孰若遠舉高飛。投簪解綬。且待陶旺到來。收拾回去。再作道理。</p>
        
        <p class="曲"><span class="牌">前腔</span><span class="科">小旦末上</span>遠承親命詣花城。回首家山魂夢驚。<span class="科">末</span>跋涉已經旬。喜到公庭展覲。</p>
        
        <p class="白">大相公。這是私衙門首了。就請進去罷。<span class="科">見介小旦</span>爹爹。久違嚴範。日夕縈懷。今喜鯉趨。不勝雀躍。<span class="科">生</span>孩兒。婆婆好麼。<span class="科">小旦</span>婆婆且喜平安。一向因爹爹家信遼絕。倚門凝望。近日爹爹差陶旺回來。婆婆見之甚喜。後來看書見鮓。輒復大怒。今已修書令陶旺齎回在此。<span class="科">生</span>咳。母親。吾豈不知一介不取。古人高義。前日因魚梁監稅。偶然覓得鮮蚶。聊以製鮓相遺。不謂反遭艴怒。是吾之過也。且收拾過罷。孩兒。你且把家中事情。試說一番。</p>
        
        <p class="曲"><span class="牌">畫眉籠錦堂</span><span class="科">小旦</span>椿駕自南征。骨肉分離懸畫省。喜婆婆康勝。日倚柴門。九江鯉幾費垂綸。三秋雁空勞延頸。<span class="科">合</span>蒙緘信。忽睹鮓生嗔。遣兒增悶。</p>
        
        <p class="曲"><span class="牌">錦堂觀畫眉</span><span class="夾白"><span class="科">生</span>咳。</span>追省。宦逕崎嶇。親闈冷落。終朝屈膝公門。狐媚蠅營。一點恥心難冺。<span class="夾白">我</span>投紱冕且樂槃阿。守坊表別圖結靷。<span class="夾白"><span class="科">合</span>陶旺。你</span>今朝謾把歸裝整。免我泥塗塵溷。</p>
        
        <p class="曲"><span class="牌">一翦梅</span><span class="科">小生丑上</span>渡水登山已及旬。稅駕長亭。投刺郵亭。剩雲殘月滿江津。咫尺龍門。蒲伏侯門。</p>
        
        <p class="白">且喜已到縣門首了。小校快通報。<span class="科">報見介生</span>殊方又喜故人來。<span class="科">小生</span>重鎮還須濟世才。<span class="科">丑</span>莫使偏裨終日待。<span class="科">末</span>須教旌節即時回。<span class="科">小旦</span>行辭巴邑啼鶯合。<span class="科">小生</span>遠下荊門去鷁催。<span class="科">合</span>管取功成封寵帥。一生懷抱頓教開。<span class="科">生</span>范兄。小弟譾才。迺蒙劉帥遠貺。仁丈枉臨。寵渥極矣。何以堪之。<span class="科">小生</span>陶兄濟世閎才。何必多遜。<span class="科">生</span>陶旺。快取酒與范老爹烹風。<span class="科">小生</span></p>
        
        <p class="曲"><span class="牌">黃鶯穿皂袍</span><span class="夾白">陶兄。小弟呵。自那日</span>冒雪候高門。遘豐標禮意勤。歡情款洽縈方寸。<span class="夾白">那劉公呵。</span>招徠孔殷。<span class="夾白">小弟呵。</span>迂疎濫承。<span class="夾白">那時節小弟思想。惟有薦賢。可以為報。因此上</span>遂將陳孺相推引。<span class="夾白">蒙那劉公呵。不以小弟之言為謬。把</span>旌書遠錫。金帛洊登。<span class="夾白">正遣小弟來聘兄。適報陳敏叛兵遠來。他說江夏守缺。就檄兄為江夏郡守。征剿此賊。一面已保奏朝廷去了。</span>旄頭傾注。五馬驟膺。<span class="夾白">還有一件。那時有一襄陽賈儒。與小弟同辟召的。他說吾兄與陳敏同鄉同舉。倘然一有異志。則荊州無東門矣。幸蒙劉公不納。決意令小弟促兄即日登途。他</span>讒言不入真堪敬。</p>
        
        <p class="曲"><span class="牌">皂袍罩黃鶯</span><span class="夾白"><span class="科">生</span>咳。范兄。</span>謾道公寮能譖。想窮通出處。默宰玄冥。<span class="夾白">我</span>辭親薄祿到岡城。<span class="夾白">只為</span>郡侯拗執<span class="夾白">把</span>歸鞭整。<span class="夾白">今日適承兄命。天湊其便。但劉公雖蒙傾蓋神交。然恐投杼三至。小弟到彼。只索遣洪兒入侍。內釋主帥之疑。外謝旁人之譖。卻不兩全。<span class="科">小生</span>如此恰好。<span class="科">合</span></span>急登程。許昌戎馬。翹首望君臨。</p>
        
        <p class="白"><span class="科">生</span>既然如此。連夜起程去罷。</p>
        
        <p class="曲"><span class="牌">新水令</span>一鉤新月照征輪。盼程途轉添愁悶。慮攀轅借寇多。怕臥轍追何緊。丙夜潛行。丙夜潛行。顧不得霜裘冷。</p>
        
        <p class="曲"><span class="牌">步步嬌</span><span class="科">眾扮百姓上</span>聽說君侯中宵遁。教我無投奔。兼程速趲行。斷紖牽衣。遮道求旋軫。<span class="夾白">小的們眾百姓哀懇拜留爺爺。<span class="科">生</span>我在地方也沒有什麼好處。這樣時勢。也顧不得你眾百姓了。<span class="科">眾</span>一定要求爺爺轉去。<span class="科">生</span>罷了。我有軍情重務。星夜赴任。不能強留。你們回去罷。<span class="科">眾</span></span>軒車不暫停。<span class="夾白">須學那</span>送劉父老將錢贈。</p>
        
        <p class="白">老爺既不肯留。求老爺脫靴。以貽去後之思。<span class="科">生</span>這也罷了。<span class="科">眾</span>武岡縣百姓送爺爺。<span class="科">生</span>去罷。<span class="科">眾應下</span></p>
        
        <p class="曲"><span class="牌">折桂令</span><span class="科">生</span>謝人民城郭遠騰。車馬𥻘𥻘。江水澄澄。經幾座短逕長亭。閱幾處野店疎林。躍金鞭驄馬蹄輕。跨玉勒絲韁鞚緊。日暖風晴。看那飛鳥依人。急忙投江夏軍營。</p>
        
        <p class="曲"><span class="牌">江兒水</span><span class="夾白"><span class="科">小生</span>陶兄。你今日</span>辭民社聽柝鈴。行看三箭天山定。<span class="夾白">你須</span>馳營單騎昭恩信。揚威免胄跨精勁。赫赫先聲制勝。談笑功成。唾手干戈平靜。</p>
        
        <p class="曲"><span class="牌">雁兒落</span><span class="科">生</span>我想那潑陳恢如井底蛙。量着那莽陳敏今該盡。看這些眾狂徒如狐兔群。覷着的漫江楫似塗中濘。赤緊地焰騰騰。<span class="夾白">我</span>把那精忠奮。不由他不骨碌碌拜車塵。若是他抗顏行。羞投順。管教取棄兜鍪。就綁擒。行也麼軍。保荊湘如城穩。若得個澄也麼清。奏鐃鉦軍聲振。</p>
        
        <p class="曲"><span class="牌">僥僥令</span><span class="科">小旦</span>骨肉東西意慘零。甚日得數歸程。莫道寒江深千丈。想我意中愁兀自深。</p>
        
        <p class="曲"><span class="牌">收江南</span><span class="夾白"><span class="科">生</span>呀。</span>我今日際兵戈搶攘呵。那顧得遠家庭<span class="夾白">不記得</span>太公置俎漢高嗔。<span class="夾白">不記得</span>拘囚伏劍囑王陵。說甚麼倚門淚零。端的是臣忠子孝怎雙成。</p>
        
        <p class="曲"><span class="牌">園林好</span><span class="科">末丑</span>只願伊<span class="夾白">把</span>妖氛掃平。那愁他長門怨深。看方隅寧靜。須早把信傳頻。須早把信傳頻。</p>
        
        <p class="曲"><span class="牌">沽美酒</span><span class="夾白"><span class="科">生</span>我</span>吐閎襟。吸長鯨。揮短劍。斬癡豶。氣挽天河洗甲兵。戰鎧上錦花明。烽燧息。將星熒。楚方城轅門爭勝。六軍中人人稱慶。我呵方圖得功成譽成。揚親顯親。呀。那時節顯你個舉薦的蕭何勳等。</p>
        
        <p class="曲"><span class="牌">清江引</span><span class="科">眾</span>行行漸欣臨帥閫。且把征車頓。忙參上將營。速赴藩侯鎮。指日裡靖狼煙歌得勝。</p>
        
        <p class="白"><span class="科">小生</span>且喜已到帥府門首了。陶兄少待。俟小弟進去稟復。然後請見。</p>
        
        <p class="曲"><span class="牌">點絳唇</span><span class="科">外</span>羽檄遙徵。驃姚遠聘。軍聲警。引領弓旌。何日旄頭炯。</p>
        
        <p class="白">昨夜江南吼賊風。帳中驚起紫髯翁。平明不待全師出。連把金鞭打鐵驄。<span class="科">眾</span>眾將官叩頭。<span class="科">外</span>起去。<span class="科">小生見介外</span>呀。范參軍回了。那陶公可來麼。<span class="科">小生</span>已在轅門。因無將令。不敢擅入。<span class="科">外</span>快道有請。<span class="科">見介生</span>陶侃一介愚蒙。荷承翦拂。三生深慶。九死何辭。<span class="科">外</span>足下九秋雕鶚。千里神駒。借控湖藩。福延蒼赤。看坐的。</p>
        
        <p class="曲"><span class="牌">馬蹄花</span><span class="夾白"><span class="科">外</span>士行。</span>英儁如君。器量才華四海聞。<span class="夾白">今日一見呵。公路。足見你</span>品題不謬。推轂無差。<span class="夾白">果然</span>掄擢惟精。<span class="夾白">分明是</span>莘耕傅築久藏形。灌壇老令需文聘。諒平生尚友元勳。喜于今豐采親承。</p>
        
        <p class="曲"><span class="牌">前腔</span><span class="科">生</span>深愧鯫生。外望真如瓿底蠅。才慚管葛。文謝機雲。武遜韓彭。<span class="夾白">多蒙老大人呵。</span>一朝噓植樹熊旌。<span class="夾白">只怕</span>才疎覆餗羞公命。<span class="夾白"><span class="科">小生</span>說那裡話。陶兄。</span>管擒孼兔妖狐庶安瀾塗炭生靈。</p>
        
        <p class="白"><span class="科">生</span>陶侃還有一言奉稟。陶侃起自草萊。素無根蔕。雖蒙程本傾蓋之知。恐墮樂羊盈篋之謗。侃有弱子。願侍左右。倘得假舐犢之情。卻撓虎之忌。實出萬幸。見在戟門。伏惟麾入。<span class="科">外</span>呀。士行差矣。吾聞匹夫之交。尚不負心。豈有堂堂丈夫。而甘為賊黨者乎。老夫決無他疑。士行萬勿過慮。但令公子既承遠來。快請進來相見。</p>
        
        <p class="曲"><span class="牌">前腔</span><span class="科">小旦見介</span>白面書生。願備侯門宿衛兵。朝陳刁斗。晝擁戈矛。夜宿團營。古來遣質慮寒盟。今朝入侍消陰譖。待家君拜節平妖。那時見報國忠貞。</p>
        
        <p class="白"><span class="科">外</span>好一位令郎。真個是將門之子。就拜為麾下參軍。併力報效便了。叫左右。取冠帶過來。<span class="科">小旦更衣同生拜謝介外</span></p>
        
        <p class="曲"><span class="牌">前腔</span><span class="夾白">士行。你是</span>名將忠臣。肯負皇家與叛盟。<span class="夾白">令公子呵。</span>龍駒汗血。麟角鳳毛。跨竈文孫。令參帷幄佐奇勳。何必屈留閫帳如周鄭。竚移時武偃文修。管取你梓茂橋榮。</p>
        
        <p class="白">聞陳恢已偪許昌。地方有事。不好留得。就請莅任罷。</p>
        
        <p class="落詩"><span class="科">生</span>出硎新鋒破陸梁。<br /><span class="科">小生</span>今朝方喜得忠良。<br /><span class="科">外</span>功成擬聽鞭金鐙。<br /><span class="科">小旦</span>奏凱聲歌上玉堂。</p>
        
        <h2 id=ch10 class="chapter"><span class="齣題">第十齣　姑病求醫</span></h2>
        
        <p class="誦"><span class="科">旦上</span><span class="牌">玉樓春</span>鞦韆庭院重簾暮。寂寞春閒扃繡戶。牆頭紅杏雨餘花。門外綠楊風後絮。　　朝雲信斷知何處。應作巫山春夢去。紫騮認得舊遊蹤。嘶過畫橋東畔路。</p>
        
        <p class="白">奴家李氏。少嫁陶郎。奉姑湛氏。缾罍常罄。甘伉儷以如飴。羨炊親調。事尊姑而匪懈。邇來丈夫幸叨民社。遠離慈闈。孩兒隨侍椿庭。頓違母腹。只因婆婆年老。不堪跋涉崎嶇。以此留我在家。侍養晨昏蔬水。向來仰靠天地。蔗景且是平安。近日陡遇風寒。一疾甚為狼狽。呻吟牀褥。眩暈昏迷。湯水不沾。飲食不進。倘或有些差池。教我隻身女流。如何佈擺。夜來央鄰居王媽媽。去請太醫張先生診脈。討個吉凶消息。怎麼這早晚還不見來。</p>
        
        <p class="曲"><span class="牌">一江風</span>盼仙郎久把雙熊樹。悄沒個音書寄。奈衰姑病染膏肓。湯藥憑誰取。囊無半點餘。囊無半點餘。晨昏苦怎支。<span class="夾白">我那丈夫嗄。你如今不能盡三釜之養。後日呵。</span>縱三牲五鼎成何濟。</p>
        
        <p class="白">奴家方纔煎得一口粥湯在此。不免扶婆婆出來。勸他喫些。再作道理。<span class="科">下扶老旦上介</span></p>
        
        <p class="曲"><span class="牌">前腔</span><span class="科">老旦</span>對寒檠獨抱沈痾。睡展轉添憔悴。病垂危<span class="夾白">便</span>扁鵲盧醫。怕也難調治。鱗鴻信久稀。鱗鴻信久稀。教娘怎倚閭。恐殘軀不久歸泉世。</p>
        
        <p class="白"><span class="科">旦</span>婆婆不要煩惱。方纔奴家煮得些粥在這裡。請䦛䦟呷一口兒。昨晚奴家央王媽媽去請太醫。想必就來也。<span class="科">老旦</span>哎。媳婦。我多應不濟事了。胸膈飽悶。教我怎喫得下。</p>
        
        <p class="曲"><span class="牌">字字雙</span><span class="科">淨</span>先生本事十分奇。<span class="科">丑</span>道地。<span class="科">淨</span>家傳積祖是良醫。<span class="科">丑</span>不濟。<span class="科">淨</span>藥箱冤鬼哭啼啼。<span class="科">丑</span>討替。<span class="科">淨</span>誰家該死又來催。<span class="科">丑</span>放屁。</p>
        
        <p class="白">張先生。你來得恰好。我間壁陶老夫人有病。他家應門無五尺之童。那夫人特央我來叫你一看。<span class="科">淨</span>唗。請字不直得下一個。說叫。可惡。不去。<span class="科">丑</span>又來作怪。你不去。我另請。<span class="科">淨扯介</span>哎。這個王媽媽又來。適纔取笑。我隨你去便了。<span class="科">丑</span>轉灣抹角。此間就是。張先生。你且站住在此。待我先進去說一聲着。<span class="科">見介</span>呀。老夫人夫人萬福。老夫人。你朝來病勢如何。<span class="科">老旦</span>王媽媽。十分沈重。多應不濟事了。只是生受了你。<span class="科">旦</span>王媽媽。那張先生可曾請得麼。<span class="科">丑</span>已在門外了。<span class="科">旦</span>這等快請他進來。趁婆婆䦛䦟在此。<span class="科">丑喚進介淨</span>老夫人拜揖。<span class="科">丑</span>阿呀。有病的人回不得禮。<span class="科">淨</span>夫人拜揖。<span class="科">作背立診脈介丑</span>張先生。這是什麼模樣。<span class="科">淨</span>你不曉得。左心小腸肝膽腎。右肺大腸脾胃命。女人反是背看之。這是難經脈訣裡的。難道我到錯了。<span class="科">丑</span>不要胡說。<span class="科">淨作轉診介</span></p>
        
        <p class="曲"><span class="牌">鎖南枝</span>論脈理真罕希。偏墜小腸疝氣追。陽脫與陰虛。白濁加疳疰。謹房事。怕夢遺。那夫人請迴避。</p>
        
        <p class="白"><span class="科">丑</span>啐。老強盜昏了。一個老夫人。到說了男子病。<span class="科">淨</span>哎。是我錯了。方纔一個人家去。看過了脈。想着他的藥。一時間就信口說了出來。待我再看。<span class="科">又診介</span>今番是了。</p>
        
        <p class="曲"><span class="牌">前腔</span>這癥候實可疑。胎前產後惡露迷。月水久壅淤。行經忒宣利。沙淋敗。白帶遺。<span class="夾白">若</span>再牽延恐難愈。</p>
        
        <p class="白"><span class="科">丑</span>啐。一個老人家。又說了後生家的病。<span class="科">淨</span>咳。又是我不是了。方纔手便診老夫人的脈。眼卻看小夫人的臉。故此說錯了。今番待我細看。嗄。老夫人的貴恙。原是七情上起的。暮年血枯。又時常憂鬱。感成這個癥候。如今只是開鬱導氣。補中調理。自然漸漸輕減。懷抱一開。飲食自進。待學生回到舍下。就送藥過來。<span class="科">丑</span>張先生不要又差了。<span class="科">淨</span>自然不差。王媽媽。小子就此告別了。<span class="科">旦</span>王媽媽。煩你說聲。多多簡慢。少停取藥。望仔細點檢。若醫好了。寫書到任所去。還要重重來謝。<span class="科">丑傳介</span>多謝。<span class="科">下丑</span>老夫人。你令郎老爹又不在宅。凡事自當保重。有福之人。自然天祐。不要愁苦。老身暫別。早晚再來看你。<span class="科">旦</span>呀。王媽媽且住。方纔說張先生處討藥。爭奈沒些錢鈔。我頭上止剩得這根簪兒。煩你拿去一當。將幾錢去取藥。剩來就煩你與我買些蔬菜。以供婆婆饘粥。多番動勞你。另日一總相酬罷。<span class="科">丑</span>阿呀。自古道千錢買鄰。八百買舍。老身忝在里中。自然當得代勞。說那里話。我去就來。正是貧無達士將金贈。病有閒人說藥方。<span class="科">下老旦</span>媳婦。我坐了這回。身子疲倦。你扶我進去罷。</p>
        
        <p class="落詩">苦遇亂離衰世。<br />更逢災病相侵。<br />正是福無雙至。<br />果然禍不單行。</p>
        
        <h2 id=ch11 class="chapter"><span class="齣題">第十一齣　翦逆聞喪</span></h2>
        
        <p class="曲"><span class="牌">天下樂</span><span class="科">生上</span>玉節遙承鎮武昌。妖魑遠遁過潯陽。<span class="科">小旦</span>夜來刁斗鳴聲寂。祗聽銅壺清漏長。</p>
        
        <p class="白">爹爹。拜揖。<span class="科">生</span>孩兒。初賜魚書墨未乾。邇人歡洽遠人安。朝驅旌斾行新令。夜見星辰憶舊官。梅萼橫階鈴閣煖。雪峰當戶戟枝寒。喜逢江上鯨波息。好把封章達御前。孩兒。陳恢那廝習於水戰。明欺許昌無備。故此遠涉。我想用官船擊官賊。有何不可。連日被我將江上運船。一齊收拾。與他相持。揚帆縱火。建瓴而下。那廝屢戰屢北。拔壘宵遁。且喜刁斗不鳴。民皆安堵。我已一面申報劉節使那邊去了。只是一件。前日因時勢亂離。恐防兵燹。故下馬之日。即便打發陶旺回家。不知婆婆并汝母向來舉止何如。好生掛懷。</p>
        
        <p class="曲"><span class="牌">金絡索</span><span class="科">生</span>麟符莅遠方。烏哺違慈養。遙想家庭姑婦相偎傍。知他饑與荒。意彷徨。三釜安能到北堂。<span class="夾白">不能勾</span>身生兩翅飛鄉邑。<span class="夾白">只落得</span>淚暈雙眸泣旻蒼。<span class="夾白">我</span>停雲望。別離滋味少曾嘗。<span class="夾白">甚日得</span>退食羔羊。稱祝霞觴。繞膝成歡暢。</p>
        
        <p class="曲"><span class="牌">前腔</span><span class="夾白"><span class="科">小旦</span>爹爹。</span>別來歲月長。兩下相惆悵。記得臨行執手難廝放。高堂鬢巳霜。痛悲傷。慈孝兒孫淚滿裳。<span class="夾白">只圖個</span>數行露布酬君貺。<span class="夾白">反阻卻</span>幾點星稀省母傍。空凝望。幾番魂夢擾昏黃。<span class="夾白">到不如</span>田舍兒郎。溫飽時常。骨肉都無恙。</p>
        
        <p class="曲"><span class="牌">哭相思</span><span class="科">末</span>堂北蘐花霜殞喪。嘆繐幕成虛幌。奈遊子他鄉空悒怏。今日裡怎說向。</p>
        
        <p class="白">迤邐行來。此間已是江夏府門首了。且住。我方纔路上聞得老爺得勝回衙。十分歡喜。我如今進去。怎麼就好把這凶信去驚他。且慢慢支吾。待他閒暇之時。將機就計。等他自家省着便了。<span class="科">做進見介生</span>呀。陶旺。怎麼你又來了。老夫人好麼。<span class="科">末作遲疑介</span>好。<span class="科">生</span>家裡沒有什麼事麼。<span class="科">末</span>沒有。<span class="科">生</span>既沒事。你為什麼又來。<span class="科">末不應生</span>看他意思謊張。語言遲慢。必有緣故。嗄。我曉得了。</p>
        
        <p class="曲"><span class="牌">紅衲襖</span><span class="夾白">莫不是</span>亂兵戈騷故鄉。<span class="夾白"><span class="科">末</span>不是。<span class="科">生</span>莫不是</span>為荒歉無餘餉。<span class="夾白"><span class="科">末</span>不是。<span class="科">生</span>莫不是老夫人呵。</span>怕我輕師玩寇把天家蕩。<span class="夾白"><span class="科">末</span>不是。<span class="科">生</span>莫不是夫人呵。</span>慮參軍身孱膽小履不得戎行。<span class="夾白"><span class="科">末</span>也不是。<span class="科">生</span>莫不是</span>道咱兩個廨宇淒涼。<span class="夾白">或被那</span>敗殘兵<span class="夾白">把</span>訛言流誑。<span class="夾白"><span class="科">末</span>一發不是了。<span class="科">生</span>這等我今番猜着了。</span>多管是伊家得罪高堂也。唧唧噥噥來訴短長。</p>
        
        <p class="曲"><span class="牌">前腔</span><span class="夾白"><span class="科">末</span>也不是</span>弄潢池跳陸梁。<span class="夾白">也不是</span>歌雲漢傾家藏。<span class="夾白">老爺呵。是</span>穰苴孫武無多讓。<span class="夾白">參軍呵。是</span>弱冠終軍誰敢當。<span class="夾白">你</span>兩個橋梓傳芳。也沒甚讒言廝謗。<span class="夾白"><span class="科">生</span>這等為什麼。<span class="科">末</span></span>端只為杯棬冷落庭幃也。不憚星馳遠寄將。</p>
        
        <p class="白"><span class="科">生驚介</span>我我老老老夫人死了。我那娘嗄。<span class="科">倒地介小旦</span>爹爹甦醒。<span class="科">末</span>老爺甦醒。<span class="科">生哭醒介</span></p>
        
        <p class="曲"><span class="牌">前腔</span><span class="夾白">我那母親嗄。</span>我只指望守三刀姓字香。只指望捧五花把親心鬯。思量你勤䌟績將饔餐相。思量你翦螺雲佐客觴。<span class="夾白">你</span>怒供鮓把我官箴創。<span class="夾白">我</span>捧魚書不能勾進含粻。<span class="夾白">我那娘嗄。</span>教我銜悲痛殺皋魚也。風木空瞻淚萬行。</p>
        
        <p class="曲"><span class="牌">前腔</span><span class="夾白"><span class="科">小旦</span>爹爹。</span>你須是解朝簪卸繡裳。你須是棄麟符辭虎帳。你須是戴殘星急把歸帆颺。你須是還舊里忙將苫凷嘗。痛蓼莪馮靈襯相傷。歌薤露把泉臺卜葬。那時節茹荼罔極方酬也。不枉詩書代義方。</p>
        
        <p class="白"><span class="科">生</span>陶旺。老夫人死幾時了。<span class="科">末</span>小人到家。老夫人已去世了。一應衣衾棺椁。都虧夫人勉強支持。特差小人星夜來報訃。<span class="科">生</span>你快同小老爹進去收拾行囊。連夜奔喪回去。<span class="科">末小旦下</span></p>
        
        <p class="曲"><span class="牌">小桃紅</span><span class="科">生</span>半生鳩哺。一旦烏傷。難見我的慈親面也。及早離官舍。灑泣辦歸航。真個禍從天降。一心要建功名佐朝廷安宗社也。<span class="夾白">又</span>誰知那日相違到做了千載恨。今日裡泣血終天空教哭斷腸。</p>
        
        <p class="曲"><span class="牌">下山虎</span><span class="科">小旦末上同行介</span>雲山縹緲。煙水滄茫。滿眼淒涼景。教人怎不痛傷。可憐我祖幃長夜。可憐我母子參商。心急偏嫌去路長。聽棹歌聲唱。把慘意愁容倍慨慷。兩下添惆悵。此恨怎償。<span class="夾白">除非是</span>夢裡相逢<span class="夾白">又覺</span>魂渺茫。</p>
        
        <p class="曲"><span class="牌">蠻牌令</span><span class="夾白"><span class="科">生</span>我母親呵。我</span>恨不得追泉壤。<span class="夾白">我</span>恨不得殉棺［⿱巾嗇］。一點哀衷難撇漾。縱金椁豈能償。須刻木晨昏奉養。更倚廬攀柏悽惶。<span class="科">小旦</span>對秋風滿眼淒涼。憶當年坐膝扶牀。</p>
        
        <p class="曲"><span class="牌">尾聲</span><span class="科">合</span>人生夢泡都虛謊。魚軒何日再相將。只落得羽翣空驚送北邙。</p>
        
        <p class="落詩"><span class="科">生</span>柏舟高節動芳名。<br /><span class="科">小旦</span>絳帳清風重縉紳。<br /><span class="科">末</span>若論慈親人共有。<br />古來賢母不多聞。</p>
        
        <h2 id=ch12 class="chapter"><span class="齣題">第十二齣　諸賢渡江</span></h2>
        
        <p class="曲"><span class="牌">滿庭芳</span><span class="科">小生扮溫嶠上</span>豺虎劘牙。鵷鸞鎩翮。胸懷技癢難禁。洛陽江左。望處總關情。徒有一腔忠義。恨無由濟弱扶傾。<span class="科">外扮甘卓上</span>君門遠。馮歌卞泣。淚向暗中零。<span class="科">末扮卞壺上</span>朝綱何日靖。願封鯢京觀。不負平生。<span class="科">丑扮蘇峻上</span>黃金橫帶。鐵胄彯纓。<span class="科">合</span>同期取旂常竹帛。翊佐聖明君。</p>
        
        <p class="白"><span class="科">見介丑</span>動問尊兄高姓。<span class="科">小生</span>小生姓溫。名嶠。<span class="科">丑</span>原來是太真。久聞。此位老兄高姓。<span class="科">末</span>小生姓卞。名壺。<span class="科">丑</span>望之兄。久仰。好。盛名之下無虛士。這位。<span class="科">外</span>小生姓甘。名卓。<span class="科">丑</span>這樣大甘蔗。到得一分一根。<span class="科">小生</span>休得取笑。請問老兄尊姓。<span class="科">丑</span>在下就是蘇峻。請問列位尊兄。今日何往。<span class="科">小生</span>蘇兄。目今朝政阽危。群兇乘釁。鶺鴒剸刃。中原蛇豕。薦窺上國。劉淵僭號幽州。成雄稱帝西蜀。以故祖士雅擊楫中流。劉越石枕戈待旦。小生輩雖無遠略。願執鞭弭。況今瑯琊王尊禮賢豪。王茂弘吐哺下士。愚意欲遠渡江東。求參幕府。倘得試鉛刀於一割。或能扶九鼎於寸絲。也未見得。<span class="科">丑笑介</span>有這等事。天下智謀之士。所見略同。原來如此。挈帶一挈帶何如。<span class="科">小生</span>就請同行。<span class="科">行介</span>此間已是彭城地方了。還從水路去便些。<span class="科">淨扮船戶唱吳歌上</span>我勸世人沒要學撑船。撑子船來弗得閒。縴板麻繩是我個夥計。蓑衣箬帽是我個本錢。早晨頭擦辣辣個濃霜說弗得個冷。夜頭來濕搭搭個𦨫𦪆<a epub:type="noteref" href="#char02"><sup>註</sup></a>拿來當蓆眠。撞着子個虎傷樣個埠頭扣除得我介盡情了絕意。攬着子個老江湖個主顧算計得我介刻骨樣尖酸。殘盤汁水也無得落放。來遲去慢有多夥埋冤。我仔細思量着甚來由淘個樣兀勃氣來走個樣還魂路了。一生一世衣身本分也到底弗連牽。咦。着見扯二。黃金白在岸上。兩日棺材以介阿彌利。倘若馬哈喇儾四撮俏就興。哎。列位相公往那裡去的。<span class="科">眾</span>我們往建康去的。<span class="科">諢講價介</span>既如此。就請下船來。</p><aside epub:type="footnote" id="char02"><p>「⿰舟平」「⿰舟基」</p></aside>
        
        <p class="曲"><span class="牌">甘州歌</span><span class="科">小生</span>牙檣畫艇。正彭城南下。直指金陵。雲山遮映。看風帆來往繽紛。城留雲夢英雄往。墓表留侯遺蹟存。桃花浪。竹箭傾。流經積石下龍門。圖名利。甘遠征。今宵且宿呂梁津。</p>
        
        <p class="曲"><span class="牌">前腔</span><span class="科">末</span>山陽堞雉新。憶枚皋舊宅。壯志嶙峋。干將摩厲。把王家社稷澄清。釣魚臺下千金重。漂母祠前一飯輕。湖光灧。山色明。中流浪穩榜聲停。臨風臥。帶月行。前村燈火識安平。</p>
        
        <p class="曲"><span class="牌">前腔</span><span class="科">丑</span>長亭傍水濆。見碧霞祠裡。笑語輕盈。遊人如蟻。對春光偏惱離魂。迷樓百尺空凝眼。烈廟三楹惜露筋。思鄉遠。愁路貧。隔花啼鳥喚聲頻。紅輪墜。皓月明。艤舟拚醉廣陵城。</p>
        
        <p class="曲"><span class="牌">前腔</span><span class="科">外</span>雄藩鐵瓮名。論江南形勝。此地崢嶸。洪流瀉影。想英雄破浪飛騰。金山寺下𤃩<a epub:type="noteref" href="#char03"><sup>註</sup></a>泉古。浮玉峰邊鷗鷺蹲。漁舟宿。商舶停。妙高臺上笑聲聞。懷忠膽。抱赤心。夢魂勞繞五雲深。</p><aside epub:type="footnote" id="char03"><p>「⿰氵霝」</p></aside>
        
        <p class="曲"><span class="牌">尾聲</span><span class="科">合</span>盼神京行將近。石頭高踞大江濱。管取明朝達帥庭。</p>
        
        <p class="落詩"><span class="科">小生</span>見說賢王好用才。<br /><span class="科">末</span>遠從青薊渡淮來。<br /><span class="科">淨</span>長江自古名天塹。<br /><span class="科">外</span>莫謂東南王氣衰。</p>
        
        <h2 id=ch13 class="chapter"><span class="齣題">第十三齣　牛眠指穴</span></h2>
        
        <p class="誦"><span class="科">小丑扮牧童山歌上</span>山外青山樓外樓。牧童莊外去看牛。我也弗圖個為官作相。我也弗圖個拜將封侯。我也弗圖個田園千頃。羈奴使婢。我也弗圖個腰纏十萬。跨鶴揚州。我也弗學得個斯文相公。搖搖擺擺。動輒便鋪排個前朝後代風月煙花故事。我也弗抵得個過江子弟。哩哩囉囉。提起便扯條個今時板凳插科打諢情由。我也弗曾到街頭市面。看見歇個提侾扮戲。聽介幾句曲尾。鎮日在田頭地畔。跟隨歇個擔秧斫稻。學得兩隻歌頭。朝晨頭黃霜霜個樣老米飯便鱉介幾碗。夜頭來辣矁矁個樣淡白酒便都介一甌。悶來時捉子管短笛。𢪫<a epub:type="noteref" href="#char04"><sup>註</sup></a>來黃牛背上響介一響。興來時騙子個𩮝<a epub:type="noteref" href="#char05"><sup>註</sup></a>［⿱髟厘］。困倒青草地上抽介一抽。若論我個本事。搭子三兄四弟。以會顛三槊兩。釘釘捉七。以會鬭牌買快。虎跳觔兜。以會摸盲盲。鑽𣶈<a epub:type="noteref" href="#char06"><sup>註</sup></a>子。以會楊六使。打蒲毬。若論我個受用。逢子一年四季。以有茅針烏堵。雀梅蠶豆。以有毛桃鮮筍。野菱芋頭。以有炒田螺。閘籪蟹。以有燒黃蟮。煮泥鰍。若論我個人品。再陪子個摸魚公樵柴漢耕田老派我倈着末。若論我個景致。憑渠個戴文進謝樗仙沈石田也畫我儂打頭。<span class="科">唱</span>並無妻孥牽掛。並無兒女擔憂。並無官糧激括。並無私債來謅這般清福難消受。<span class="科">歌</span>仔細思量。憑渠為官做客多驚嚇。爭似我騎牛得自由。今日出來。果然還早。個星胡猻還弗見到。且挪個牛來縛在樹上。困一忽再做計較。<span class="科">睡介</span></p><aside epub:type="footnote" id="char04"><p>「⿰扌爿」</p></aside><aside epub:type="footnote" id="char05"><p>「⿱髟害」</p></aside><aside epub:type="footnote" id="char06"><p>「⿰氵罔」</p></aside>
        
        <p class="曲"><span class="牌">玉井蓮</span><span class="科">外扮伽藍上</span>賢母堪欽。指點佳城金井。</p>
        
        <p class="白">善哉善哉。人間私語。天聞若雷。暗室虧心。神目如電。小聖乃彭澤縣石壁寺伽藍土地是也。今有鄱陽陶丹妾湛氏。一貧徹骨。二鬴常空。仗針黹以謀生。待績麻而舉火。翦髮剉薦。遂成孺子高名。還鮓遺書。慮玷居官清節。其子陶侃。赤膽擎天。丹衷捧日。後來擒賊平蠻。翦兇除叛。屢立奇功。洊膺封券。八州移鎮。二世顯榮。今因慈喪在殯。遍覓福地。上帝鑑侃忠誠。兼欲厚庇其母。特令小聖化村老以指迷塗。借牛眠而彰吉兆。且喜他家牛正在此。叫小鬼快牽他到前岡去。<span class="科">小鬼舞下外</span>正是大抵乾坤都一照。免教人在暗中行。<span class="科">外下更衣復上丑尋牛扯外討介</span></p>
        
        <p class="曲"><span class="牌">前腔</span><span class="科">生上</span>慈官在殯。尀耐墳塋未定。</p>
        
        <p class="白">這小廝為何在此喧嚷。<span class="科">丑</span>老爺。這個老兒偷了我家的牛。拿他到縣裡去。<span class="科">生</span>唗。胡說。<span class="科">外</span>大人。老漢住在前村。偶然信步到此。適因尊價嚷鬧。有失迴避。望乞恕罪。不敢斗膽請問大人。你眉頭不展。面帶憂容。意必有屬。卻是為何。<span class="科">生</span>咳。老丈。一言難盡。下官嚴君背棄。庭訓無聞。老母提攜。甄陶實賴。下官今日榮叨簪紱。得遂宦遊。喜竊斗升。可伸祿養。不意杯棬飲痛。風木含悲。悔未李密陳情。徒恨仲由負米。久停淺土。未入夜臺。思歌薤露之章。未探青烏之吉。故此憂悶。<span class="科">外</span>原來如此。大人。老漢雖係村農。頗諳地理。此間前岡有塊好地。來龍去脈。靠嶺朝山。種種合格。乃大富貴之地前日有一個郭璞先生。打從此處經過。說此地葬者。位極人臣。世出二千石。今老漢就陪大人前往一看何如。<span class="科">生</span>如此多感。</p>
        
        <p class="曲"><span class="牌">一封書</span><span class="科">外</span>峰巒翠藹然。地局天星相配全。金甌塢裡懸。欲卜佳城在此間。背案朝山欣對拱。白虎青龍兩不偏。<span class="夾白">呀。奇怪。那佳穴裡邊。卻好有一牛眠在此。不知可是府上的。<span class="科">丑看介</span>快活正是。<span class="科">外</span></span>記牛眠。定吉阡。葬後君家福蔭綿。</p>
        
        <p class="白"><span class="科">外暗下生</span>呀。好古怪。這老兒我見他儀容蒼雅。言語清奇。心裡道他不是凡人。今果忽然不見。想是天憐我尋求勞苦。特托他來點化。也未見得。且到前邊認定穴向。然後擇日造葬便了。</p>
        
        <p class="曲"><span class="牌">前腔</span>山形果秀圓。屈曲周迴水更灣。黃牛㠗底眠。筆鼓旗鎗堂局完。八卦五行均合格。運案龍砂不爽纖。謝神天。指吉阡。從此吾家福蔭綿。</p>
        
        <p class="白">謝天地。謝天地。</p>
        
        <p class="落詩"><span class="科">生</span>為尋窀穸葬慈闈。<br />神指牛眠報吉墟。<br />正是踏破鐵鞋無覓處。<br />得來全不費工夫。</p>
        
        <p class="白">牧童。快牽牛回去罷。<span class="科">生下丑弔場笑介</span>我眼裡從弗曾見世上有個樣奇事。個個老老會隱身法個。好好裡一隻牛。弄子我個多夥路來。方纔指點一番。忽然又不見了。雖然是介說。正是為善自有天報。舉頭三尺神明。陰地得從心地。功名起自孝名。天色已晚。不免原唱一個吳歌回去罷。<span class="科">唱介</span>月出東方日落西。勸君沒要作非為。弗信但看牛眠地。皇天報應弗差移。<span class="科">下</span></p>
        
        <h2 id=ch14 class="chapter"><span class="齣題">第十四齣　卜居求安</span></h2>
        
        <p class="曲"><span class="牌">似娘兒</span><span class="科">生上</span>終日卜菟裘。幸伏牛天錫神坵。<span class="科">旦</span>豐碑謾把靈輀覆。<span class="科">小旦</span>親闈服闋。君恩浩蕩。更兼國難綢繆。</p>
        
        <p class="白"><span class="科">生</span>翦髮賓筵盛。還書母訓嚴。<span class="科">旦</span>謂宜膺白首。忽去作青山。<span class="科">小旦</span>大夢歸蝴蝶。啼魂泣杜鵑。<span class="科">合</span>哀歌行欲絕。丹旐兩班班。<span class="科">生</span>我那母親。素甘澹泊。安習勤勞。我指望三事登朝。五花被寵。不想朝露先零。頓使暮雲增慨。蓋棺已久。繐幕空懸。屬纊卒聞。泉臺杳隔。倚廬三載。驚鶴弔以飛來。覓地經年。賴牛眠而定葬。罔極已酬于萬一。致身猶缺于在三。下官意欲趨仕東朝。爭奈故園搶攘。若挈家遠赴。仍恐衽戈席甲。反添跋涉為勞。如單騎獨行。又怕井廢廬荒。內顧拋離不忍。夫人。孩兒。吾已差陶旺到廬江地方僦房遷住。下官就近渡江。不但鄉土幽僻。可以樂業安居。即使早晚思歸。亦能旦發夕至。我昨日分付收拾行李。可曾完備了麼。<span class="科">旦小旦</span>完備多時了。<span class="科">生</span>今日天色晴和。孩兒。門外看有好船。顧隻就起程。只是母親墳墓。放不下些。</p>
        
        <p class="曲"><span class="牌">排歌</span><span class="科">生</span>蠡澤遷居。龍舒遠投。一朝辭別瑕丘。<span class="夾白">只怕</span>鹿眠荒圃草夷猶。鴉噪殘陽敗葉留。波紋皺。水箭流。身世如同不繫舟。家鄉遠。客路悠。時平方望大刀頭。</p>
        
        <p class="曲"><span class="牌">前腔</span><span class="科">旦</span>故國輕離。從夫遠遊。何年復睹松楸。<span class="夾白">且是好月。</span>蟾宮移下水晶樓。雲物淒涼拂曙流。檣風緊。纜錦遒。吳𦩍<a epub:type="noteref" href="#char07"><sup>註</sup></a>想已過傍州。歌欸乃。刺浪漚。莫教人抱扊扅愁。</p><aside epub:type="footnote" id="char07"><p>「⿰舟周」</p></aside>
        
        <p class="曲"><span class="牌">前腔</span><span class="科">小旦</span>苫凷方辭。緱裝斾油。行看為國分憂。逐龍今赴合肥遊。<span class="夾白">爹爹。你</span>翔鳳還驅到石頭。攄長策。運秘謀。潭潭相府待薪槱。膚功奏。夙志酬。長安市上唱鳴騶。</p>
        
        <p class="曲"><span class="牌">前腔</span><span class="科">末上介</span>僦寓濡須。凝眸遠舟。<span class="夾白">呀。老爺。夫人。到了。</span>已尋鵲壘居鳩。村籬卜築景偏幽。絕類桃源可避仇。山當戶。樹遶溝。清江一曲抱村流。籬堪竹。畦可耰。隔林雞犬雜居稠。</p>
        
        <p class="曲"><span class="牌">尾聲</span>今朝且把浮蹤逗。明日乘傳上帝舟。管取明廷壯遠猷。</p>
        
        <p class="落詩"><span class="科">生</span>濤翻鷺羽連天白。<br /><span class="科">旦</span>山疊屏巒帶樹青。<br /><span class="科">小旦</span>身寄客鄉渾似夢。<br /><span class="科">末</span>萬重波裡一浮萍。</p>
        
        <h2 id=ch15 class="chapter"><span class="齣題">第十五齣　藩府賀正</span></h2>
        
        <p class="曲"><span class="牌">點絳唇</span><span class="科">小丑扮堂候官上</span>鳳曆頒春。龍躔啟正。銀河耿。濟濟官寮。抃祝昇平慶。</p>
        
        <p class="白">煌煌星斗映樓臺。漠漠祥煙雉尾開。爆竹一聲催臘去。屠蘇幾琖送春來。山呼殿陛雲霞動。風轉旗章鳥獸回。但願聖朝無敕政。轅門枹鼓寂銜枚。自家乃大丞相揚州都督瑯琊府中一個堂候官是也。往來朱邸。奔走彤墀。典藩府之禮儀。傳相門之號令。今日乃元會正旦。歲當更始。節屆履端。歲當更始。層層佳氣護銀潢。節屆履端。朵朵卿雲籠畫戟。香浮五木。兔苑頌椒花。不數那獻賦的鄒枚。句句聲齊廣樂。藥薦七松。辛盤盛柏酒。不比那設醴的楚國。人人色醉仙桃。如今天色將明。殿下將次升殿拜闕。文武官寮。相率來朝賀節。只索在此祗候。呀。道猶未了。王司徒已到。</p>
        
        <p class="曲"><span class="牌">混江龍</span><span class="科">外</span>寮參鶴禁。謾道是分猷贊化冠臣鄰。<span class="夾白">今日價</span>祥開農正。斗指東寅。仙官嵩祝呼千歲。禁苑筵開薦五辛。但願得薄海內慶豐亨。營門外息戈爭。稱磐石。表宗臣。開邸閣。友嘉賓。門迎朱履三千客。戶納貔貅百萬兵。九重返斾。萬國咸寧。</p>
        
        <p class="白">自家王導是也。官拜司徒。職參機務。且喜殿下言聽計從。好賢納諫。敦河間之禮樂。富子建之文章。羅四海之英賢。參朮盡歸藥籠。收一時之豪傑。桃李悉植門牆。如劉隗刁協紀瞻陳頵顧榮賀循庾亮陶侃卞壺周訪輩。率皆延之館舍。誰嗟彈鋏無魚。用當其才。咸願處囊脫穎。掾稱百六。名震寰區。今日百官賀歲。下官身居輔導。誼先群僚。只索先來伺候。呀。你看眾文武也相繼來了。</p>
        
        <p class="曲"><span class="牌">寶鼎兒</span><span class="科">淨</span>海邦虛節鎮。隨從征討。身如萍梗。<span class="夾白">下官原任青州刺史王敦是也。<span class="科">外</span>哥哥拜揖。<span class="科">淨</span>兄弟已先在此了。<span class="科">生</span></span>追舊日分符江夏。<span class="科">末</span>欣一旦叨承記閫。<span class="夾白"><span class="科">生</span>小生原任江夏太守陶侃是也。<span class="科">末</span>小生幕府從事卞壺是也。<span class="科">丑小旦</span></span>幸喜諸賢齊彙進。稍展同升忠藎。<span class="夾白"><span class="科">丑</span>小生內史蘇峻是也。<span class="科">小旦</span>小生參軍庾亮是也。<span class="科">眾合</span>列位大人請了。</span>願再造乾坤。世躋壽域。人登台鼎。</p>
        
        <p class="白"><span class="科">眾</span>司徒大人拜揖。<span class="科">外</span>列位先生皆人文冠冕。僚寀領袖。幸逢萃聚。喜値泰初。豈但王室增輝。抑且宗枝藉色。望祈戮力。共振國威。<span class="科">眾</span>皆賴司徒大人主持。生等願效犬馬。呀。主公升殿了。</p>
        
        <p class="曲"><span class="牌">賀聖朝</span><span class="科">小生</span>南藩三載羈臣。今朝又遇王春。周公相洛愧非倫。羞稱赳赳干城。</p>
        
        <p class="白">荏苒江南已數春。年華如駛愧無成。乘輿遠播何時復。宗廟丘墟甚日新。但喜槱薪能得士。待看驅策佐明廷。整服且將西闕拜。遙祈新政永康寧。快排香案。</p>
        
        <p class="曲"><span class="牌">錦堂月</span>玉燭調元。金花簪勝。朝來運逢熙盛。遙祝皇躬。願千祥百福駢臻。淑氣轉五位重登。條風啟八方豐稔。<span class="科">合</span>齊祝慶。看取寶籙綿綿。玉牒森森。</p>
        
        <p class="白"><span class="科">外淨</span>臣王敦王導參見。願大王千歲千歲。<span class="科">眾</span>臣陶侃卞壺蘇峻庾亮參見。願大王千歲千歲。</p>
        
        <p class="曲"><span class="牌">前腔</span><span class="科">合</span>欣逢。橘幹敷榮。瑤山聳秀。堪稱國棟維城。<span class="夾白">臣等呵。</span>怕空負罏䍋。不堪待罪馳騁。惟願取海晏河清。常快遘臣良君聖。<span class="科">合前小生</span></p>
        
        <p class="白">今日且喜英賢畢集。聊取椒觴。願同歡賞。<span class="科">眾把盞介</span></p>
        
        <p class="曲"><span class="牌">前腔</span>滿飲。柏葉頻斟。椒花疊獻。堆盤紅縷茵蔯。百戲蓮盆。彷彿三春花景。綠楊枝綵燕新裁。白獸樽屠蘇香醞。<span class="科">合前</span></p>
        
        <p class="曲"><span class="牌">前腔</span>歡罄。放雀懷仁。獻鳩施惠。翠管銀鉤輝映。經史爭譚。偏怪侍中席盛。迎年餽粉荔絲雞。聽響卜梨花炮信。<span class="科">合前</span></p>
        
        <p class="曲"><span class="牌">醉翁子</span><span class="科">小生</span>長恨。這國恥總筆書難罄。誓薪膽焦勞。莫貪歡慶。<span class="科">外</span>勉黽。願勠力王家。<span class="夾白">把</span>宗社人民返故京。<span class="科">合</span>相慶處。願武偃文修。秣馬休兵。</p>
        
        <p class="曲"><span class="牌">前腔</span><span class="科">淨</span>忠懇。要奮迅名揚邊郡把胡塵汛掃。二君仇靖。<span class="科">眾</span>非佞。定仗劍長驅。伊洛荊揚盡處寧。<span class="科">合前末</span></p>
        
        <p class="白">早間各鎮賀箋。禮當裁答。恐稽來使。壺請先辭。到記室去。紫宸拜賜鳴雙笏。皂蓋頒春佩左符。<span class="科">先下</span></p>
        
        <p class="曲"><span class="牌">僥僥令</span>招搖東指震。太簇律重新。看取萬國衣冠承正朔。見百福呈祥祝受成。</p>
        
        <p class="曲"><span class="牌">前腔</span>顏牽紅玉醉。袖惹御香芬。但願歲歲年年常侍宴。共沐浴皇仁億萬春。</p>
        
        <p class="曲"><span class="牌">尾聲</span>賢王四海聲名振。願永遠把南都守鎮。常睹雍熙賀太平。</p>
        
        <p class="落詩"><span class="科">小生</span>但願邊庭無警戰。<br />閒集梁園作小詩。<br /><span class="科">合</span>共助至尊歌喜事。<br />年年春日試春衣。</p>
        
        <h2 id=ch16 class="chapter"><span class="齣題">第十六齣　權門燈宴</span></h2>
        
        <p class="白"><span class="科">末扮院子上</span>天碧銀河欲下來。月華如水浸樓臺。誰將萬斛金蓮子。撒向皇都五夜開。自家乃王都督府中一個院子是也。今日乃元宵佳節。你看燈迷鶴市。綵結鰲山。雞上青蓮。蘭麝香中花萬簇。龍銜玉樹。綺羅叢裡焰千株。高的高。下的下。燦燦熒熒。十里燈毬明似晝。來的來。去的去。挨挨擠擠。六街車馬湧如潮。這壁廂吹的吹。擂的擂。厭厭夜飲。集珠履三千。那壁廂歌的歌。舞的舞。處處宵燈。照金釵十二。金吾放夜。一更交至二更。三更交至四更。暗塵隨馬去。妓皆穠李騁餘裝。玉漏停催。東街跑到西街。南街跑到北街。明月逐人來。歌盡落梅仍別調。正是誰家見月能閒坐。何處聞燈不看來。休提那街市上的繁華。且說俺畫堂中的富貴。重簷下掛的是玻瓈燈。玳瑁燈。琥珀燈。真珠燈。約有百千來盞。恍疑魚枕春裁。兩邊傍列的是雲母屏。料絲屏。夾紗屏。羊皮屏。何止二三十架。卻訝蓬壺夜坐。喫的是猩唇鳳臘。鶴脯鸞羞。誰數上方饌品。斟的是瓊漿玉液。葡萄桑落。休誇中禁醍醐。庭墀內擺列着伶官樂部。齊齊整整。咿咿啞啞。響協鈞天。珠簾內准備着美女歌兒。顫顫巍巍。嫋嫋婷婷。神遊洞府。果然天上神仙宅。不比人間宰相家。今日俺老爺不請外客。顓待司徒爺家宴。一應閒人。不許放入。呀。遠遠望見錢鳳那廝。又來闖酒喫了。不免躲在此間。聽他說些甚麼。</p>
        
        <p class="曲"><span class="牌">仙燈近</span><span class="科">丑</span>步入侯門。喜遇盛開燈宴。</p>
        
        <p class="白">自家乃錢鳳是也。小子生來伶俐。慣會說謊搊趣。出外狐假虎威。進門掇臀捧屁。論才學那曉得者也之乎。問行藏不顧那廉恥禮義。順我的便褒奬他上了三十三天。忤我的便排陷他落在十八層地。刀山劍樹。死後不怕閻羅。咋舌搬唇。生前且撞太歲。今日王府中大開燈宴。不知為什麼不來請我。不免掗個相知。方纔門上被我一哄。撞了進來。這樁買賣。想是到手了。<span class="科">末上介</span>呀。錢老爹那裡來。<span class="科">丑</span>阿呀。老夫聞得你家設宴。特來奉陪。<span class="科">末</span>咦。錢老爹。今日爺是請司徒爺家宴。分付一應外人不許通報。你還達些時務。不要連累我們。請回。改日來罷。<span class="科">丑跪介</span>老太沒奈何。作承一作承。我在老爺門下。又比別的不同。萬乞笑留。老爺一定不惱。<span class="科">末</span>老爺出來了。</p>
        
        <p class="曲"><span class="牌">賀聖朝</span><span class="科">淨</span>三五良宵光燦。今朝特建燈筵。弟酬兄勸兩盤桓。看火樹銀花開遍。</p>
        
        <p class="白">春風來海上。明月在江頭。燈火家家市。笙歌處處樓。吾荊揚都督大將軍王處仲是也。隼旟虎帳。擁百萬貔貅。鐵鎧金戈。轄三千熊虎。權傾海內。勢壓江東。昔與兄弟茂弘。同隨丞相渡淮。弟裁機務。吾掌兵權。所喜言聽計從。信任勿貳。特封我為荊揚都督大將軍。吾想昔稱三窟。今見二難矣。第明日欲往荊州。今日聊具杯酒。與兄弟話別。一則敘吾手足之情。二來藉他表裡之勢。叫當直的。司徒爺到來。疾忙通報。<span class="科">末</span>嗄。曉得。稟爺。錢鳳在外邊。不知可要放他進來。<span class="科">淨</span>別的不許他進來。錢鳳是我的心腹。放他進來罷。<span class="科">末</span>嗄。錢老爹。請你進來。<span class="科">丑</span>大都督。錢鳳見。<span class="科">淨</span>世儀。你今日為何曉得我開宴呢。<span class="科">丑</span>錢鳳方纔在外邊看燈。偶見府門大開。聞知擺宴。恐有驅使。特來效勞。<span class="科">淨</span>我對你說。我今出鎮荊州。遠離藩幕。司徒爺密居左右。凡事仗他周旋。倘或有貝錦之讒。俱賴他回天之力。況兼他做人古執。不肯通變。若有差錯。內舉不避。我今日開宴敘別。一來為手足之情。二來叮寧他大事。仔細想他官拜司徒。年過四十。尚還無子。我有兩個歌姬。一個喚做文鸞。一個喚做彩鳳。姿容蓋世。歌舞絕倫。吾意欲飾此二姝。少間酒後。便送與他。不惟可衍其後嗣。且得此二人從旁慫慂。亦可以得其內應。你的意下如何。<span class="科">丑</span>大人所見甚妙。只是聞得司徒夫人家法甚嚴。恐怕不容。<span class="科">淨笑介</span>吾已籌之熟矣。前曾差人於司徒宅旁。築下別室。撥兩房下小隨去伏侍。不容他知道便了。<span class="科">丑</span>一發絕妙。</p>
        
        <p class="曲"><span class="牌">前腔</span><span class="科">外</span>侍罷傳柑佳宴。驅車且向街廛。相輝棣萼景怡然。拚酩酊月斜方散。</p>
        
        <p class="白">十萬人家火燭光。門門開處見紅妝。歌鐘喧夜銅壺暗。羅綺盈階塵土香。今日吾兄大都督請我賞燈。不免撥忙。少赴片時。<span class="科">眾</span>稟爺。已到都督府門首了。<span class="科">外</span>快通報。<span class="科">末報介</span>稟爺。司徒爺到了。<span class="科">淨丑迎介外</span>哥哥。荷蒙寵招。理宜早趨筵末。奈大丞相修傳柑故事。侍飲半晌。故此來遲。望勿見罪。<span class="科">淨</span>兄弟。今日不為別事。我明日欲往荊州。一別又得幾載相會。故此聊借燈下。以敘離悰耳。叫左右起樂。<span class="科">送酒介</span>兄弟。吾雖是兄。你還是客。今日還該你坐。<span class="科">外</span>呀。哥哥差矣。人有五倫。缺一不可。長幼之節。如之何其廢之。還是哥哥坐。<span class="科">淨</span>世儀。還該是那個坐。<span class="科">丑</span>還該都督坐。<span class="科">淨</span>賢弟。這等屈坐了。<span class="科">外</span>不敢。<span class="科">丑</span>錢鳳告坐了。<span class="科">淨</span>住了樂。</p>
        
        <p class="曲"><span class="牌">山花子</span><span class="夾白"><span class="科">外</span>哥哥。你</span>旌旄擁鎮荊揚遠。東南半壁擎天。掌兵權威揚巨藩。指日奠靖中原。<span class="科">合</span>喜燈輝明月皎然。星橋火樹光燭天。銀箏象管繞玳筵。趁此良宵劇飲開顏。</p>
        
        <p class="曲"><span class="牌">前腔</span><span class="夾白"><span class="科">淨</span>兄弟。你</span>陰陽燮理台垣顯。定教旦奭齊肩。喜隆平玉燭調元。八荒預慶豐年。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">丑</span>二位大人。</span>望先開府威名擅。司徒位列仙班。賀壎篪同調齊賢。何勝忭舞華筵。<span class="科">合前</span></p>
        
        <p class="曲"><span class="牌">前腔</span><span class="科">淨外</span>幾年分轡昭陽殿。今宵話別燈前。嘆飛鴻頃刻殊轅。何時再續重歡。<span class="科">合前眾隨意鑼鼓唱上淨</span></p>
        
        <p class="白">你是承應的麼。我這裡不請外客。簾下自有家樂。不消伺候。去罷。<span class="科">唱下淨</span>傳話後堂。喚女樂們出來。<span class="科">旦小旦</span>文鸞彩鳳磕頭。<span class="科">外</span>起來。<span class="科">眾</span>女樂們磕頭。<span class="科">外</span>起去。<span class="科">淨</span>文鸞彩鳳。你揀新上的曲兒唱一曲。敬司徒爺酒。<span class="科">旦進酒介</span></p>
        
        <p class="曲"><span class="牌">北二犯江兒水</span>六街燈火。正喧填六街燈火。星橋迴鐵鎖。且及時行樂。選伎徵歌。繞梁音行雲度。婉孌映綾波。嬌姿壓寶螺。聲纏錦荔響徹銀河。莫蹉跎把良宵來虛過。壎唱篪和。討得個壎唱篪和。王家良佐。好一對王家良佐。急釘鼕漏聲中滴下銅壺。</p>
        
        <p class="白"><span class="科">淨</span>再喚文鸞舞一回。彩鳳敬司徒爺酒。<span class="科">旦舞介</span></p>
        
        <p class="曲"><span class="牌">前腔</span><span class="科">小旦</span>光生瑤圃。好煇煌光生瑤圃。再添香當夜午。且更衣炫彩飄舞香羅。奏霓裳偕仙侶。嘹嚦管絃和。翩翻襟袂多。機上繚紽。錦裡穿梭。這妖嬈卻賽過優施伍。酩酊屠蘇。拚沈醉酩酊屠蘇。瓊樓畫鼓。慢相傳瓊樓畫鼓。嘆光陰把人生忙裡奔波。</p>
        
        <p class="白"><span class="科">外</span>哥哥。舞羞飛燕。歌賽雪兒。愧無紅錦纏頭。權奉白金便面。叫左右。快取銀十兩。送二姬買脂粉。<span class="科">淨</span>你二人過來謝了司徒爺賞。<span class="科">磕頭介</span>再取大觥奉酒。<span class="科">送酒介外微醉淨</span>茂弘。這兩個美人頗生得聰俊。且從幼是我撫養。原非風塵下賤。古人云。不孝有三。無後為大。今吾弟壯年無嗣。吾意欲將此二人。奉充下陳。俾薦枕席。尊意若何。<span class="科">外</span>哥哥。子嗣有無。自有定數。況君子不奪人之好。奈何敢攘兄之有乎。<span class="科">淨</span>哎。說那裡話。一言既出。寧有悔理。本該今夜就贈同歸。只是送到家中。怕不穩便。吾已差人料理別業。在於宅左。來朝撥兩房下小。竟送到新築居住便了。兄弟之間。萬勿見外。<span class="科">外</span>如此。多謝哥哥。<span class="科">淨</span>叫左右。再旋熱酒來。兄弟。同往燈下一步何如。你二姬隨來送酒。</p>
        
        <p class="曲"><span class="牌">滴溜子</span><span class="科">眾</span>鰲山上。鰲山上花燈萬盞。綺筵內。綺筵內歌舞鬧喧。天遣嫦娥隨伴。管取種藍田。雙嶼並獻。佳氣充閭。門庭歡忭。</p>
        
        <p class="曲"><span class="牌">雙聲子</span>今宵宴。今宵宴。論富貴真堪羨。天公念。天公念。論兄弟情還戀。<span class="科">旦小旦</span>蒙恩眷。蒙恩眷。歸別院。歸別院。願傾尊北海。壽比南山。</p>
        
        <p class="曲"><span class="牌">紅繡鞋</span><span class="科">合</span>雙娥年少蹁躚。蹁躚。司徒車馬迴旋。迴旋。綺席散。樂聲闐。翻翠仗。耀金韉。歌舜日。樂堯天。歌舜日。樂堯天。</p>
        
        <p class="曲"><span class="牌">尾聲</span>魯陽戈何須返。歲歲年年此夜歡。<span class="夾白">但願</span>四海昇平玉曆綿。</p>
        
        <p class="落詩">歡娛休問夜如何。<br />燈夕良宵能幾何。<br />遇飲酒時須飲酒。<br />得高歌處且高歌。</p>
        
        <p class="白"><span class="科">丑</span>都督爺。錢鳳告別了。<span class="科">淨</span>多慢。<span class="科">丑</span>不敢。<span class="科">下淨</span>文鸞彩鳳。你二人今日是我家的人。明日是司徒爺的尊寵了。司徒爺他為人正直。比我不同。凡百須要小心在意。還有一件。我重重托你。我在外邊。一時無人來往。倘或有人在司徒爺面前背我。你二人須要善言解勸。也不枉我數載養育之恩。今日相贈之意。<span class="科">旦小旦</span>曉得。<span class="科">淨</span>正是千金買妓教歌舞。送與他人樂少年。<span class="科">下</span></p>
        
        <h2 id=ch17 class="chapter"><span class="齣題">第十七齣　問卜決疑</span></h2>
        
        <p class="曲"><span class="牌">菊花新</span><span class="科">外扮郭璞上</span>博通詞賦足餘生。久溷塵氛眼未青。偶爾受奇經。且守垂簾市隱。</p>
        
        <p class="白">易闡陰陽道果微。靜中探索自能知。交重生剋須兼察。悔吝亨屯總不虛。八卦暗藏天地奧。六爻蒐盡鬼神機。若能誠信來占驗。管爾前途定不迷。老夫姓郭。名璞。字景純。平陽聞喜人也。幼通經術。已能窺豹之斑。長好辭章。復冒彫蟲之譽。爭奈運途多蹇。且知時事日非。遂借卜筮以藏身。假易書而顯技。決疑辨惑。肯多讓季主君平。指吉譚凶。不數那京房管輅。夜來卜卦直日。見三傳貴人臨應。怕有佳客到來。叫鶴童點茶掃門伺候。<span class="科">丑扮雙髻道童應同下</span></p>
        
        <p class="曲"><span class="牌">前腔</span><span class="科">生小生末丑同上</span>同叨升斗列朝紳。奈皇路崎嶇盡棘榛。底事總無憑。試向支機扣問。</p>
        
        <p class="白"><span class="科">見介</span>列位大人請了。夜來相約往郭景純肆中問卜。請即同去何如。<span class="科">行介</span>前程暗如漆。非卜不能測。轉過帝王家。來到神仙宅。<span class="科">丑上諢報外出相見介眾</span>久懷芝宇。式遂荊瞻。<span class="科">外</span>幸遘龍光。曷勝雀躍。請問列位大人尊姓。<span class="科">生</span>小生陶侃是也。<span class="科">小生</span>小生溫嶠是也。<span class="科">末</span>小生卞壺是也。<span class="科">丑</span>小生蘇峻是也。<span class="科">外</span>呀。列位大人皆青雲貴客。黃閣鉅卿。老夫耄矣。無能為也。連鑣左投。有何見諭。<span class="科">眾</span>老先生。生輩並立江東。均參幕府。但權臣柄國。姦佞當朝。胡騎猖狂。中原無主。一腔熱血。無以自效。特來請教一番。以決休咎耳。<span class="科">外</span>嗄。原來如此。列位大人請坐。</p>
        
        <p class="曲"><span class="牌">駐馬飛</span><span class="科">外</span>易學閎深。羲畫文爻義果精。詞象先天定。占變隨時應。<span class="夾白">嗏。</span>禍福豈無憑。吉凶有准。<span class="夾白">若問終身呵。一卦可管三十年休咎。內卦管十年。外卦管十年。支卦又管十年。</span>休咎終身一卦能包盡。<span class="夾白">還有六親六神乘旺休衝。俱可推驗。</span>變動還須論五行。</p>
        
        <p class="白">那一位大人先卜。請禱告來。<span class="科">眾遜介生禱外卜介</span>拆交拆單拆拆。陶大人好好。這是大富貴之卦。<span class="科">生</span>怎見得。<span class="科">外</span>方纔大人卜的是雷地豫卦。彖云。豫利建侯行師。況兼卦書有云。殺値空亡。漢主脫平城之難。貴逢生旺。蘇秦受六國之封。如今貴人祿馬俱逢生旺。異日必以戰績封侯。賀喜賀喜。<span class="科">生</span>怕不能勾到此。<span class="科">外</span>還有一件。第二爻朱雀文書發動。目下就有除授。你聽我道來。</p>
        
        <p class="曲"><span class="牌">前腔</span>坤震相丞。豫卦成名吉兆生。師旅須肩任。侯建終當應。<span class="夾白">嗏。</span>祿馬又同臨。貴人有慶。蘇季當年六國皆歸印。胙土分茅帶礪盟。</p>
        
        <p class="白"><span class="科">外</span>如今那一位大人來卜。<span class="科">遜介小生禱外卜介</span>拆重拆交拆交。呀。溫大人。此卦與陶大人相同。也主大富貴之象。<span class="科">小生</span>那有此理。<span class="科">外</span>呀。溫大人。此卦為地水師卦。彖辭云。師貞丈人吉。且卦書亦云。官星佩印居玉堂。乃食祿之人。貴刃加刑控寶馬。必提兵之將。請問大人貴庚。<span class="科">小生</span>丁巳。<span class="科">外</span>大人貴庚丁巳。今日又是甲午。今師卦二四上三爻發動。丁以亥為貴。人未為羊刃。又且甲與巳合。午與未合。貴人羊刃將星三刑同見。定主將帥之職。你聽我道。</p>
        
        <p class="曲"><span class="牌">前腔</span>地水師形。畜眾容民義頗明。三錫師中命。開國承家慶。<span class="夾白">嗏。</span>羊刃又加刑。貴人相並。閫外提兵歷戰須教勝。百萬貔貅統六軍。</p>
        
        <p class="白">卞大人請。<span class="科">末禱外卜介</span>單交重交拆交。卞大人。休怪老夫說。此卦雖主富貴。後有險阻。<span class="科">末</span>呀。老先生差矣。君子問災不問福。大丈夫不能垂芳竹帛。靦顏立于天地之間。祇虛生耳。為臣死忠。為子死孝。分之當然。何必顧忌。<span class="科">外</span>這等老夫敢斗膽直講。此卦乃地火明夷。四爻亂動。彖云。明夷利艱貞。其初爻云。明夷于飛。垂其翼。君子于行。三日不食。有攸往。主人有言。五爻云。箕子之明夷。利貞。又卦書有云。世逢鬼合。文王在羌里之時。身與世同。箕子去朝鮮之日。況兼命逢死絕。最嫌殺忌當頭。鬼入墓鄉。尤怕身爻濺血。水土命人見卯為死氣。水見丑為殺忌。日辰又與動爻傷剋身命。主有死亡之禍。你聽我道。</p>
        
        <p class="曲"><span class="牌">前腔</span>用晦而明。箕子文王艱利貞。殺忌臨身命。瀕險須教慎。<span class="夾白">嗏。</span>官祿總榮膺。後屯蒙慍。羌里羈囚海外封夷郡。<span class="夾白">只怕你</span>兵刃臨身家不寧。</p>
        
        <p class="白">大人。得罪了。如今蘇大人請。<span class="科">丑禱外卜介</span>拆拆拆拆拆重。呀。蘇大人。此卦一發不利。<span class="科">丑怒打下眾勸介外</span>列位大人。人之賢愚。可為霄壤。方纔卞大人卜卦不吉。老夫直言莽撞。說了許多利害。不曾發惱。那蘇大人。老夫方纔開口。就打將起來。我看他鴟目梟吻。面有反相。卦又不吉。後來必主叛逆受戮。列位大人宜謹避之。<span class="科">生</span>請問他方纔卜的何卦。<span class="科">外</span>方纔卜的是剝卦。彖云。不利有攸往。況兼卦書又有云。破才破貴。李廣到老不侯。合殺合刑。韓信晚年受戮。如今年月日三傳盡合刑殺。必戮無疑。列位大人。你聽我道。</p>
        
        <p class="曲"><span class="牌">前腔</span>坤艮交成。剝卦從來不利人。牀剝膚遭病。用罔還生釁。<span class="夾白">嗏。</span>刑殺又皆興。三傳合應。韓信當年戮市難逃遁。<span class="夾白">且</span>面帶兇形主叛徵。</p>
        
        <p class="白"><span class="科">生</span>多承指教。吾等無以為敬。聊奉白金一兩。少資薪水。<span class="科">外</span>多謝列位大人。<span class="科">眾</span>就此告別。</p>
        
        <p class="落詩"><span class="科">生</span>邂逅垂簾一指迷。<br /><span class="科">小生</span>吉凶悔吝孰差池。<br /><span class="科">末</span>從今識破羲文秘。<br /><span class="科">外</span>一卦能明半世機。</p>
        
        <h2 id=ch18 class="chapter"><span class="齣題">第十八齣　杜弢定計</span></h2>
        
        <p class="曲"><span class="牌">一枝花</span><span class="科">淨扮杜弢</span>腥羶羈弱主。海內英雄起。<span class="夾白">我</span>興兵魚腹也據全楚。<span class="科">丑扮王貢率眾上</span>睥睨神州。一統歸疆寓。更溪峒兵堪倚。<span class="科">合</span>誓定中原。圖成大業。方顯男兒志。</p>
        
        <p class="白"><span class="科">淨</span>蓋世豪雄膽氣粗。氣吞雲夢控荊湖。虎踞隱林窺大寶。蜂屯三澨覬鴻圖。<span class="科">丑</span>主帥。我雄兵肆掠騷城郭。猛將齊驅襲國都。<span class="科">合</span>須教晉鹿歸吾檻。方顯人間大丈夫。<span class="科">淨</span>自家杜弢是也。家居七澤。隱漁獵以為生。勇恃千斤。集梟狐而作伴。樓船百艘。盡從湖裡覓生涯。頭目千人。俱向林中求活計。不必掘山煮海。自然利盡魚鹽。何須宿水餐風。天賜富饒商賈。以故不階尺土。粟儘可支十年。無藉寸兵。威卻覃行一省。副帥。吾想罾魚一唱。秦民袒臂歸陳。斬蛇再呼。楚卒傾心屬漢。目今晉家天子。青衣行酒。真僕隸之不如。執蓋虜庭。謂體統今安在。諸鎮帥徒懷忠藎。未聞加匈奴一矢。瑯琊王雖是賢明。不敢窺左江半步。終不然這個花錦世界。就是那劉淵的了。吾聞昔人有云。鷸蚌相持。漁人得利。吾意欲即日起兵。你的意下如何。<span class="科">丑</span>主帥。嘗聞行兵之道。貴在萬全。方今劉太尉虎視中朝。陶荊州鷹揚內地。祖刺史雄鎮豫章。智謀之士。鱗集江東。倘彼五合六聚。鞠旅陳師。則一隊孤軍。豈堪腹背受敵。依貢之意。且按兵漢沔。勾引溪蠻。令彼先行侵掠。然後裡應外合。譬夏日之潰春冰。疾風之捲秋籜。事成則我專其利。有變則彼分其辜。豈不美哉。<span class="科">淨</span>好計好計。只是五溪深邃。蠻酋性黠。必得能言舌辯之士。多賚金帛。欣以厚利。誘之興兵方好。爭奈沒人去得。<span class="科">丑</span>主帥。貢聞溪峒之內。奇珍異寶。地產頗多。前日劫到商舶。多是文犀琥珀。玳瑁沈檀。皆其地土所饒。不為稀罕。還覓三吳綾錦。燕趙罽羢。玩好稀奇。珍羞異品。以悅其心。庶得其力。如無辯士。貢願自行。主帥以為何如。<span class="科">淨</span>如此卻好。分付寨內收拾珍玩。即便點選頭目。明日絕早起程。</p>
        
        <p class="曲"><span class="牌">瑣窗郎</span><span class="科">淨</span>笑晉家鍾簴將移。統強兵疾掃除。召兵蠻峒。并力長驅。管教脇從為吾指臂。<span class="科">合</span>試看取中原一統大事濟。傳帝禪受神器。</p>
        
        <p class="曲"><span class="牌">前腔</span><span class="科">丑</span>捧琛縭入峒歡輸。仗蠻威拒六師。誘他擄掠。逼眾流離。吾軍深入。庶幾無慮。<span class="科">合前</span></p>
        
        <p class="曲"><span class="牌">前腔</span><span class="科">眾</span>喜主帥威賽熊羆。況將軍賈勇餘。溪蠻助勢。<span class="夾白">如</span>獯鬻攻岐。<span class="夾白">縱</span>晉多驍勇。也須迴避。<span class="科">合前</span></p>
        
        <p class="落詩"><span class="科">淨</span>獵獵旌旂拂漢江。<br /><span class="科">丑</span>累累珍賮動蠻方。<br /><span class="科">眾</span>全憑舌戰求多助。<br />竚看當陽建大邦。</p>
        
        <h2 id=ch19 class="chapter"><span class="齣題">第十九齣　新亭灑泣</span></h2>
        
        <p class="曲"><span class="牌">念奴嬌</span><span class="科">外上</span>重陽美景。憶龍沙千騎。鼓笳聲競。<span class="科">生</span>無奈潢池多寇警。廟算何由制勝。<span class="科">小生</span>戲馬臺高。<span class="科">末</span>伏龍山峻。<span class="科">合</span>帽落都無興。<span class="夾白">且</span>新亭縱步。聊續前賢風韻。</p>
        
        <p class="誦"><span class="牌">木蘭花謾</span><span class="科">外</span>西風凜烈。登高本為酬佳節。<span class="科">生</span>國步多艱。老去悲秋強自寬。　　<span class="科">小生</span>擎杯酌酒。追思往事空搔首。<span class="科">末</span>舉目神州。便是黃花也帶愁。</p>
        
        <p class="白"><span class="科">外</span>下官王導是也。<span class="科">生</span>下官陶侃是也。<span class="科">小生</span>下官周顗是也。<span class="科">末</span>下官卞壺是也。今日重陽佳節。雖無菊飲萸囊。相攜問節。權共登高遠眺。免笑山靈。列位大人。同往新亭一步何如。<span class="科">行介</span></p>
        
        <p class="曲"><span class="牌">本序</span><span class="科">外</span>蒼茫萬里。想干戈聚處。幾年宗社遭驚。刁斗遙傳。蔽野見壁壘旌旗相映。那更執蓋前驅。青衣行酒。華夷倒置豈堪聞。<span class="科">合</span>須辦取謀王斷國。正氣重伸。</p>
        
        <p class="曲"><span class="牌">前腔</span><span class="科">生</span>遙省。陸海波澄。見東南淼渺。炊桂餐珠難忍。萬壑千村。何處有竈突行人蹤影。還憫。哀雁蜚鴻。牂羊羵首。胔骸滿路痛傷情。<span class="科">合前</span></p>
        
        <p class="曲"><span class="牌">前腔</span><span class="科">末</span>孤憤。古廟狐鳴。中林獍逸。嘯呼庚癸逼神京。萑內都是。帶甲拋鋤為逞。料應。荒葛罥塗。澤葵依井。窮民無告聚成群。<span class="科">合前</span></p>
        
        <p class="曲"><span class="牌">前腔</span><span class="科">小生</span>悲哽。妖蜮含沙。祥麟化鶴。爪牙耆舊惜凋零。凝望處。四郊風景猶存。堪病。春燕巢林。秋宮落葉。江河舉目泣沾襟。<span class="科">合前周泣眾亦泣介</span></p>
        
        <p class="曲"><span class="牌">古輪臺</span>苦酸辛。糖猊鎧甲蟣還生。屠龍事業愁難稱。政衰民困。看滿把茱萸。翻做一天愁悶。弔古論今。何時能盡。對秋光空染得淚盈盈。胸填鬱憤。急煎煎髮豎眥橫。剖肝析膽。捐軀糜骨。共矢孤貞。臣節豈難能。精忠奮。裹屍馬革樹威靈。</p>
        
        <p class="曲"><span class="牌">前腔</span>閒評。賦蛇政虎縱橫。君側有社鼠城狐。叢神交競。屈抑忠賢。袖手樊籠徒恨。也有枕戈待旦。戎帷怕寢。也有中流擊楫志澄清。遭時不幸。聞雞起舞興堪乘。<span class="夾白"><span class="科">外</span>列位大人。遭此時艱。須當共扶王室。克復神州纔是。乃作楚囚對泣是何道理。</span>相看揮涕。何如戮力。把山河復靖。胡馬避長城。銘鐘鼎。腥羶穢掃一時平。</p>
        
        <p class="白"><span class="科">探子上</span>報報報。沔賊杜弢。勢甚猖獗。今又勾引武陵溪蠻。殺過來了。各位老爺聽稟。</p>
        
        <p class="曲"><span class="牌">五供養</span><span class="夾白">那杜弢呵。他</span>湖湘據梗。收集亡徒。擄掠商民。<span class="夾白">今</span>水兵過十萬。賊勢太憑陵。況把蠻酋勾引。擾軍州人民竄奔。烽煙迷四野。不久薄神京。<span class="夾白">顧</span>速整王師。用意收擒。<span class="夾白"><span class="科">外</span>曉得了。出去伺侯領賞。<span class="科">探</span></span>速整王師。用意收擒。</p>
        
        <p class="白"><span class="科">下外</span>士行。聞得當時擒剿陳敏。如摧枯拉朽。明日啟過大丞相。勑足下以原官移鎮沔口。掃除此賊。庶不負方纔灑泣之意。<span class="科">生</span>只恐強弩之末。衝風之蓑。不能有濟耳。<span class="科">眾</span>陶兄說那裡話。吾輩洗耳聽捷。顒望凱還。再圖歡聚耳。</p>
        
        <p class="曲"><span class="牌">餘文</span>邊烽急節鉞膺。料此去皇靈丕振。指日班師喜氣生。</p>
        
        <p class="落詩"><span class="科">外</span>斜陽雁影弄餘暉。<br /><span class="科">小生</span>此日登臨共慘悽。<br /><span class="科">生</span>全祈漢沔行歌凱。<br /><span class="科">末</span>牛山何必淚沾衣。</p>
        
        <h2 id=ch20 class="chapter"><span class="齣題">第二十齣　平蠻奏凱</span></h2>
        
        <p class="曲"><span class="牌">水底魚兒</span><span class="科">丑扮溪蠻上</span>密箐深谿。天生窟穴奇。一聲長嘯。霹靂振天低。霹靂振天低。</p>
        
        <p class="白">玉匣銷龍鱗甲冷。金鈴繫鶻羽毛寒。皂雕擁出花當背。白馬騎來月在鞍。喒家五陵溪蠻主的便是。餐風臥月。佩劍帶刀。見花開為歲月。那知冬夏春秋。倚膂力為雄雌。誰識君臣上下。山中歌唱。搭對者便效鸞凰。野裡鬭爭。怯弱者降為奴婢。夜郎南詔。是我比鄰。石砫酉陽。作吾藩蔽。出的是麩金琥珀。石綠丹砂。件件皆遐方異寶。用的是䈮醬異馬。班布𣱁<a epub:type="noteref" href="#char08"><sup>註</sup></a>氌。種種盡土產殊珍。馬伏波曾深驅入峒。怎能損我秋毫。諸葛亮冒暑渡瀘。何嘗奪我寸土。近日聞得漢家天下。歸於魏晉。劉石姚李。各帝一方。喒家想西夷北狄。並立為王。偏我南邦。不能進取晉家尺寸。方懷覬覦之心。近有杜弢。起兵沔陽。欲圖大業。前日差手下副將王貢。到喒這裡進獻。要喒並驅入掠。乘此機會。出去騷擾一番。擄些金帛子女回來。灑樂一灑樂。卻不是好。不免叫小番們出來分付一番。一齊殺將過去。小番那裡。<span class="科">眾上打手介</span>小番。昨日中朝王貢。約喒打草。喒這裡趁此溫和天氣。一齊殺入境去。</p><aside epub:type="footnote" id="char08"><p>「⿺毛疊」</p></aside>
        
        <p class="曲"><span class="牌">前腔</span><span class="科">合</span>擂鼓搖旗。弓刀要整齊。長驅深入。莫教退後遲。莫教退後遲。<span class="科">下丑扮王貢領眾上</span></p>
        
        <p class="曲"><span class="牌">前腔</span>晉鹿奔馳。爭雄定霸時。<span class="科">合</span>揚威荊沔。管教社稷移。管教社稷移。</p>
        
        <p class="白">自家王貢是也。奉俺主帥之命。出約峒蠻。同寇荊湘。裡應外合。殺向江東。南面稱孤。繼晉大統。爭奈陶侃這廝足智多謀。十分驍勇。連戰失利。如何是好。暫且頓軍。俟蠻兵到來。夾攻便了。<span class="科">合前下</span></p>
        
        <p class="曲"><span class="牌">降黃龍</span><span class="科">生</span>玉節金貂膺重任。移棨戟莅荊門。赫赫龍驤。眈眈虎視。不負持麾出鎮。</p>
        
        <p class="白">昨夜旄頭耀斗魁。今朝上將詰戎師。臂挽彫弓神落雁。腰橫寶劍勇誅螭。三千羆虎如雲擁。百隊旌旗掣電隨。試看累囚爭獻馘。遐方讋服賀唐虞。可怪杜弢這廝荒林鬼燐。野藪孼狐。逞螳臂以當車。不知自量。奮蛙足而跳樹。輕賈狂兇。犯順抗旌。不軌犯法。雖然勾引蠻兵。大舉入寇。吾想此輩鼠竊狗偷。豈有深謀遠計。連日被我戰敗。力屈計窮。堅壁不出。今日先統大兵。擊退蠻賊。杜弢那廝不戰自擒矣。叫大小三軍。快拔營前去。</p>
        
        <p class="曲"><span class="牌">玉芙蓉</span><span class="科">生</span>雙熊節斧陳。五馬輶軒盛。看舒猿服虎。勇冠三軍。堂堂正變高八陣。慴慴蠻俘效七擒。<span class="科">合</span>威風凜。神驚鬼驚。看頃刻間盪平妖寇繫長纓。</p>
        
        <p class="曲"><span class="牌">前腔</span><span class="科">眾</span>前軍鉦鼓鳴。後隊弓刀整。喜風驅席卷。萬竈雲屯。翩翩映日揚六纛。烈烈轟雷壯五兵。<span class="科">合前遇蠻兵殺三陣退介</span></p>
        
        <p class="曲"><span class="牌">前腔</span><span class="科">生眾</span>揮戈瘴雨晴。仗劍蠻煙淨。看槃瓠匿跡。魍魎潛形。銘鐫銅柱功追漢。溪逐桃花憶避秦。<span class="科">合前又遇杜弢王貢混殺綁住介</span></p>
        
        <p class="曲"><span class="牌">前腔</span><span class="科">生眾</span>天兵壓境臨。小醜空巢穽。幸身膏齊斧。俘獻王庭。<span class="夾白">深悔那</span>揚鬐鼓鬣遊紅釜。斬木褰旗聚綠林。<span class="科">合前</span></p>
        
        <p class="落詩"><span class="科">生</span>遠提一旅振皇靈。<br />江漢群氛屈指清。<br />狐鼠盡從林落竄。<br />人民帖席慶安寧。</p>
        
        <h2 id=ch21 class="chapter"><span class="齣題">第二十一齣　廣州運甓</span></h2>
        
        <p class="曲"><span class="牌">破齊陣引</span><span class="科">生上</span>百越風清魚袋。五羊日暖流蘇。玉篆苔封。金湯燧息。且喜黎民安堵。讒逢巷伯同飄梗。景換羲和類擲梭。頭顱暗裡皤。</p>
        
        <p class="詩"><span class="牌">古風</span><br />久知老將至。不謂便見侵。<br />今年宜未衰。稍已來相尋。<br />齒疎髮就種。奔走力不任。<br />嗟此可奈何。能無傷我心。<br />年光如弄丸。荏苒扶桑沈。<br />所以古賢聖。皇皇習勩勤。<br />文王歌日昃。大禹惜寸陰。<br />雞鳴起為善。虞舜有餘馨。<br />哲人俱已往。芳名留至今。<br />人生非孔顏。片晷當若金。<br />逸豫滅厥德。晏安墮荒淫。<br />紆朱食君祿。何當曠官箴。<br />鞍馬日以遠。髀肉消還生。<br />願言苦筋骨。千載俟知音。</p>
        
        <p class="白">下官自平杜弢。殺退溪蠻。荷蒙聖恩。除授江陵都督。官封東鄉郡侯。爭奈功高見忌。勳大蒙讒。錢鳳興百計之誣。王敦加三褫之辱。親往陳辯。竟被拘留。左遷我為廣州刺史。下車之日。王機猖獗。張昌猙獰。且喜邇來俱就撲滅。海氛由是不揚。部民因而帖席。只是國難未平。關河迢遞。家鄉在念。擯棄堪嗟。怎能勾得還朝的日子。吾聞古之賢將。超距軍中。今世鉅卿。起舞夜半。是皆以怠惰荒寧為懼。勤勵不息自強。下官方欲戮力中原。削平僭亂。倘此一軀孱骨。過于優逸。躭娛日久。倉卒奚堪。今喜衙齋偶有空閒百甓。儘可勞形。不免把他日則運之於中庭。夜則運之於內室。率以為常。亦足自惕。<span class="科">運甓介</span></p>
        
        <p class="曲"><span class="牌">風雲會四朝元</span><span class="夾白">我</span>軍威宣播。風雲叱咤呼。嘆捷書飛奏。貝錦讒賈。功績成間阻。謾交南遠竄。謾交南遠竄。<span class="夾白">教我</span>綠鬢顏暌。黃耳音疎。目斷君門。心懸國步。空把年華負。<span class="夾白">嗏。我</span>展轉自躊躇。思患防危。肯把形骸惰。<span class="夾白">我把那甓呵。</span>朝搬戺外鋪。夜運歸堂戶。勤渠歷碌。朝朝暮暮。肯教虛度。肯教虛度。</p>
        
        <p class="曲"><span class="牌">前腔</span>鬚眉非故。容顏不似初。奈崦嵫漸近。桑景將徂。對鏡添愁苦。把韶光暗數。把韶光暗數。便逐電追星。棄杖揮戈。披鎧攀鞍。彎弧負弩。時短成何補。<span class="夾白">嗏。</span>日望賜環符。引領長安。不見君心悟。朝端豺虎多。邊圉梟鴟夥。<span class="夾白">把我</span>身羈瀚海。淒淒楚楚。空籌帷幕。空籌帷幕。</p>
        
        <p class="曲"><span class="牌">前腔</span>輕舒猿臂。階前運甓瓿。怕甂甌隄壞。瓮甃防頗。衰頹怎與扶。念王事靡盬。念王事靡盬。<span class="夾白">便做道</span>并日勤勞。<span class="夾白">怎能勾</span>頃刻支吾。<span class="夾白">雖說是</span>選事非臣。<span class="夾白">卻不道</span>職歸分土。<span class="夾白">因此上</span>我把刀頭數。<span class="夾白">嗏。</span>何日得載膺符。北討南征。取次把英聲賈。揚威殺賊奴。奮勇擒驕虜。其間就裡。轟轟烈烈。光昭竹素。光昭竹素。</p>
        
        <p class="曲"><span class="牌">前腔</span>豺狼當路。含沙沫吐烏。為功高見妒。勳重罹侮。播棄炎荒土。恨奸雄跋扈。恨奸雄跋扈。莫不是要擁鎮要君。向闕稱戈。賊害忠良。恣行狂蠱。故把<span class="夾白">我</span>相摧挫。<span class="夾白">嗏。</span>造罪怎遮糊。<span class="夾白">便做道</span>天網能逃。怎免得神訶怒。貽羞萬載餘。惡名九州布。<span class="夾白">我</span>熱心冷眼。昏昏悶悶。把伊瞧破。把伊瞧破。</p>
        
        <p class="落詩">白日每不歸。<br />青陽時暮矣。<br />皇皇我何求。<br />運甓衙齋裡。</p>
        
        <h2 id=ch22 class="chapter"><span class="齣題">第二十二齣　太真絕裾</span></h2>
        
        <p class="曲"><span class="牌">十二時</span><span class="科">小生上</span>生死見交情。總是個人生義分。賢主遭兇。忠魂幽憤。腑肺憂縈。欲叩天扃。快愜九京齎恨。</p>
        
        <p class="白">英雄無故遭殘滅。一腔冤抑和誰說。須將疏奏達天庭。要把忠良讎恨雪。下官溫嶠是也。前在三河。致身劉帥。廁居幕下。猥蒙特達之知。奉使江南。復辱延譽之雅。以故下官得拜官散騎。列爵東朝。提攜之德既殷。感激之心倍切。近聞他世子劉群。為段末柸所得。末柸欲襲匹磾劫世子。請太尉內應。蠟書遠達。邏騎緝擒。遂使胡將激怒。太尉冤死。吾想劉公受任朔方。乃心帝室。勝吉甫之薄伐。類李牧之備邊。那段匹磾雖懷匡濟之心。不過羌胡之種。縱使中原戮力。何當督將擅誅。下官與劉公誼忝幕僚。分屬臣主。忍聞異變。坐視不言。使公飲恨重泉。有負知己。存亡易心。焉用彼相。曾聞智伯以索地見誅。豫讓尚且不忘國士之報。彭越以謀逆被醢。欒布猶有哭泣收葬之忠。況我越石死於忠義。自古道。一死一生。乃見交情。不免向燈下草就表章。前往建康。奏達天聽便了。<span class="科">燈下草表介</span></p>
        
        <p class="曲"><span class="牌">錦纏道</span>憶當年荷深知幸攀轅致身。<span class="夾白">使</span>褐士步青雲。聞訃傷情。他姦謀賺害貞臣。那些個蒙灰漆。毀形容。見識友朋。早難道獻督亢效武荊卿。封疏達王庭。辨白那故人的孤忠耿耿。怒髮裂眥睛。搦寸管敷敶難盡。聽牀頭蕭竦響青萍。</p>
        
        <p class="曲"><span class="牌">前腔</span><span class="夾白">我想那劉越石呵。他</span>本待要奮雄威<span class="夾白">把</span>胡塵掃清。數載鎮長城。到如今。使朔河桴鼓稀鳴。甫能勾承侯建。列台階。竹帛嶙峋。又誰知潑無徒<span class="夾白">將</span>元胤留扃。骨肉苦飄零。<span class="夾白">那段末柸呵。</span>勒他把書兒請興兵內應。機泄事無成。<span class="夾白">那段匹磾呵。</span>頓教他心中發忿。霎時間<span class="夾白">把</span>牢籠計定恣狂狺。</p>
        
        <p class="曲"><span class="牌">前腔</span>痛忠魂遇強梁無辜雉經。血化碧入幽冥。<span class="夾白">那黃鬚奴呵。</span>便戮力王朝。怎許把督帥囂凌。如今去排丹闕。伏青蒲。控明紫宸。拚一個仗吳鉤剚刃仇膺。激得我性如焚。則這熱腔兒要把賢侯報稱。相逢倍眼睜。肯顧那事機利鈍。卻不道飛揚俠骨烈名馨。</p>
        
        <p class="曲"><span class="牌">前腔</span>聽殘更漏聲沈星稀斗橫。喔喔曉雞鳴。<span class="夾白">忙</span>治緱裝。抱封章早達王京。休得要驚慈寢。漏風聲。致他倚門。若得那冤哀雪早辦歸程。褒卹賁貞珉。將他一靈兒把恩綸遙贈。芳名萬載芬。方顯得舊僚忠藎。怎做得括囊無咎負知音。</p>
        
        <p class="白">天色漸明。草表已完。不免收拾行李。往建康去罷。</p>
        
        <p class="曲"><span class="牌">十二時</span><span class="科">老旦</span>晨起扣書扃。問何事終宵不寢。<span class="夾白">你</span>官守雖膺。言責未任。<span class="夾白">且</span>藏器需時閉口安身。休得曉曉招釁。</p>
        
        <p class="白"><span class="科">生</span>母親。孩兒拜揖。<span class="科">老旦</span>咳。國亂須韜晦。時危要識幾。容容多後福。諤諤慮生非。曠俎應遭詬。侵庖必受譏。問兒因甚事。終夜獨欷歔。老身崔氏。我的孩兒。自你父親死後。我苦守到今。聞以善養。不聞祿養。如今雖蒙劉公薦剡。薄沾寸祿。無甚煩難職守。母子儘足相依。你夜來通宵不寐。喃喃自語。不知卻為何來。必定有個緣故。<span class="科">小生</span>告覆母親知道。那劉太尉識孩兒于稠人之中。拔之寮寀之上。咨以箋表。延譽江南。今日之官。皆其所賜。昨日聞報。說他世子劉群。為段末柸所得。那末柸意圖反噬。強世子出書。請太尉內應。卻被邏卒所獲。獻之匹磾。太尉不知。被他賺去。逼令自縊。這一腔熱血。半世忠懷。竟死於鮮卑之手。身亡家破。骨肉乖離。孩兒以此憤憤不平。夜來草就表章。欲詣建康。先行扣闕。為劉公雪不白之冤。然後往磔賊奴。為天下大復仇之義。誠恐母親縈掛。故此不敢奉聞。今蒙垂問。卻也瞞不得了。<span class="科">老旦</span>呀。孩兒差矣。自古道閉口深藏舌。安身處處牢。你官非諫諍。職謝台司。往日雖為幕賓。今日已居朝列。倘若上表鳴冤。輕犯賊鋒。竊恐飛蛾投火。無復完理。還是不去的是。<span class="科">小生</span>呀。母親。古人有云。士為知己者死。女為悅己者容。若首鼠模稜。負恩不報。汗顏人世者。非夫矣。孩兒一定要去。母親聽稟。</p>
        
        <p class="曲"><span class="牌">榴花泣</span>人生涉世。恩怨要分明。甘斷脰。願刳心。<span class="夾白">我那劉公呵。</span>誰知倏忽沒羌軍。旄頭夜殞。白日黯成昏。<span class="夾白">我</span>銜恩抱恨。便齏骸粉骨眸甘瞑。痛枕戈待旦心勤。舞雞鳴底事勞魂。</p>
        
        <p class="白">孩兒就此拜別母親。<span class="科">老旦</span>孩兒。只是不去的是。</p>
        
        <p class="曲"><span class="牌">前腔</span>忠良已死。負屈有誰伸。<span class="夾白">你</span>懷國士。誓輕生。<span class="夾白">竟不念</span>孤單老母鬢星星。存心太忍。急主便遺親。捐身投穽。總無憑須把衷腸審。怕答主恩未學程嬰。棄母慈先類王陵。</p>
        
        <p class="白"><span class="科">小生</span>母親。</p>
        
        <p class="曲"><span class="牌">漁家燈</span>思量起故主恩情。不由人不怒髮冲纓。<span class="夾白">段末柸。你</span>便做道一點忠丹。怎壞我萬里長城。我真心要把葵忱罄。怎顧得萱闈衰冷。<span class="科">合</span>慈親不必淚零。能報德方成孝名。</p>
        
        <p class="曲"><span class="牌">前腔</span>今日裡拜別登程。須有日仗劍歸庭。<span class="夾白"><span class="科">老旦</span>我兒不要去好。<span class="科">小生</span>母親。</span>又何須聒噪丁寧。這忠腸轉石難更。兒今巳定趨朝興。便刎下頭來也斷然不允。<span class="科">合前老旦扯衣截裾介小生</span></p>
        
        <p class="曲"><span class="牌">尾聲</span>臣忠子孝難兼盡。從今號肺石排閽。<span class="夾白">顧不得</span>絕裾人嘲溫太真。</p>
        
        <p class="落詩">玄象中台折。<br />皇家上將薨。<br />一封陳玉闕。<br />三寸對金城。</p>
        
        <h2 id=ch23 class="chapter"><span class="齣題">第二十三齣　折翼著夢</span></h2>
        
        <p class="曲"><span class="牌">卜算子</span><span class="科">生上</span>一枕熟黃粱。插翅排天闕。飛過八門遭盾辭。左脇嗟翀折。</p>
        
        <p class="誦"><span class="牌">如夢令</span>長夜黑甜安枕。夢入華胥神境。覺後不勝情。恍惚吉凶難定。畢竟。畢竟。命卜方知真信。</p>
        
        <p class="白">下官因連日羽書絡繹。宵旦無眠。昨偶小閒。暫成熟寐。夢生八翼飛而上天。見天門九重。而登其八。惟一門不得入。閽者以杖擊吾墜下。折吾左翼。覺來脇下猶覺微疼。未審主何凶吉。吾想覺有八徵。夢有六候。一曰正夢。二曰噩夢。三曰思夢。四曰寤夢。五曰喜夢。六曰懼夢。故恭嘿武丁。旁求版築。開周西伯。后載屠傭。孔子夢見姬公。只為志存變魯。莊周夢成蝴蝶。皆因性樂逍遙。叫當直的。<span class="科">末</span>有。<span class="科">生</span>外邊有詳夢的。喚一個進來。<span class="科">末</span>嗄。<span class="科">生</span>正是夢裡常言夢。如今覺后知。不知今是夢。更有覺來時。<span class="科">並下</span></p>
        
        <p class="曲"><span class="牌">水底魚兒</span><span class="科">丑上</span>卜卦排星。觀梅并演禽。書符解夢。啟口妙如神。</p>
        
        <p class="白">自家乃柳神仙是也。家居鬧市。伎習雜流。三寸舌練就脫空。一張嘴打成騙局。排八字那曉得運度星辰。顛課錢誰知這休囚旺廢。書符咒也不慣禹步神罡。說禳解便派他豬羊退祟。遇富貴就奉承個恭喜恭喜。見寒酸便抹𢫬<a epub:type="noteref" href="#char09"><sup>註</sup></a>他不濟不濟。昨日街上有人盤我。我就信口誑他幾句。說起卦伏羲文王是我家師。問禳夢黃帝周公是我前輩。鬼谷子這是我學卜的同窗。張道陵是我作法的徒弟。真本事並無半分。靠天地哄過一世。今日早間坐到這個時候。並無一個主顧。與我發市。正是閻羅王做生意。鬼也沒得上門哩。<span class="科">末</span>方辭亞父營。來到君平宅。柳先生在家麼。<span class="科">丑</span>那個。<span class="科">末</span>是我。<span class="科">相見諢介</span>我是太爺那裡喚你圓夢。<span class="科">丑又諢介</span>長官。不知爺有何夢。先請教一聲。<span class="科">末</span>我那裡知道。你到那裡自有分曉。<span class="科">丑</span>不是。大凡事體。問個明白。方好對答。答應官府。可是當耍的。<span class="科">末</span>夢寐之事。甚是渺茫。你到那裡。只奉承他幾句便了。<span class="科">丑</span>豈有此理。大抵人之夢寐通乎天地。達乎物類。憑乎喜怒。應乎節氣。故饑則夢取。飽則夢與。虛則夢飛。實則夢溺。陰盛夢水。陽盛夢火。枕帶而寢則夢蛇。飛鳥銜髮則夢舉。將陰夢火。將疾夢食。夢棺得官。夢糞得才。夢飲酒者旦而有憂。夢歌舞者旦而哭泣。齊桓公夢見二豎。我就說他病入膏肓。孔夫子夢奠兩楹。我就斷他身登鬼錄。丁固夢松生腹上。我許他十八歲為公。王濬夢多益一刀。我斷他必益州刺史。是以黃帝著占夢之經。周公有解夢之集。熟明此理。禍福無差。<span class="科">末</span>柳先生。你方纔說這許多。我且問你。許多高壽。得見這些古人。<span class="科">丑</span>呀長官。這是他夢裡來央我圓。我就夢裡與他圓去的。正是夢裡行人事。覺來思夢前。夢情參不透。故把夢來圓。<span class="科">末</span>不要閒講。快同去罷。<span class="科">下生上</span></p><aside epub:type="footnote" id="char09"><p>「⿰扌杀」</p></aside>
        
        <p class="曲"><span class="牌">卜算子</span>宵夢恐非宜。展轉懷縈慮。宣召史人來解疑。禍福無猶豫。</p>
        
        <p class="白"><span class="科">末</span>稟爺。詳夢人喚到了。<span class="科">生</span>着他進來。<span class="科">丑</span>詳夢人磕爺頭。<span class="科">生</span>起來。我且問你。本州夜來夢身生八翼。飛而上天。見天門有九。飛過其八。惟一門不得入。被閽人以杖擊吾墜下。折吾左翼。覺來脇下猶疼。未審主何凶吉。你可仔細推來。<span class="科">丑走思介</span>老爺賀喜。<span class="科">生</span>怎麼。<span class="科">丑</span>老爺聽稟。</p>
        
        <p class="曲"><span class="牌">啄木兒</span>良宵靜。夢寐生。幻狀還從天巧定。報恩臺貴兆奇徵。豈同他怪異勞形。<span class="夾白">老爺。你</span>向雲端鼓翼把天門近。世間有幾個州和郡。管取金印累累跨八城。</p>
        
        <p class="白"><span class="科">生</span>還是怎麼樣解呢。<span class="科">丑</span>嗄。老爺。天有九門。地有九郡。身生八翼。這是際會風雲之兆。飛過八門。定主歷鎮八州。一門未入。只這一州未歸掌握。杖擊折翼。這是美中不足。明明報老爺止可作折臂三公。若過此一門。則貴不可言矣。<span class="科">生</span>怕到不得此地。<span class="科">丑</span>這個小人怎敢謬解。他日應來。自有分曉。<span class="科">生</span>叫左右。分付庫上把五錢銀子賞他。<span class="科">丑</span>謝老爺。<span class="科">下生</span></p>
        
        <p class="曲"><span class="牌">前腔</span>豺狼橫。狐鼠紛。奈食寡兵微慮欹傾。倘果得折翼三公。也圖他青史標名。<span class="夾白">我</span>從今須識人由命。輸忠竭力<span class="夾白">把</span>臣箴謹。<span class="夾白">只怕</span>傾廈難將一木撑。</p>
        
        <p class="落詩"><span class="科">生</span>世傳夢凶偏得吉。<br />神物戲人良有旨。<br /><span class="科">末</span>既寤茫然失所遭。<br />人境晦明秋色裡。</p>
        
        <h2 id=ch24 class="chapter"><span class="齣題">第二十四齣　手板擊鳳</span></h2>
        
        <p class="曲"><span class="牌">西地錦</span><span class="科">小生上</span>尀耐奸雄跋扈。偽將心事拋他。謬為恭敬權趨附。待時入室操戈。</p>
        
        <p class="白">流落荊揚數載餘。滿懷忠讜向誰舒。謾隨從事穿鈴閣。幾向奸雄效密機。匿怨足恭非本意。投明棄暗直徯時。今朝幸脫絛籠去。會看雲陽樹隼旟。下官溫嶠是也。前蒙劉越石延譽江南。今承王處仲收歸湘漢。效陳平之秘計。進亞夫之忠謀。以我偽心。取彼真悅。只是他權傾南國。勢壓中朝。因朝廷處之外藩。蓄邪謀陰圖不軌。況兼錢鳳那廝。妖狐九尾。毒虺兩頭。託心腹以容奸。時下井中之石。鼓齒牙而害善。常操室內之戈。慮含沐猴之砂。強營狡兔之窟。遂假意與他結納。謬加贊揚。說他精神滿腹。鳳聞深喜。以此他兩個俱落我之彀中。近日因丹陽尹闕。下官謂京尹咽喉之地。公宜自選。那錢鳳就極口相薦。我故假意推辭。敦復不允。只是一件。此身在近。可以日夕偵探。惑亂其心。倘今遠去。能保處仲之眷顧不衰。世儀之讚言不發。今日之與我者。不因而奪我乎。蒙他治酒相餞。少間席上。不免再做個繾綣之情。使彼終不我疑。以保萬全。卻不是好。正是情知不是伴。事急且相隨。<span class="科">下末上</span>昨夜銀河轉斗杓。今朝東閣賸相邀。陽關三疊歌驪曲。別淚千行滴雀橈。鴻雁那堪愁裡去。雲山況是望中遙。此行後會知何日。顓待春光寄柳條。自家王都督府中院子是也。今日俺老爺與溫爺餞行。你看筵陳兔首。簾捲蝦鬚。金獅口內噴煙。闔室祥光紛繚繞。寶鴨頭中飄篆。滿堂瑞藹散氤氳。水晶盤盛的是炰鳳烹龍。畫几殽馨蘭麝。鸚鵡杯傾的是鵝黃鴨綠。玉壺酒滴珍珠。幾般雜劇戲傞俄。一派笙歌聲嘹喨。高談霏玉屑。喃喃執手話臨岐。上座集金貂。濟濟開襟嗟去馬。正是樂莫樂兮心相知。悲莫悲兮遠別離。道猶未了。老爺早到。</p>
        
        <p class="曲"><span class="牌">疎影</span><span class="科">淨</span>馬蹄篤速。備離筵供張。少展心曲。<span class="科">丑</span>數載交歡。一朝遠別。愁懷耿耿堪掬。<span class="夾白">都督大人。錢鳳見。<span class="科">淨</span>世儀少禮。太真可曾到麼。<span class="科">丑</span>想即刻就到了。<span class="科">小生</span></span>樗材幸沐推京兆。悵來會幾時重卜。<span class="科">報介見介合</span>記取今日華堂。痛把銀尊相逐。</p>
        
        <p class="白"><span class="科">淨</span>太真。握手出都門。駕言適京邑。<span class="科">小生</span>豈不懷故知。惆悵關河隔。<span class="科">丑</span>麗日坐高樓。清觴讌華室。<span class="科">淨</span>流光倏忽過。後會杳難即。<span class="科">小生</span>念結路方遙。歲陰野無色。<span class="科">丑</span>單車君就道。隻影我還泣。<span class="科">合</span>把酒一相酬。淚落滿衣濕。<span class="科">淨</span>太真。幾載相知。有同膠漆。一朝輕別。頓類參商。徒以丹陽近輔。藉公保障。故不容不割肺腑厚誼。以副心膂重託。幸堅北固之防。毋使我有東顧之慮。萬萬。<span class="科">小生</span>溫嶠一介草茅。遠投麾下。重蒙明公俯加翦拂。譬之曲木見採於班門。溲渤備收於藥籠。誠不世之奇遭。三生之罕遘。今日復蒙不次委以重任。溫嶠敢不務竭襪線之才。第恐有辜鎖鑰之寄。只是一件。遠離幕屬。杳隔音徽。不無暌別之哀。有觸拊心之痛耳。所喜世儀英英偉識。落落襟懷。遇事多機。不怕盤根錯節。臨謀足智。可稱閎覽博聞。信幕府之元僚。台臺之羽翼。臭味相投。差足少慰耳。<span class="科">丑</span>呀太真兄。以棟梁之材。抱干城之略。今日此舉。不過鼓屠刀於小試。定當奏鴻業於方來。許久倚參戎。昔時承提誨。今日分袂。忽忽若有所失。足下反加浮譽。使鳳益增愧赧。<span class="科">淨</span>叫左右。快將酒來。<span class="科">淨敬酒介</span></p>
        
        <p class="曲"><span class="牌">畫眉序</span>春光展新綠。玳瑁筵開對晴旭。唱陽關三疊。酒傾金谷味相投臭並芝蘭。心毋遐音慳金玉。<span class="科">合</span>這回執手相分去。何日舊歡重續。</p>
        
        <p class="曲"><span class="牌">前腔</span><span class="夾白"><span class="科">丑</span>小弟借花獻佛。也敬溫兄一杯。</span>擎杯獻醽醁。<span class="夾白">看</span>楊柳依依拂華屋。悵別離無限。情隨艫舳。蕩心旌轉類飛蓬。啼淚血汪同流燭。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">小生</span>都督。我</span>頻年受膏沐。今日分辭往丹瀆。懼才疎力薄。有孤覆育。歷征塵身去江南。念恩波心懸漢北。<span class="科">合前</span></p>
        
        <p class="曲"><span class="牌">前腔</span><span class="夾白">世儀。</span>寅恭義深篤。倚玉蒹葭散香馥。感曹丘延譽。情深骨肉。從今去泣別離亭。須有日恩酬推轂。<span class="科">合前淨</span></p>
        
        <p class="白">太真。可憐今夜別。動是隔年期。須開懷暢飲。以罄生平之歡。或猜謎行令。伐鼓投壺。忘分謔呼。以永今夕。<span class="科">小生</span>都督。我等斯文相聚。何必效俗角勝。當如金谷故事。刻燭賦詩。違者依律奉罰何如。<span class="科">淨</span>這個到好。<span class="科">丑</span>溫兄。何謂金谷故事。<span class="科">小生</span>三十六巨觥。七十二小杯。這為金谷故事。<span class="科">丑</span>阿呀呀。喫這許多。<span class="科">淨</span>這等以何為題。<span class="科">小生</span>但憑大人。<span class="科">淨</span>今日雖是春明。適來卻有寒意。就把分別為題。寒字為韻。各占一絕何如。<span class="科">小生丑</span>謹遵台命。<span class="科">淨</span>太真先起。<span class="科">小生</span>不敢。還是大人。<span class="科">淨</span>這等占了。<span class="科">吟介</span>莫道湘江離別難。舟船明日望長安。金尊漫飲留君醉。春夜風來體覺寒。<span class="科">丑</span>妙妙妙。奉敬一杯。如今該太真了。<span class="科">小生</span>適纔都督之詩。清新俊逸。可方庾鮑。溫嶠何敢續貂。<span class="科">淨</span>七步之才。說那裡話。<span class="科">小生</span>弄斧班門。望勿嘲笑。<span class="科">吟介</span>幕中留飲任情歡。銀燭金爐夜不寒。為問別餘何日會。青山明月夢中看。<span class="科">淨</span>好好。<span class="科">丑</span>青山明月夢中看。把會期說遠了。罰罰罰。罰一大觥。<span class="科">敬介小生</span>如今輪到足下了。<span class="科">丑</span>有。<span class="科">作吟介小生</span>燭痕將盡。遲則奉罰了也。<span class="科">丑又吟介小生</span>燭期已過。快取大觥過來。<span class="科">丑</span>不要。有了。<span class="科">小生</span>喫了再吟。<span class="科">丑</span>哎。吟了受罰。<span class="科">淨</span>且待他吟看。<span class="科">丑</span>渭城朝雨浥輕塵。<span class="科">小生</span>呀。走了韻了。<span class="科">丑</span>偏有你吟的是。為何我吟的便說走了韻。<span class="科">又吟介</span>客舍青青柳色新。勸君更盡一杯酒。西出陽關無故人。<span class="科">淨</span>不惟不是韻。又是舊詩。斟酒送錢老爹。這酒還要太真監完。<span class="科">丑做喫幾大杯不能飲介</span>太真。小弟其實喫不得了。<span class="科">小生打板丑怒介小生</span>錢鳳。汝是何人。溫太真行酒。而敢不飲乎。<span class="科">丑怒</span>溫嶠。你纔得進步。輒敢無禮。我在都督門下。出入數年。不過呼我老錢。稱我世儀。你與我不過班行寮寀。奈何直呼以名。可惡可惡。我斷然不喫這酒。<span class="科">小生</span>你敢不喫。<span class="科">丑</span>我不喫便怎麼。<span class="科">小生佯怒以手板擊鳳幘落地丑怒欲毆介淨</span>今日之飲。本圖歡會。使酒罵坐。豈欲作當今之灌夫耶。世儀。敢是酒多了。叫左右。先送錢老爹回去罷。正是酒逢知己千鍾少。話不投機半句多。<span class="科">丑先下小生謝罪介</span></p>
        
        <p class="曲"><span class="牌">滴溜子</span>謾說道官京尹寵鄰甸服。細追思此去豈吾意欲。怕讒口將人污恧。可惜當筵笑語喧。翻做臨岐哭。<span class="夾白">願</span>洞鑑微忱。休教被螫毒。</p>
        
        <p class="白">夜深酒殢。就此告辭。今夜燈前醉濁醪。明朝江上舞輕橈。<span class="科">淨</span>願祈努力收三輔。莫待秋霜染鬢毛。<span class="科">別介淨</span>叫左右。收了筵席罷。<span class="科">小生復入淨</span>太真有何見教。復轉來了。<span class="科">小生</span>大人。溫嶠此行。未審何時復覲台光。眷戀徘徊。足不能前。故復排闥一晤耳。<span class="科">哭介</span></p>
        
        <p class="曲"><span class="牌">鮑老催</span><span class="夾白">我</span>淚珠亂撲。侯門一出難再復。乘風彩鷁相迸促。別龍光。離熊幃。辭鸞屋。何如返詔還初服。周旋院宇相徵逐。不負了恩情郁。</p>
        
        <p class="白"><span class="科">淨</span>太真。昔漢高委蕭何以關中。光武託寇恂以河內。我因丹陽重地。故以相煩。非故遠君也。萬勿效兒女子悲啼。凡事好生留意。<span class="科">小生</span>義不能辭。小生只得隱忍告別了。<span class="科">下淨笑介</span>吾日夜欲圖大舉。慮丹陽阻塞咽喉。緩急不便。每每懷憂。今觀溫嶠依依復入。不忍言別。自是多情。寧肯負我。從今可高枕無虞。吾好快活。好快活。<span class="科">小生又上淨</span>呀。太真。為何又來。<span class="科">小生</span>嶠思都督左右。密謀忠告。無一可人。況踽踽獨行。嶠身榮辱未卜。奈何以眼前一命之榮。而負知己數載之遇。願祈改命。泥轍都門。實嶠萬幸。<span class="科">淨</span>哎太真。還是去的是。你的忠心。吾已倍感。倘慮遠違。不久我再作處分。大丈夫意氣相期。豈肯以遠近為念。縱足下去我斷不以離我而生疎逖之嫌。萬勿見訝。<span class="科">淨亦淚介</span></p>
        
        <p class="曲"><span class="牌">雙聲子</span>行還復。行還復。足見你懷忠告。眉頻蹙。眉頻蹙。好教我添躑躅。兩意篤。兩意篤。人如玉。人如玉。<span class="夾白">你</span>趦趄進退。攪人腸腹。</p>
        
        <p class="曲"><span class="牌">尾聲</span><span class="科">合</span>徘徊馬首辭軒纛。盼蹤跡天南地北。望把音書勤寄囑。</p>
        
        <p class="落詩">長江路永何極。<br />明日孤舟解維。<br />鳥向平蕪遠近。<br />人隨流水東西。</p>
        
        <h2 id=ch25 class="chapter"><span class="齣題">第二十五齣　紉衣被賊</span></h2>
        
        <p class="曲"><span class="牌">清江引</span><span class="科">丑上</span>今朝賭錢多蹭蹬。輸盡無投奔。妻子苦埋冤。肚餓身寒冷。算將來<span class="夾白">去</span>摸丟兒再翻本。</p>
        
        <p class="白">自家張遊花是也。說酒宕眼笑眉花。逢賭場歡天喜地。贏來時呼么喝六。鬧裡奪尊。輸來時跌腳槌胸。呀聲歎氣。大碗酒。大塊肉。遇見便倒。不顧老婆典了布褌。或擲色。或扯牌。撞着就鑽。那管身上脫了破絮。賭十場九遭說贏。到頭來一文不聚。今朝塌腳連盆。足足擲了十七八個豬窩。不住把我輸斷脊筋。還去尋那下場頭的活計。自家有個結義兄弟李偷兒。住在前村。連日因賭興太高。不得工夫看他。今日輸得極了。不免到他處商個計策。尋些活路。再作道理。<span class="科">行介</span>兄弟在家麼。</p>
        
        <p class="曲"><span class="牌">前腔</span><span class="科">小丑</span>算來做賊真末等。貧困須含忍。若還做出來。官法難逃遁。<span class="夾白">我如今</span>入空門改前非<span class="夾白">求個</span>身安穩。</p>
        
        <p class="白">我乃李偷兒的便是。從小身子輕鬆。更且乖巧伶俐。日裡尋探根蹤。夜間就便行事。一根鐵尺是條護身龍。一把鐵撬是個搖錢樹。憑他銅牆鐵壁。掘開如潤破紙窗。任渠大屋高樓。跑上如飛履平地。撇白翦綹。當做頑皮。走脊飛簷。視同兒戲。縱然他巧匿深藏。進門去取之若寄。如今及早回頭。儘可過那半世。若然不識機關。犯出來定要刺臂。南無阿彌陀佛。南無阿彌陀佛。<span class="科">又叫介小丑</span>是那個。<span class="科">丑</span>兄弟。是我。<span class="科">小丑</span>阿呀。阿哥從那裡來。<span class="科">丑</span>特來看你。<span class="科">小丑</span>阿哥。多時不見。一向起居如何。<span class="科">丑</span>兄弟。不要說起。特來求救於孫將軍。<span class="科">小丑</span>為何。<span class="科">丑</span>兄弟。俗諺說個。錢會說話。米會擺鐸。若無兩樣。便做一丟。今日非別。只為賭錢輸極了。特來投你。要尋些買賣翻本。<span class="科">小丑</span>阿呀。阿彌陀佛。我一向看經念佛。這樁道路。久不做了。<span class="科">丑</span>兄弟。人來求主。鳥來投林。平昔結交弟兄。只為要急難相救。怎麼就見外我。<span class="科">小丑</span>阿哥。非我作難。自古道瓦罐不離井上破。如今天幸不做出來。粗移挪蓋。過得日子便罷休。這遭一定不成了。<span class="科">丑</span>兄弟。沒奈何搭救一搭救。<span class="科">作跪殺雞介小丑</span>你既一向不到舍下。況今又苦苦相求。怎麼是好。罷罷罷。南無觀世音菩薩。我李偷兒好歹只做這一次兒。下次若再做。天誅地滅。手上生個大疔瘡。<span class="科">丑</span>兄弟。是便是這等說。我和你還到那裡去。<span class="科">小丑</span>阿哥。我前日各村抄化齋糧。我見那陶刺史家住得十分幽僻。那老爺不在家裡。只有一個家人。又隨了公子出去。那奶奶一個在家。況兼前後無鄰。門戶淺薄。我一向有他的心。不曾動手。同你一去如何。<span class="科">丑</span>好個念佛的人哩。只是他家窮。不好。<span class="科">小丑</span>啐。這樣不在行的。常言道官久自富。窮做窮。得的東西還勾我和你受用。倘若尋了一個硬掙主顧。弄出來怎麼好。<span class="科">丑</span>如此我和你就去。<span class="科">下旦</span></p>
        
        <p class="曲"><span class="牌">憶秦娥</span>夫遭逐。教人晝夜縈心曲。縈心曲。夜長無寐。且縫寒服。</p>
        
        <p class="詩"><span class="牌">古詩</span><br />秋夜長。殊未央。月白露冷澄清光。層城綺閣遙相望。<br />川無梁。北風受節南雁翔。崇蘭委質時菊芳。<br />鳴環曳履出長廊。為君秋夜擣衣裳。<br />纖羅對鳳凰。丹綺雙鴛鴦。調砧亂杵思自傷。<br />征夫萬里在他鄉。鶴關音信斷。龍門道路長。<br />君自天一方。寒衣徒自香。</p>
        
        <p class="白">奴家李氏。自從丈夫一去。鸞孤鳳隻。雁杳魚沈。聞得他兩平廣賊。累立戰功。奈王都督每懷妒忌之心。不無暗傷之計。我朝夕在念。意欲差陶旺到任所一探消息。怎奈關河迢遞。兵燹斷途。好生納悶。前日着孩兒同陶旺往建康打探。不知怎麼還不見回。正是和針吞卻線。繫人腸肚刺人心。如此夜靜無眠。不免把冬衣整頓一番。少待路通。着人寄去則個。</p>
        
        <p class="曲"><span class="牌">二郎神</span>郎別後。嘆分飛把雙蛾頻皺。看彈指韶光如箭驟。天涯遊子。何年得睹鳴騶。為甚麼音書徒落後。好教我淚沾紅袖。<span class="科">合</span>空僝僽。總夢裡相逢。覺後添愁。</p>
        
        <p class="曲"><span class="牌">前腔</span>清秋。蛩吟壁竇鴻鳴宵候。孤寂孱骸多病疚。縫衣寒夜。憑誰寄與他收。<span class="夾白">相公。你</span>指望成名列五侯。翻冷落求凰箜奏。<span class="科">合前</span></p>
        
        <p class="曲"><span class="牌">轉林鶯</span>征衣午夜親翦就。幾番慢閣并州。怕身裁難定肥和瘦。把針兒和線頻抽。<span class="夾白">我</span>沈吟良久。何日裡方同聚首。<span class="科">合</span>思悠悠。情牽兩地。離恨倩誰收。</p>
        
        <p class="曲"><span class="牌">前腔</span>停針試把香爇獸。更挑殘一點燈篝。<span class="夾白">你</span>幾年拋閃情偏逗。看天河遙隔牽牛。遙傳鐘漏。將錢卜歸期近否。<span class="科">合前</span></p>
        
        <p class="白">寒衣已完。夜復過半。不免收拾進去睡罷。正是秋霜欲下手先知。燈底裁縫翦刀冷。<span class="科">下丑小丑同上偷介旦上驚介</span>阿呀。怎麼好。怎麼好。門都大開。昨夜做的衣服。放在桌上。與一應家伙。通被賊偷去了。天那。<span class="科">哭介</span></p>
        
        <p class="曲"><span class="牌">琥珀貓兒墜</span>才郎去後。家計已如鳩。怎奈穿窬復肆偷。空勞縫製禦寒裘。<span class="科">合</span>啾啾。真個是雨遭屋漏。風打船頭。</p>
        
        <p class="曲"><span class="牌">前腔</span>孩兒南去。望斷倚閭眸。絕塞音書尚未收。先落得甑破瓶空無一留。<span class="科">合前</span></p>
        
        <p class="曲"><span class="牌">尾聲</span>淒其胠篋空搔首。這情懷和誰分剖。<span class="夾白">那些個</span>偕老齊眉叶好逑。</p>
        
        <p class="白">正是</p>
        
        <p class="落詩">幾年遊子隔天涯。<br />況復穿窬罄室家。<br />紅顏婦人多薄命。<br />莫怨東風空自嗟。</p>
        
        <h2 id=ch26 class="chapter"><span class="齣題">第二十六齣　移鎮石頭</span></h2>
        
        <p class="曲"><span class="牌">鎖柳煙</span><span class="科">淨上</span>細柳移營。石頭遷鎮。丹闕紫宸相近。早晚密窺機釁。暗裡藏鬮。要把山河重整。</p>
        
        <p class="白">獨跨荊湘擁重權。十年不調興蕭然。黃旗直指憑周闕。青雀東飛出漢川。鱗甲未成君莫笑。頭顱漸變我心寒。會看身薄雲霄上。四海謳歌玉帛傳。自家王敦。因想舊日家世青齊。任且狃於三窟。鎮居荊楚。權復擁於一方。攬朝廷威福之樞。專各鎮征討之柄。當時頗頗自謂據着要津。以故見者人人股慄。爭奈疎因地遠。寵以間移。北望長沙。譙丞有犬牙之制。南瞻吳會。劉刁為心腹之憂。進退棘心。舉動掣肘。尀耐尀耐。屢屢欲相機乘釁。礙祖士雅在豫章。所以不敢輕動。如今他已物故。以下不足為憂。只是一件。朝廷近日把戴淵都督荊豫。劉隗都督青徐。雖以討賊為名。實則與我犄角。況河南一帶。吾取之荊棘之中。彼厝之衽席之上。情理委實難容。我如今上疏建康。罪狀刁協。張皇六師。廓清城社。若朝廷順我。我原退守藩封。若道半句不從。我便危及宗社。只是一件。陶士行因我褫其侯爵。劣轉廣州。未免有忿恚之心。必將興釋憾之舉。前已差魏又領着一彪人馬。危困長沙。使司馬丞倉皇不能自顧。陶士行沮絕未得遠來。此亦制越一奇也。叫那左右傳下號令。分付大小三軍。一齊班師到建康去。<span class="科">眾</span>得令。</p>
        
        <p class="曲"><span class="牌">惜奴嬌</span>威控蠻荊。拔營東去。遠指石頭城。旌旗颺江上晚峰相映。看微風吹送征𦩍<a epub:type="noteref" href="#char07"><sup>註</sup></a>。雙雙如畫。途中美景。波心。<span class="夾白">看</span>銜尾舳艫形。<span class="夾白">好似</span>雁字列雲成陣。</p>
        
        <p class="曲"><span class="牌">鬭寶蟾</span>遲明。畫鷁縱橫。便投鞭江底。儘成溝塍。更蛟龍潛跡。浪滾無影。得意虎賁皆勇猛。熊旅盡英明。細沈吟。管取六師齊渡。功多得勝。</p>
        
        <p class="曲"><span class="牌">錦衣香</span>彩纛翻銀。戈炳鐵胄明。彫弓勁。遠離江陵。湘流將盡。艨艟齊薄武昌城。又見那磯頭采石觸目堪驚。望鍾山將近。扢掙掙一腔怒迸。顧不得羸藩角有虧德盛。順流鼓檝。齊驅迭進。</p>
        
        <p class="曲"><span class="牌">漿水令</span>忒楞楞牙檣畫艇。樸咚咚羯鼓兵鉦。今宵已到秣陵城。看朝廷九廟震驚。休顧惜臣寮分。還須要把朝綱整。忠和佞。忠和佞。別陳天聽。除君側。除君側。不枉東征。</p>
        
        <p class="曲"><span class="牌">尾聲</span>翦刁劉心歡慶。旁攬太阿國柄。從此威權遠近欽。</p>
        
        <p class="曲"><span class="牌">滴溜子</span><span class="科">外率百官上</span>辭丹闕。辭丹闕纔離鳳城。投帥閫。投帥閫急傳龍悃。則說道程途勞頓。特頒上相麻將忠懷贈。復勑群臣稽首虔哀請。</p>
        
        <p class="白">此間已是石頭城了。列位大人請。<span class="科">眾</span>還是司徒先請。<span class="科">進見介門報</span>朝命下。<span class="科">淨跪介</span>聖旨已到。跪聽宣讀。詔曰。朕以寡昧。幸列藩屏。遭家不靖。繆膺大統。爾都督王敦。周旋行陣。扈從龍飛。著有勤勞。受符出鎮。頃念朝端弗靖。城社憑依。復矢精忠。統兵入衛。使禁地肅清。朕心嘉悅。是用進爾為大丞相都督中外諸軍錄尚書事。仍命爾司徒導及百官以下遠迎郊次。慰勞三軍。昭朕至意。謝恩。<span class="科">淨</span>萬歲萬歲萬萬歲。將聖旨請在一邊。<span class="科">眾見介</span>列位皆公卿領袖。文武班頭。看坐。<span class="科">眾</span>丞相在上。不敢坐。<span class="科">淨</span>說那裡話。還是坐了好講。兄弟。我因刁劉竊柄。濁亂朝廷。提兵遠來。未免驚駕。不識此舉中外以為何如。<span class="科">外不應戴應</span>丞相此舉。見形者謂之造逆。體諒者謂之公忠。<span class="科">淨笑介</span>好個體諒者謂之公忠。卿可謂能言舌戰。兄弟。我明日合該面謁聖上。陛辭而去纔是。但吾擁兵在此。恐起猜疑。且吾自為計。亦防他釁。我明日不得入朝了。你與我好生轉達。但戴周二公並負重名。暫留轅門。還有話講。其餘都請回罷。<span class="科">眾</span>嗄。小官等就此告別。<span class="科">淨</span>兄弟。你還坐一坐去。<span class="科">外</span>復命要緊。也就別了。<span class="科">淨</span>請了。</p>
        
        <p class="落詩"><span class="科">眾</span>虔奉綸音叩帥庭。<br /><span class="科">淨</span>寵膺相命冠朝紳。<br /><span class="科">外</span>今朝手足纔相會。<br />伯勞飛燕又離分。</p>
        
        <h2 id=ch27 class="chapter"><span class="齣題">第二十七齣　聞叛勤王</span></h2>
        
        <p class="曲"><span class="牌">行香子</span><span class="科">生上</span>遠塞粗安。邸報喧傳。駭狂狙舞槊長安。丹陽籌戰。淝水圖先。<span class="夾白">我</span>擁精兵。須會合。靖烽煙。</p>
        
        <p class="白">帝城萬里杳征人。夢憶王居淚滿襟。嶺海城頭空有月。交南砦裡別般春。羽書罕接忘興廢。邸報稀聞似太平。見說逆敦倡桀驁。急提孤旅赴神京。下官自平杜弢。被錢鳳妒譖。王敦忌功。將我左遷廣州。天各一方。地懸萬里。經文緯武。雖無鼠雀狐豕之虞。孼子孤臣。卻有廊廟江湖之感。昨接邸報。見王敦罪狀。劉刁勤兵討賊。又聞溫太真極陳逆釁。郗道徽還軍請討。吾想他兩個。一則久侍幕僚。屬以咽喉之任。一則垂情桑梓。薦居台輔之司。然且心憂軍國。義絕友朋。況我前遭沮謫。已開並立之仇。茲遇無將。應有勤王之責。不免喚集僚佐。誓戒軍旅。往建康走遭則個。叫左右傳下號令。分付各營將官聽點。<span class="科">眾上</span>眾將官叩頭。<span class="科">生</span>起去。<span class="科">眾</span>嗄。<span class="科">生</span>眾將官。吾聞君父之仇。不共戴天。亂賊之黨。力能則討。故田常謀弒。孔子尚有沐浴之朝。董卓廢立。諸侯並興合從之旅。孔子異國大夫。列侯漢末郡守。既無討賊之權。又乏兵車之衛。猶然汲汲皇皇。席不暇暖。今王敦以本朝逆臣。下官又叨軍旅重寄。豈可坐視一方。按兵不舉。快齊集三軍。兼程應援。以盡臣子之情。眾將官俱要聽我號令。<span class="科">點介</span>水軍頭領彭世。<span class="科">外</span>有。<span class="科">生</span>聽我分付。</p>
        
        <p class="曲"><span class="牌">好事近</span><span class="夾白">你</span>戰艦樹旌帆。萬艘舳艫須選。水犀十萬。人人出沒深淵。遊泳幾年。今朝要把勳名建。搖蘭槳鼉隱波宮。舞桂檝龍潛海殿。</p>
        
        <p class="白"><span class="科">外</span>得令。<span class="科">生</span>馬軍頭領李千。<span class="科">末</span>有。<span class="科">生</span>聽我分付。</p>
        
        <p class="曲"><span class="牌">前腔</span>廐馬久調閑。千騎龍媒須選。滾塵逐電。人人躍水踰山。控馭幾年。今朝要把勳名建。披玉勒雲錦成群。飾金韀月光匹練。</p>
        
        <p class="白"><span class="科">末</span>得令。<span class="科">生</span>步軍頭領襲登。<span class="科">小丑</span>有。<span class="科">生</span>聽我分付。</p>
        
        <p class="曲"><span class="牌">前腔</span>組練倍精嚴。奮擊蒼頭須選。攻城掠陣。人人賈勇爭先。<span class="夾白">你</span>操練幾年。今朝要把勳名建。衽金革虎豹同威。仗刀兵貔貅齊健。</p>
        
        <p class="白"><span class="科">小丑</span>得令。<span class="科">生</span>軍糧督護殷羨。<span class="科">小旦</span>有。<span class="科">生</span>聽我分付。</p>
        
        <p class="曲"><span class="牌">前腔</span>軍以食為天。萬斛芻糧須輓。木牛流馬。先年故事堪傳。<span class="夾白">你</span>度支幾年。今朝要把勳名建。士宿飽倍激死綏。馬堅肥轉加捷戰。</p>
        
        <p class="白"><span class="科">小旦</span>得令。<span class="科">生</span>號令已齊。明日到大教場中排列。祭告軍牙六纛之神。即便行師。如有違令者。軍法從事。決不爾貸。<span class="科">眾</span>得令。</p>
        
        <p class="曲"><span class="牌">尾聲</span><span class="科">合</span>五羊誓戒軍容顯。明日裡急駕征帆。協力鋤姦奏凱旋。</p>
        
        <p class="落詩">東粤符膺數載餘。<br />遠提虎旅赴京畿。<br />誓擒奸宄昭王法。<br />不枉修途繕義師。</p>
        
        <h2 id=ch28 class="chapter"><span class="齣題">第二十八齣　夢日環營</span></h2>
        
        <p class="曲"><span class="牌">窣地錦襠</span><span class="科">淨上</span>重揚虎旅薄京營。怎奈時乖病見侵。青囊秘術總無靈。<span class="夾白">且</span>堅壁臺城候體平。</p>
        
        <p class="白">花正芳時遭雨打。日當晝處被雲侵。不如意事常八九。病龍應自沮飛騰。自家官居上相。榮承袞冕之華。統挕軍州。勢壓鰲圖之貴。陽名入覲。陰索禪文。借武仲據防求後之餘謀。祖操莽廢君篡位之故智。奈何精神耗于計術。心力竭于圖維遂致身遭病疚。祟入膏肓。腠理之疾難調。軒岐之業未奏。秦越人空投藥劑。薛夜來枉費神鍼。然恐軍中偵探。或生懈弛之心。閫外諜聞。致起反戈之變。以此偽云痊可。勉強扶病視師。朝來調度過勞。頓覺身子疲倦。不免少睡片時。多少是好。<span class="科">作睡介小生扮晉主微服率眾上</span></p>
        
        <p class="曲"><span class="牌">玉胞肚</span>潛身出幸。繞敦巢周圍候巡。覷奸雄堅閉軍營。想應他束手成擒。<span class="夾白">我</span>入朝指日詰戎兵。把逆賊屍膏釁鼓鉦。</p>
        
        <p class="曲"><span class="牌">前腔</span><span class="科">眾</span>鸞輿蹕警。御六飛親巡叛營。仗皇靈一怒民安。藉臣鄰肆伐威㥄。<span class="夾白">這廝</span>不知分量逆龍鱗。<span class="夾白">譬似</span>投火飛蛾命必傾。</p>
        
        <p class="白"><span class="科">下淨驚起四顧介</span>咦。</p>
        
        <p class="曲"><span class="牌">窣地錦襠</span>呻吟病體夢還醒。忽見紅日曈曈照滿營。<span class="夾白">莫不是</span>將登日轂兆先徵。<span class="夾白">且住。只怕</span>大駕親來覘壁屯。</p>
        
        <p class="白">叫左右。快請錢老爹來。<span class="科">丑上</span></p>
        
        <p class="曲"><span class="牌">前腔</span>多年帷幄列簪紳。<span class="夾白">顓候</span>主帥龍飛<span class="夾白">我</span>望國勳。<span class="夾白">他</span>連朝病勢漸加增。<span class="夾白">想是</span>福極災來悔暫侵。</p>
        
        <p class="白">大丞相。錢鳳參見。<span class="科">淨</span>起來。<span class="科">丑</span>丞相。朝來病體如何。<span class="科">淨</span>世儀。病勢有增無減。爭奈沒個好醫。昨日分付尋那郭璞問卜。可曾尋得麼。<span class="科">丑</span>已着人去喚了。<span class="科">淨</span>世儀。還有一件。我方纔身子困頓。假寐片時。夢見赤日環繞軍營。莫不是黃鬚鮮卑兒到此。你快與我統領一彪人馬趲上。倘或果然是他。要入營中。逼他禪位。這上門買賣。卻不好做。<span class="科">丑</span>領台命。<span class="科">下卒</span>郭璞喚到了。<span class="科">淨</span>着他進來。<span class="科">外</span>大丞相。郭璞參見。<span class="科">淨</span>景純少禮。<span class="科">外</span>丞相。我郭璞困守衡茅。遺榮軒冕。垂簾賣卜。效漢世之君平。拂筴解疑。學楚江之詹尹。身雖溷居廛市。心實遠遊山林。理亂付之不聞。榮辱等於度外。固不能枕流漱石。友麋鹿而侶魚鰕。然亦抱瓮灌園。揖清風而邀明月。明公文高三事。武冠六州。雌伏雄飛。勢既杳隔。江湖廊廟。趣復不同。況郭璞識陋管窺。素未閑于軍旅。才疎蠡測。更不熟于禎符。率爾宣召山民。第恐有污政府。<span class="科">淨</span>我非為別事。自從姑熟發兵。身子頓覺微恙。聞景純善筮。煩布一卦。以決休咎。<span class="科">外卜介</span>呀。此卦大是不利。易云。師出以律否臧凶。師出無名。事固不成。若依此卦。明公當及早收兵。倘背時起事。禍必不久。<span class="科">淨</span>唗。你狂口胡言。謗我大事。你既云善筮。可曾曉得自家的命數麼。<span class="科">外</span>老夫久知命盡今日了。<span class="科">淨</span>我若不殺你。不准你的數。叫左右。快綁出去斫了。<span class="科">綁介外</span>咳。處仲處仲。</p>
        
        <p class="曲"><span class="牌">北油葫蘆</span><span class="夾白">想當初你</span>兄弟相依侍帝庭。專征伐侵國柄。旌旂烈烈氣稜稜。把君王威福憑伊逞。官僚進退憑伊命。那裡管忠良的屈不伸。奸佞的夤緣進。<span class="夾白">這時節</span>太阿倒執無人問。<span class="夾白">盡道是</span>王馬共乾坤。</p>
        
        <p class="白"><span class="科">淨</span>老賊。我那時節南征北討。也有許多功業。況兼一門朱紫。並稱三窟。那曾見虧負朝廷來。<span class="科">外</span></p>
        
        <p class="曲"><span class="牌">天下樂</span><span class="夾白">那些個</span>三窟當年擁盛名。伶也麼仃。異國飄零。<span class="夾白">他兩個</span>排牆壓死捐軀命。<span class="夾白">你</span>竈煬煙蔽日明。狐憑城恣火薰。每日價煽君權將朝綱紊。</p>
        
        <p class="白"><span class="科">淨</span>老賊。我何曾紊亂朝綱。只是朝廷也不該疎我疑我。<span class="科">外</span>咳。那聖天子呵。何曾要疎你疑你。</p>
        
        <p class="曲"><span class="牌">那吒令</span><span class="夾白">只為你</span>跋扈的難擺開。把威權暫分。桀驁的難動搖。把兵符棄鎮。貪婪的難翦除。把荊揚遠狥。眼前釘頃刻消。身底坐須臾穩。方保得安寧。</p>
        
        <p class="曲"><span class="牌">鵲踏枝</span><span class="夾白">誰道你</span>嗔疎逖弄刀兵。離紫塞犯神京。可憐那王氣金陵。霎時間禍起兵爭。無辜的把忠良陷阱。痛戴淵和周顗他兩個一時傾。</p>
        
        <p class="白"><span class="科">淨</span>這兩個自作孼不可活。你管他怎麼。<span class="科">外</span></p>
        
        <p class="曲"><span class="牌">寄生草</span><span class="夾白">你</span>兵權重爵位尊。到如今將兵南指來輕作釁。全不顧臭名萬載難羞忍。全不顧英雄四射難逃遁。<span class="夾白">你只圖</span>載高居重享鴻名。我道你臨頭禍到無頭逩。</p>
        
        <p class="白"><span class="科">淨</span>叫左右。快推出斬了。<span class="科">外</span></p>
        
        <p class="曲"><span class="牌">么篇</span><span class="夾白">我</span>身遭蹇命合迍。分明是京房善易蒙顛困。分明是蔡邕飽學戕身命。分明公明神卜罹鋒刃。我如今呵一靈含笑入丹丘。<span class="夾白">眼見你</span>三魂被楚歸塵坌。</p>
        
        <p class="白"><span class="科">眾推外下丑</span>天下有這樣奇事。果然是宮車遠來。親率數騎。繞營環視而去。錢鳳極力追趕。奈少遲半刻。被他入城去了。<span class="科">淨</span>想必他的氣數還未該絕。故夢見紅日繞營。世儀。郭璞那老賊。方纔着他布衍一卦。被他數黑論黃。肆無忌憚。說了許多不吉之語。我一時不憤。將他殺了。<span class="科">丑</span>殺得他好。殺得他好。丞相。這老賊隱居卜筮。誰知原以卜筮殺身。</p>
        
        <p class="曲"><span class="牌">北賺煞尾</span><span class="夾白">正是</span>凶吉本無憑。禍福皆由命。念郭璞埋名卜隱。他哆口今朝還血刃。<span class="夾白">丞相。你</span>奮英雄<span class="夾白">把</span>社稷危傾。<span class="夾白">我</span>勤忠藎敢憚勞辛。<span class="夾白">做你個</span>擎天駕海臣。圖一個功勳。那怕人譏哂。<span class="夾白">丞相。</span>但願你退災星。早備黃袍去坐錦墩。</p>
        
        <p class="落詩"><span class="科">丑</span>幾年賣卜立佳名。<br /><span class="科">淨</span>今日胡言犯極刑。<br /><span class="科">合</span>世上萬般皆是命。<br />果然半點不由人。</p>
        
        <h2 id=ch29 class="chapter"><span class="齣題">第二十九齣　斬鳳贖罪</span></h2>
        
        <p class="白"><span class="科">丑上</span>天有不測風雲。人有旦夕禍福。自家追隨王處仲這幾年。專一承顏順旨。阿諛逢迎。終日勸他行事。指望他做個皇帝。我就是開國元勳。誰想人有千算。天只一算。弄得事體七八停當。竟嗚呼了。如今走了猢猻。叫我將甚麼弄。他又沒有兒子。將從子王應。矯詔拜為武衛將軍。爭奈這個東西。人不壓眾。貌不驚人。又是個抱不上樹的猢猻。我前日曾與沈充面約。便宜行事。相倚為亂。不料沈充昨夜又被吳濡殺了。單單剩得老錢。孤身無助。獨力難成。況兼平日口嘴尖酸。人多怪我。倘或帳下也有不肖之徒。要把我做個齊頸公起來。這個東道怎麼做得。好生暈悶。不免假寐片時。再作理會。<span class="科">末扮力士持劍上</span></p>
        
        <p class="曲"><span class="牌">縷縷金</span>乘黑夜入轅門。搜尋蹤跡處躍青萍。此是他臥所。急忙趨進。管教妖蜮化為塵。隄防莫容遁。</p>
        
        <p class="白">哎。你看這賊不知死活。還睡在這裡。待我叫他一聲。老錢。老錢。錢世儀。<span class="科">丑驚介</span>呀。周光。你為何到此。<span class="科">末</span>特來與你借件東西。<span class="科">丑</span>有的只管奉承。<span class="科">末</span>怎麼沒有。<span class="科">丑作看介</span>什麼弓箭或衣甲。<span class="科">末</span>都不是。要借你喫飯家火。<span class="科">丑慌跪介</span>阿呀。周爺爺。周老爹。前日你的不用也是都督主意。與我錢鳳無干。望乞饒我狗命。<span class="科">末</span>錢鳳。你平昔英雄那裡去了。<span class="科">丑</span>呀。周老爹。前日都督在的日子。我是大王。你是小鬼。如今你拿了這件東西。我是小鬼。你是鍾馗。望乞別尋頭主。免勞下顧。<span class="科">末扯介丑</span>四鄰地方殺人介。救命也。<span class="科">丑奔向臺下退縮躲介</span>我如今做個請公入瓮。<span class="科">末向卓下取首級介</span>閻王註定三更死。定不留人到四更。</p>
        
        <p class="曲"><span class="牌">前腔</span>讎賊首已成擒。機乘天未曉出營門。前往陶溫寨。將他貢進。借功贖罪懇容情。今朝禍根淨。今朝禍根淨。<span class="科">下</span></p>
        
        <h2 id=ch30 class="chapter"><span class="齣題">第三十齣　觖望招兵</span></h2>
        
        <p class="曲"><span class="牌">臨江仙</span><span class="科">丑上</span>衛國功名成畫餅。思量暗裡生嗔。妒功罔上太無情。籲天雲路遠。空自惜惺惺。</p>
        
        <p class="白">入援功勳仗列侯。歷陽淪落未蒙收。數奇李廣情偏苦。功大淮陰志未酬。腰下青萍空澤畔。鬢邊白髮已盈頭。何時請劍除奸佞。始雪胸懷骯髒羞。下官自從王敦再叛。與陶士行溫太真等戮力勤王。翼戴晉室將謂功埒力均。報同賞一。如何彼皆地居重鎮。官加都督。獨我老蘇。位不過內史。郡不過歷陽。把我偌大功勞。撇在腦後了。自古道殺人可恕。情理難容。興言及斯。不覺髮豎眥裂。這場大恨。何日可解。兀的不悶殺我也。</p>
        
        <p class="曲"><span class="牌">五更轉</span>憶逆敦顓兵柄。弄君權歷數春。一朝解去。解去生慚憤。<span class="夾白">他</span>鄙薄荊揚。棲遲州郡。負君恩倡逆變胎生釁。譙王殉難。周戴遭鋒刃。國祚衰微。幾遭顛困。</p>
        
        <p class="曲"><span class="牌">前腔</span>幸各鎮懷忠藎。共興師討不臣。<span class="夾白">他</span>移屯姑孰。姑孰圖僥倖。<span class="夾白">朝廷呵。反把他</span>拜相封侯。露牙張吻。念區區受厚祿<span class="夾白">願</span>捐軀命。戮力勤王。也圖個揚名姓。<span class="夾白">又誰知</span>賊亮當朝。<span class="夾白">把我</span>績歸灰燼。</p>
        
        <p class="白">嘗聞鐘不撞不鳴。士不激不奮。當此天下洶洶。人情思亂。豈無鷹揚將佐。藏形草澤之中。虓闞英雄。伏跡戍囚之列。可與共圖大業。互相肇造洪基。如古武臣張耳之流。英絳韓彭之傑。特患無以招聚之耳。我如今幸喜兵糧有餘。只是人材不足。不免收養死士。招納亡命。潛謀大舉。有何不可。且待兄弟出來。與他商議召募便了。</p>
        
        <p class="曲"><span class="牌">臨江仙</span><span class="科">淨上</span>七尺長軀雄蓋世。胸藏膽智多能。怡怡兄弟控三軍。陣雲迷四野。將宿朗千營。</p>
        
        <p class="誦"><span class="牌">西江月</span>臂挽千斤琱弩。腰懸三尺干將。一聲霹靂震天荒。那管長江吼浪。　　叱咤山川改色。喑嗚劍戟生霜。威風凜凜陣堂堂。氣蓋凌雲無上。</p>
        
        <p class="白">自家蘇逸是也。聞哥哥上堂。不免入見則個。<span class="科">見介丑</span>兄弟。我因主少國疑。權奸竊柄。人心解散。亂在旦夕。況今兵精糧足。意欲收養死士。招納亡命。以圖大舉。你的意下如何。<span class="科">逸</span>哥哥。弟聞嬴秦失鹿。劉項爭逐。王莽竊據。豪傑四起。今庾亮既擅王莽之權。吾兄就行沛公之事。正所謂順天者昌。識時者勝。幸速圖之。毋失機會。<span class="科">丑</span>兄弟。我一應召募事體。都托在你身上。<span class="科">淨</span>是。叫小校。快豎招兵旗出去。<span class="科">末</span>自家名喚管商。一生本事高強。身諳一十八般武藝。手弄三十六路花鎗。探丸弄劍。賽過越客。穿楊百步。由基無雙。向在蘆葦行劫。今朝偶過歷陽。見扯招兵旗號。特來投謁戎行。且莫說軍前報效。先誆他一分衣糧。此間正是轅門首。不免再等幾人。一同進去。<span class="科">小丑</span>小子叫做任護。一生性格懶惰。使鎗便覺眼花。射箭那曾到垛。臨陣好似倒窟拔蛇。收軍渾如沿山走兔。分賞賜要佔頭功。領錢糧不時冒破。若然問我的手段何如。直良姜像個泥塑。今朝帥府投軍。騙個頭目做做。後來這些狗娘養的我的兒唉。任你踢鎗弄桿。武藝無雙。先進寺門。還是我大。寫單掛號。銀子三錢五錢。拜見收伍。青蚨千個百個。若然壞法查明。這樁買賣由他擺佈。正是生殺雖是人為。吉凶自有天數。呀。夜眠清早起。又有早行人。方纔扯得招軍旗起來。又有一個漢子在這裡了。不免上前相見。同他進去。<span class="科">見介諢介門上報介淨</span>你兩個是投軍的麼。<span class="科">應</span>投軍的。<span class="科">淨</span>叫什麼名字。<span class="科">末</span>小人管商。<span class="科">小丑</span>小人任護。<span class="科">淨</span>有什麼本事。<span class="科">末</span>小人鎗使梨花鐵桿。刀掄偃月鋼叉。射鵰落雁箭驚鴻。誰比參停縱送。步類翺翔飛兔。騎如夭矯遊龍。若還上陣顯威風。那怕貔貅萬眾。<span class="科">淨</span>起來使家火。<span class="科">使介</span>這漢子果然有些本事。發軍政司上了面貌。軍前聽用。任護過來。你曉得什麼本事。<span class="科">小丑</span>老爺。若論本事。說不盡這許多。武足齊驅衛霍。文能並轡孫吳。膽包天地賽荊軻。蒯徹舌難及我。晨起飽餐饝饝。夜來滿飲醍醐。從來嘴硬骨頭酥。出陣汪汪汨墮。<span class="科">淨</span>胡說。起來使家火。<span class="科">使介</span>一發不濟。趕出去。<span class="科">小丑</span>老爺。小的來時有路。去卻無門。望老爺方便。<span class="科">淨</span>也罷。方纔扯起旗號。若不用你。阻塞了來路。你可會寫字麼。<span class="科">小丑</span>蘇黃米蔡虞褚鍾王。那一家不會。<span class="科">淨</span>唗。又來誇口。既會寫字。也與他上了名字。發去抄寫冊籍。</p>
        
        <p class="曲"><span class="牌">剗鍬兒</span><span class="科">丑</span>英雄獨占湖中地。畜藏招納盡熊羆。軍聲一時沸。歡騰塞陴。<span class="科">合</span>名期鼎彛。功鐫帶礪。陰養負嵎。需時敵愾。</p>
        
        <p class="曲"><span class="牌">前腔</span><span class="科">淨</span>識時俊傑能逢幾。弓藏鳥盡禍常罹。馬失急收轡。駘銜免危。<span class="科">合前</span></p>
        
        <p class="曲"><span class="牌">前腔</span><span class="科">末</span>九丘八索羅胸肺。長弓勁弩插腰圍。從教戰功厲。天空鳥飛。<span class="科">合前</span></p>
        
        <p class="曲"><span class="牌">前腔</span><span class="科">小丑</span>蘇黃米蔡隨君意。篆真隸草任教書。毛錐謾鋪敘。威權怎如。<span class="科">合前淨丑</span></p>
        
        <p class="白">叫左右。下了招軍旗罷。<span class="科">眾應介</span></p>
        
        <p class="落詩"><span class="科">丑</span>燕雀安知鴻鵠志。<br /><span class="科">淨</span>侯王將相在人為。<br /><span class="科">末</span>陰求壯士屯麾下。<br />定擬鴻勳四海知。</p>
        
        <p class="白"><span class="科">小丑弔場</span>好快活。好快活。我因會寫這幾個歪字。反佔這許多便宜。正是塞翁失馬。是禍是福。比下有餘。將上不足。明日等這些不識字的狗娘養的來尋我上號。詐斷他的脊筋便了。<span class="科">下</span></p>
        
        <h2 id=ch31 class="chapter"><span class="齣題">第三十一齣　惜陰投具</span></h2>
        
        <p class="曲"><span class="牌">臨江一翦梅</span><span class="科">外扮彭世末扮李千小丑扮襲登小旦扮殷羨同儒服上</span>四境烽煙今暫妥。偷閒且出郊郭。戎衣盡卸跨鳴駒。步入亭阿。須罄歡娛。</p>
        
        <p class="誦"><span class="牌">浣溪紗</span>江上遊人逐畫船。潑堤春水望垂天。綠楊樓外動征帆。　　處世難逢開口笑。六么催拍盞頻傳。人生莫放酒杯乾。</p>
        
        <p class="白"><span class="科">見介外</span>吾輩寅集轅門。共居壁壘。誼敦倚玉。情切同舟。一向南征北討。鞍馬勤勞。苦無片晷。以圖眺覽。今喜王敦已平。主帥移鎮荊州。刁斗之聲已息。桑土之謀暫寬。趁此天氣晴和。不免同上濯纓亭遊玩片時。卻不是好。正是白日莫閒過。青春不再來。乘時須玩賞。莫待老來催。<span class="科">行介</span></p>
        
        <p class="曲"><span class="牌">剔銀燈</span>喜吾儕連鑣江左。更幸値聲稀枹鼓。攜尊謾向亭皋坐。切莫負丸飛烏兔。江沱。還堪賞麼。尋樂處方為丈夫。<span class="科">飲介</span></p>
        
        <p class="曲"><span class="牌">前腔</span>把金甌頻斟白墮。捧雕盤羞陳果脯。瓮乾謾向青簾貨。樂陶陶開懷傾吐。醍醐。還須有麼。拚酩酊方為丈夫。</p>
        
        <p class="白"><span class="科">外</span>李兄。小弟一生喫不得悶酒。還尋件戲具消遣便好。叫牢子。左近有什麼下酒的家火。尋兩副來。<span class="科">卒下取棋上</span>靜算山川千里近。閒消日月兩輪空。棋在此。<span class="科">外</span>既有圍棋。請教一局。只管一子一杯便了。<span class="科">下棋介</span></p>
        
        <p class="曲"><span class="牌">前腔</span>對楸枰把飛鳶敲布。費心機將重圍點破。休誇動靜方員賦。便國手安能無負。圍棋。經傳爛柯。識先着方為丈夫。</p>
        
        <p class="白"><span class="科">外</span>是我輸了。取酒來我喫。<span class="科">末</span>襲兄來請教一局。<span class="科">小丑</span>小弟不曉得下棋。打雙陸罷。<span class="科">末</span>也好。<span class="科">卒</span>戰罷兩奩收黑白。一秤何處有虧盈。<span class="科">取棋下換雙陸介</span></p>
        
        <p class="曲"><span class="牌">前腔</span>擲梟盧把門梁牢固。識形勢屋胲成垛。單行失隊遭折挫。縱五白難逃輸數。樗蒲。呼雉轉盧。擲百萬方為丈夫。</p>
        
        <p class="白"><span class="科">末</span>是小弟輸了。取酒來我飲一大觥。<span class="科">外</span>李兄你不濟。還待我來。正是憑陵大叫呼五木。祖跣不肯成梟盧。<span class="科">作擺介生暗上</span></p>
        
        <p class="曲"><span class="牌">臨江一翦梅</span>未雨綢繆壞牖戶。苞桑患至無虞。怡堂燕雀樂何如。<span class="夾白">倘</span>竊發疆隅。誰任銅魚。</p>
        
        <p class="白"><span class="科">眾慌接介</span>呀。方今君父蒙塵。疆圉日蹙。為臣子者。須當臥薪嘗膽。帶甲枕戈。為國家出一死力。排難解紛。故李牧備邊。部下皆投石超距。去病驃騎。軍中盡蹋鞠鬭雞。蓋居恆習筋骨之勞。斯臨難勵死綏之節。今諸君不能彎弧驟馬。講武勵兵。卻乃跣足蓬頭。嬉遊無益。吾聞圍棋乃唐堯所作。以愚丹朱。樗蒲乃老子入胡所置。牧豬奴戲耳。幸速棄之。毋敗公事。<span class="科">生取擲江介</span></p>
        
        <p class="曲"><span class="牌">撲燈蛾</span><span class="夾白">諸君呵。</span>朝堂乏駿圖。君父遭囚虜。何故不知幾。猶事流連媮戲也。怕晏安鳩毒。一朝臨難怎支吾。沒來由光陰彈指成虛度。<span class="夾白">且把</span>孼媒撇向大江波。<span class="科">眾跪介</span></p>
        
        <p class="曲"><span class="牌">前腔</span>狂愚識見疎。主帥須寬怒。努力奮雄威。忙把韜鈐修備也。看攻圍擊刺。任他狡橫盡誅鋤。<span class="夾白">如今呵。</span>閒心敢把光陰誤。戎兵克詰定山河。</p>
        
        <p class="落詩"><span class="科">生</span>瀕危軍國似朝曦。<br />何事男兒謔浪嬉。<br /><span class="科">眾</span>從此須將筋力勁。<br />莫教警至悔時遲。</p>
        
        <h2 id=ch32 class="chapter"><span class="齣題">第三十二齣　蘇峻倡亂</span></h2>
        
        <p class="曲"><span class="牌">滿江紅</span><span class="科">丑上</span>北地英雄。期掀揭致身南國。持節鉞彈壓淮西。宣威江北。護國奇功蒙蔽盡。司農內召藏機密。<span class="夾白"><span class="科">淨</span>我</span>待提兵踏破覆舟山。心方釋。</p>
        
        <p class="白">哥哥。蘇逸參見。<span class="科">丑</span>兄弟到來。兄弟。我十年仗劍仕東吳。靜鎮湖中衛上都。祇恨豐功遭擯斥。要將權首血錕鋙。自家官居內史。地任歷陽。拊循訓練。魚腸之劍三千。納叛招降。燕頷之雄五百。甲精器利。貫朽粟紅。兵誦吉申。民歌召杜。桑麻鋤影。溶溶月照軍營。桃柳抽芽。蕩蕩風吹畫戟。前日王敦謀亂。協戴有功。指望露布夕陳魏闕。徵書朝賁轅門。尀耐庾亮這廝。白面書生。少不經事。任裁喜怒。弄幼主於股掌之間。變亂恩仇。擅威福於朝廷之上。頃來因我懷忿。屢屢召還。見我不從。假意內遷我大司農。實欲解我兵柄。然後漸加謀害。吾想起來。我蘇峻犯了何罪。把這性命送在你這狗的子手裡。如今見不受詔。他必以逆命為辭。前來拘執。我能山頭望廷尉。不能廷尉望山頭。算將起來。兄弟。我想先下手為強。不如統領精兵。以誅逆亮為名。殺向建康。有何不可。<span class="科">淨</span>哥哥兵精糧足。上前有功。就此起兵前去罷。</p>
        
        <p class="曲"><span class="牌">四邊靜</span><span class="科">丑</span>今朝快把兵戈集。長驅入京國。要斬賊臣頭。奮勇靖君側。<span class="科">合</span>喑鳴咤叱。青旌畫鷁。烽火蔽天紅。功成勝赤壁。</p>
        
        <p class="曲"><span class="牌">前腔</span><span class="科">淨</span>三軍雄猛<span class="夾白">把</span>鯨波吸。長弓射天窟。收拾晉江山。頃刻歸肘腋。<span class="科">合前</span></p>
        
        <p class="落詩">恨小非君子。<br />無毒不丈夫。<br />全憑三尺劍。<br />驚起萬民呼。</p>
        
        <h2 id=ch33 class="chapter"><span class="齣題">第三十三齣　揮麈驅車</span></h2>
        
        <p class="曲"><span class="牌">臨江仙</span><span class="科">外上</span>桀驁強宗圖異變。鴟梟橫集鴒原。森森林木慮亡猿。轅門聞化鶴。族屬始生全。</p>
        
        <p class="曲"><span class="牌">前腔</span><span class="科">淨扮夫人上</span>偕老齊眉欣遂願。一鞍一馬怡然。懷中蘭玉夢無緣。螽斯今已矣。暮景倩誰憐。</p>
        
        <p class="白">相公萬福。<span class="科">外</span>夫人拜揖。夫人。國弱宗強事可憂。<span class="科">淨</span>相公。婦隨夫唱兩綢繆。<span class="科">外</span>今朝幸喜強徒翦。<span class="科">淨</span>他日還哀宗祀休。<span class="科">外</span>畫虎未成幾赤族。<span class="科">淨</span>飛熊無夢抱深愁。<span class="科">外</span>哎。有無嗣續皆由命。何必嘵嘵掛齒煩。<span class="科">淨</span>相公。你一向擔煩受惱。今日為何這等喜地歡天。<span class="科">外</span>夫人。我一向因處仲之變。慮恐波及。日夕擔憂。今幸太平。暫爾請告休沐。故此得閒暇在家。<span class="科">淨</span>呀。相公差矣。吾聞盜跖取人肝為晝餔。柳下惠不以弟故害聖。桓魋謀不軌而禍宋。司馬牛不以兄故貶賢。都督雖是不臣。然各立門戶。與相公何干。只是不孝有三。無後為大。獨此一件。妾身好生擔憂耳。<span class="科">外</span>呀。夫人。亂臣賊子。何代無之。不幸近出吾族。所以納悶。若乃伯道無兒。亦自天數。吾方幸家難既除。國亂少息。與你安坐。不料你復絮絮叨叨。我想起來。向者你既不能容留媵妾。今日就欲求繼宗祧。這也遲了。嗟怨怎的。你聽我道。</p>
        
        <p class="曲"><span class="牌">山坡羊</span>苦伶仃難擺劃的國計。亂蒙茸難補葺的時勢。軟迷離沒發達的君王。力孤單沒輔助的朝綱紀。<span class="夾白">我如今秉着</span>一國的。安危怎措支。幸得狂亡家變方寧薙。<span class="夾白">夫人。我</span>為國擔憂。無兒曷慮。思之。心緒皇皇鬢已絲。淒其。成敗茫茫事怎期。</p>
        
        <p class="曲"><span class="牌">前腔</span><span class="夾白"><span class="科">淨</span>相公。我</span>恨忙忙急遞去的年歲。苦哀哀難排遣的情緒。杳沈沈無孕育的夫妻。虛飄飄沒嗣續的孤身己。命數奇。從前事已非。<span class="夾白">你便做到</span>三槐九棘究竟成何濟。<span class="夾白">那些個</span>茁茁蘭芽。森森丹桂。嗟吁。魂夢中宵淚滿頤。徘徊。船到江心補漏遲。</p>
        
        <p class="白">相公。我和你久矣不到園亭。今日幸喜少暇。同到寶翰樓上一玩何如。<span class="科">外</span>這到使得。<span class="科">淨</span>你看荒亭寂寞無人到。滿地荊榛亂抓衣。<span class="科">做登樓望牆外介</span></p>
        
        <p class="曲"><span class="牌">皂羅袍</span><span class="夾白"><span class="科">淨</span>相公。</span>閣外春明景麗。看王孫公子駿馬驅馳。<span class="夾白">那壁廂呵。</span>鞦鞭宅宇笑聲低。<span class="夾白">這壁廂呵。</span>笙簫院落歌聲細。<span class="夾白">呀。你看那壁廂又有一陣小孩兒來了。這是</span>誰家子弟儀容整齊。隨行逐隊悠悠笑嬉。教人搵不住腮邊淚。</p>
        
        <p class="白">相公。你看這幾個孩子。儀容俊雅。舉止安閑。必是宦家子弟。從不聞有那一位官僚住在近邊。這不知是那裡來的。打從牆下經過。<span class="科">外</span>夫人。你敢喜他哩。想着他哩。<span class="科">淨</span>相公。我家若得這樣一個。也足慰我餘生。焉敢望着這許多。<span class="科">外</span>夫人。這也不難。你就要他一個。也使得。<span class="科">淨</span>呀。相公。你又說癡話了。別人家生的兒女。他愛如掌珠。怎麼好要他的。<span class="科">外</span>夫人。這也不難。待我明日螟蛉他一個與你便了。<span class="科">淨</span>相公。只怕他們不肯。<span class="科">外</span>夫人。你還是真心要他是假。<span class="科">淨</span>這個怎麼是假。<span class="科">外</span>夫人。我一向要對你說。怕你着惱。今日看你這般歡喜。想也不見怪了。<span class="科">淨驚介</span>怎麼。<span class="科">外</span>這幾個孩子。你道是誰家的。<span class="科">淨掇坐近問介</span>呀。是誰家的。好好對我說來。<span class="科">外</span>夫人。你不着惱。我方好說。<span class="科">淨</span>你說。我不惱你。<span class="科">外</span>夫人。自那年處仲請我賞燈。令歌妓文鸞彩鳳出來奉酒。見我無子。他收拾那邊一所空房。將此二姬飾以遺我。方纔這幾個孩子。正是他生的。我看你這等歡喜。我明日率他來見你便了。<span class="科">淨怒介</span>唗。老奴。我與你一世夫妻。將謂心孚意契。和鳴偕老。誰想你聽信老賊。昧己瞞心。陰蓄妖淫。追歡別院。生男育女。背地成家。使我獨自擔憂。終朝悽慘。老奴。夫妻之間。如此相待。你幹得好事。<span class="科">作扭介外</span>這都是處仲誤我。非干我事。<span class="科">淨</span>這老賊死得他好。死得他遲了。你也不該瞞我。兀的不氣殺我也。<span class="科">作悲介外跪介</span>夫人請息怒。這是下官不是了。</p>
        
        <p class="曲"><span class="牌">前腔</span><span class="夾白">我</span>道你憐枝惜樹。又誰知反激怒招非。<span class="夾白">夫人。望你</span>霽威作喜莫嗔疑。<span class="夾白">管</span>明朝齊遣乘鸞去。<span class="夾白">我與你</span>雙雙交頸重諧伉儷。欣欣一榻臥起並依。<span class="夾白">再不敢</span>春心別戀閒花地。</p>
        
        <p class="白"><span class="科">淨奔下搶食刀上</span>老奴。你好好領我到那邊去。我便饒你。不然。我就與你結果了罷。正是幾年瞞背情偏毒。除非殺卻恨方休。<span class="科">扭下旦小旦上</span></p>
        
        <p class="曲"><span class="牌">綿搭絮</span><span class="科">旦</span>艷陽天氣。亂撲柳花飛。倦繡停鍼。贏得懨懨睡起遲。髻兒斜閒倚庭除。聽那鶯啼燕語喚起閨思。鎮日裡深鎖重門。到做了桃李春風牆外枝。桃李春風牆外枝。</p>
        
        <p class="曲"><span class="牌">前腔</span><span class="科">小旦</span>珠簾高揭。散步過窗西。笑撚花枝。驚得雙雙粉蝶飛。定何如攪起參差。似我長門寂寞別院棲遲。甚日得箕箒歸家。不枉了銅雀春深鎖二姬。銅雀春深鎖二姬。<span class="科">合</span></p>
        
        <p class="白">露濕桃花春殿香。月明歌吹在昭陽。似將海水添更漏。共滴長門一夜長。<span class="科">旦</span>彩鳳姐。我與你二人。自從都督送來。不覺又是十餘年了。小星在序。空抱衣裯。箕箒未操。貫魚徒列。天幸夢協熊羆。未嘗專寵當夕。老爺呵或三日或五日過此一番。只是夫人利害。再不曾久停信宿。我和你怎得個出頭的日子。如此困人天氣。好生傷感人也。<span class="科">小旦</span>文鸞姐。當初都督送來之意。只為他自家後邊大事。恐怕老爺沮撓。要我和你在他面前贊揚。爭奈事業未成。先歸冥路。我和你不曾出得些小力氣。也孤了他撫養教育之恩。<span class="科">外慌上</span>不好了。不好了。快收拾行走。<span class="科">旦小旦</span>呀。老爺為何如此慌張。<span class="科">外</span>你二人不曉得。適纔夫人同我到寶翰樓上賞春。因見孩兒們在牆外戲耍。十分歡喜。我就說螟蛉一個。這也不難。因見他眷眷不已。我不覺把真情露了。誰想他發惱起來。跑進廚房。搶了一把食刀。扭我同來要害你母子性命。如今我已着當直的將轎擡他。故意緩行。打前街兜轉。我慌忙打後門出來報你兩個。急忙到親戚人家躲去。<span class="科">二旦</span>天那。老爺你不要說便好。如今怎麼樣處。我兩個又不認得路頭。況且孩兒輩又在書館。一時怎報得他來。<span class="科">外</span>不要煩惱。孩兒我已差人去領了。你們二人顧得一輛小車在此。快趲行罷。行李也收拾不及了。</p>
        
        <p class="曲"><span class="牌">香柳娘</span><span class="科">外</span>把巾車謾推。把巾車謾推。疾忙藏置。累累雙顆璠璵器。帶龍孫鳳雛。帶龍孫鳳雛。前去覓安居。安居在何處。想今朝智疎。想今朝智疎。言出駟難追。空勞遠奔避。</p>
        
        <p class="曲"><span class="牌">前腔</span><span class="科">旦</span>想夫人見迷。想夫人見迷。怒生嫉盩。森森諸子皆庭桂。枉持刀<span class="夾白">要</span>害伊。枉持刀<span class="夾白">要</span>害伊。閉隔數年餘。妾身有何罪。<span class="科">外</span>且將車快舁。且將車快舁。顧不得路崎嶇。權且往求庇。</p>
        
        <p class="曲"><span class="牌">前腔</span><span class="科">小旦</span>歎連年受羈。歎連年受羈。方圖脫離。今朝禍復蕭牆起。痛兒曹何處。痛兒曹何處。火急覓相攜。莫教受狼狽<span class="科">外</span>恨犢車故遲。恨犢車故遲。且把拂塵驅。免遭那虐恚。<span class="科">下淨上</span></p>
        
        <p class="曲"><span class="牌">前腔</span><span class="夾白">你</span>如今在那裡。<span class="夾白">你</span>如今在那裡。<span class="夾白">不好了。不好了。</span>惟餘空居。<span class="夾白">那老奴呵。</span>被他脫卻金蟬去。<span class="夾白">我</span>這怒懷怎舒。這怒懷怎舒。搥碎此家私。難出我心頭氣。快提刀急歸。快提刀急歸。欲待撇妖奴。情理怎生恕。<span class="科">下外上</span></p>
        
        <p class="曲"><span class="牌">前腔</span>已安排另居。已安排另居。前來探取。<span class="夾白">想</span>踏枝不着空歸去。<span class="夾白">我如今回去呵。</span>且從容勸伊。且從容勸伊。宛轉自躊躇。莫教後來悔。<span class="科">淨</span>看老奴已回。看老奴已回。是必見根株。方纔怒懷已。</p>
        
        <p class="曲"><span class="牌">前腔</span><span class="科">外求介</span>願夫人降慈。願夫人降慈。往非休記。暮齡無子休輕棄。<span class="夾白"><span class="科">淨</span>向來我原苦你無子。如今既有這幾個孩兒。卻也是你家祖宗之福。只是你不該瞞我。你好好跪着招個不是。我便饒你。<span class="科">外跪介</span></span>敢瞞心背伊。敢瞞心背伊。皇天必鑑知。陰殛遭殘斃。<span class="科">淨</span>你既能自知。你既能自知。勉強且饒伊。子留母須去。</p>
        
        <p class="白"><span class="科">外</span>一任夫人主張。再不敢違命。<span class="科">淨</span>既然如此。且饒你這老奴。</p>
        
        <p class="落詩"><span class="科">淨</span>五十無兒事可憐。<br />終朝淚落夜無眠。<br /><span class="科">外</span>忍過今日獅兒吼。<br />管教骨肉永團圓。</p>
        
        <h2 id=ch34 class="chapter"><span class="齣題">第三十四齣　發兵助溫</span></h2>
        
        <p class="曲"><span class="牌">小蓬萊</span><span class="科">生上</span>細雨夢回雞塞。微風和滿熊城。而今戰鬭。廟堂制勝。何必籌論。</p>
        
        <p class="白">眾將官叩頭。<span class="科">生</span>起去。化洽郊圻頌太平。軍中刁斗靜無喧。朝廷縱有姦雄擾。迢遞疆場入衛難。下官自平王敦。除授荊州都督。士民懷舊。歡騰竹馬之迎。法令一新。慶息鳴狐之警。尀耐宮車晏駕。不得叨陪顧命之班。髯鼎升遐。未克追隨托孤之任。朝廷既以我為外臣。我安能復代君為內慮。所謂君之視臣如手足。則臣視君如腹心。君之視臣如犬馬。則臣視君如路人。理勢自然。何足為怪。近日聞得蘇峻因有功不報。觖望圖變。吾想功固當議。君不可讎。所謂亂臣賊子。人人得誅。第朝廷既無詞遣之符。帥閫慮干擅動之律。只索靜以待動。逸以制勞。且待聲警。再作區處。正是投筆懷班業。臨戎想顧勳。還應雪漢恥。持此報明君。</p>
        
        <p class="曲"><span class="牌">前腔</span><span class="科">末</span>逆寇稱兵起釁。緘書遠叩轅門。乞師同援。願祈戮力。齊赴京城。</p>
        
        <p class="白">自家王愆期是也。奉元帥之命。遠詣荊州。邀陶都督同赴國難。此間已是轅門首了。門上有人麼。<span class="科">卒</span>那裡來的。<span class="科">末</span>江州溫都督差官要見。<span class="科">稟介進見介</span>江州都護王愆期見爺。<span class="科">生</span>起來。<span class="科">末</span>都督爺差小官啟上爺。今蘇峻倔強不道。桀驁無君。欲興問罪之師。願切同舟之義。特遣一介。奉約三軍。望元帥星夜班師。長驅會合。救生靈於塗炭。免宗社於丘墟。冒死上陳。伏惟鑑詧。<span class="科">生</span>吾聞君父之仇。不共戴天。你都督既有赴難之心。我豈無入援之念。奈荊襄西濱臨桂。南控黔滇。倘一撤鎮。則羌胡雲擾。我難親自勤王。只索遣一員驍將。統一枝勁兵。隨你都督爺入援便了。傳令叫眾將官過來。今日欲撥一彪人馬。與王督護前往江州。同溫都督爺往建康。該那個値差。<span class="科">眾</span>督護襲登。<span class="科">生</span>喚襲登。<span class="科">小丑見介</span>襲登。你速領部下。選鋒三千。隨溫爺討逆去。<span class="科">登</span>得令。<span class="科">生</span></p>
        
        <p class="曲"><span class="牌">三學士</span>萬乘鑾輿蒙逆眚。諸藩義旅齊盟。<span class="夾白">襲登。你</span>湘江倡率貔貅勇。建業還將豺虎擒。<span class="科">合</span>指日功成。歌得勝。樹奇勳。歸故營。</p>
        
        <p class="曲"><span class="牌">前腔</span><span class="科">襲</span>仗劍轅門陪戟楯。何當鈇鉞顓征。戎衣一着飲寒冰。<span class="夾白">看</span>捷布三飛煦暖春。<span class="科">合前末</span></p>
        
        <p class="曲"><span class="牌">前腔</span>奉命函書求並紖。喜先遣將宵征。<span class="夾白">你</span>班師義激齊雲艘。<span class="夾白">我</span>露布馳歸細柳營。<span class="科">合前先下生</span></p>
        
        <p class="白">且住。今日之事。責不在我。方纔被他道了幾句。就撥一枝人馬。遠赴三千里外。倘或師老財匱。辱命喪師。反損軍威。不如遣一末將。速往追回。庶免憂疑。李千過來。你速齎令旗。追回襲登。毋得遲誤。<span class="科">末</span>得令。</p>
        
        <p class="曲"><span class="牌">前腔</span>一旅旌旗方列陣。如何復督回營。<span class="夾白">他那裡</span>驅馳轉鬭三千里。<span class="夾白">只怕</span>追躡空勞兩月程。<span class="科">合前</span></p>
        
        <p class="落詩"><span class="科">生</span>分軍靖難出三湘。<br />急遣追回免禍殃。<br /><span class="科">千</span>各人自掃門前雪。<br />莫管他家瓦上霜。</p>
        
        <h2 id=ch35 class="chapter"><span class="齣題">第三十五齣　父子死節</span></h2>
        
        <p class="曲"><span class="牌">意難忘</span><span class="科">末上</span>怒髮衝冠。奈癰疽未愈。裹痛攀鞍。城池今已破。柵守怎能全。<span class="科">眕</span>持寸鐵護家嚴。<span class="科">盱</span>成敗總休談。<span class="夾白"><span class="科">合</span>苦</span>好一似螳螂奮臂。逞怒車前。</p>
        
        <p class="白">堪輿有正氣。聚則生英傑。為臣忠貴全。為子孝當竭。<span class="科">眕</span>嗟哉。晉綱頹亂。賊相踵接。<span class="科">盱</span>國破家與俱。兵疲將隨折。<span class="科">合</span>四顧不能支。相看淚成血。<span class="科">末</span>自家中書令成陽公卞壺是也。官居一品。宦歷三朝。法斁綱淪。每蓄素餐之愧。天傾地裂。常懷殉難之忱。逆賊蘇峻。狼子野心。反顏仇國。前者幸退之于西陵渡頭。今日復侵薄于覆舟山下。待欲全鋒遠避。則清溪若破。宮闕蒙塵。將欲背城借一。則背瘡未平。轉鬭不便。進退維谷。生死兩歧。如何是好。<span class="科">眕盱</span>爹爹。為臣死忠。為子死孝。孩兒兄弟二人。情願同爹爹出陣。倘爹爹氣力不加。兒輩當誓死搦戰。萬一不韙。父子相殉。何必多慮。<span class="科">內鳴鑼介末</span>孩兒。你聽鉦鼓之聲漸漸近了。怎麼好。</p>
        
        <p class="曲"><span class="牌">勝如花</span><span class="夾白">我只為</span>綱常重。節操堅。況久乘軒服冕。<span class="夾白">只圖個</span>臣死君忠。<span class="夾白">誰道教</span>兒罹親難。頓教人珠淚偷按。<span class="科">合</span>料團圓今生已難。要重逢除非九泉。拜告蒼天。拜告蒼天。<span class="夾白">願我</span>陰靈休散。憑浩氣與他鬼門廝戰。痛哀哀骨肉含冤。痛哀哀骨肉含冤。</p>
        
        <p class="曲"><span class="牌">前腔</span><span class="科">眕</span>君恩厚。父命邅。<span class="夾白">顧不得</span>慈闈冷暖。休指望膝下承歡。今日裡軍前別面。不由人不相看心顫。<span class="科">合前</span></p>
        
        <p class="白">爹爹。你看軍馬殺過清溪柵來了。</p>
        
        <p class="曲"><span class="牌">前腔</span><span class="夾白">我</span>年方齔。髻尚鬟。<span class="夾白">聞</span>四下軍聲驚汗。<span class="夾白">爹爹。</span>道不得子孝親寬。<span class="夾白">哥哥。</span>那些個兄酬弟勸。何日報雙親恩眷。<span class="科">合前峻領眾對陣介末</span></p>
        
        <p class="白">蘇賊。我與你同事先皇。官居內史。朝廷有甚虧負你。今日造此逆天大罪。<span class="科">丑</span>卞大人。我與你昔日彭城相會。同渡淮南。並轡東朝。清夷皇路。指望分茅胙土。拜將封侯。奈讒臣庾亮。自恃肺腑之親。欲加屠戮之慘。我今日此舉。非關問鼎。豈是謀王。只欲掃除君側之姦。明正宮闈之亂。前日西陵一戰。被你挫辱吾師。今日打從覆舟山而來。為何又阻絕我去路。當年共事之情。也顧不得了。<span class="科">末</span>休得閒說。快帶馬來。</p>
        
        <p class="曲"><span class="牌">泣顏回</span><span class="夾白">蘇賊。你</span>作惡罪彌天。弄兵戈直犯金鑾。猙獰反噬。誓將伊血肉噉臠。<span class="夾白"><span class="科">丑</span>你要殺我還早哩。<span class="科">末</span>我</span>心頭火燃。料孤身父子難相扞。拚得個血污秦川。又誰望奏凱回旋。<span class="科">戰被殺介</span></p>
        
        <p class="曲"><span class="牌">前腔</span><span class="科">眕</span>堪憐。老父遘凶殘。<span class="夾白">我</span>讎不共戴敢望生還。<span class="夾白">兄弟。</span>我與你投矛血戰。須當努力加鞭。<span class="夾白"><span class="科">盱</span>哥哥。我</span>家亡國顛。念君親須做個英雄漢。秦淮渡父子同歸。秣陵關忠孝偕傳。</p>
        
        <p class="白"><span class="科">雙戰被擒介</span>逆賊。你害我父親。又擒我兄弟。恨不得斬汝萬段。以謝先人。只求速死。與先君一處。<span class="科">丑</span>唗。黃口孤兒。輒犯敢我。叫左右推去斬了。<span class="科">眕盱</span></p>
        
        <p class="曲"><span class="牌">尾聲</span>丹心報國污讎劍。覆舟山三忠並顯。<span class="夾白">管取</span>青史標名<span class="夾白">教人</span>作話傳。</p>
        
        <p class="落詩">父子精忠鐵石堅。<br />今朝駢首赴黃泉。<br />願將深恨閻浮訴。<br />早磔奸雄恨始安。</p>
        
        <h2 id=ch36 class="chapter"><span class="齣題">第三十六齣　太真借餉</span></h2>
        
        <p class="白"><span class="科">小生上</span>三尺龍泉腰下懸。兩行玉筯灑征韀。英雄空有勤王志。食盡兵疲討賊難。自家率眾七千。遠離江州。相持已久。糗糒俱完。聞陶士行舟師遠來。頗有餘米。早間差王愆期往彼貸借。怎麼這時候還不見來回話。正是軍士雖無脫巾之呼。下官竊有庚癸之慮。好生納悶也。</p>
        
        <p class="曲"><span class="牌">縷縷金</span><span class="科">末上</span>求餉米到陶軍。船中雖儘有不通情。顛激他心惱。旋師西逩。空函反報故人緘。調饑怎生忍。調饑怎生忍。</p>
        
        <p class="白"><span class="科">小生</span>王愆期回來了。<span class="科">末</span>小官回來了。<span class="科">小生</span>陶爺怎麼說。<span class="科">末</span>陶爺說多多拜上老爺。糧米雖有只彀自家軍用。難以貸借。小官再四傳老爺恩命。求濟緩急。陶爺發怒起來。就欲班師西去。因此小官就回。特來稟覆老爺。<span class="科">小生笑介</span>有這樣事。快打執事。我自家到陶爺營中去。</p>
        
        <p class="曲"><span class="牌">前腔</span>勤國難濟時屯。軍中須應援要同心。借米因挑怒。必遭譏哂。忙將利害豁迷襟。同舟莫開釁。同舟莫開釁。<span class="科">下生上</span></p>
        
        <p class="曲"><span class="牌">鳳凰閣</span>舳艫遠進。鉅萬雄兵列陣。探來諸鎮盡逡巡。且把歸帆西整。<span class="夾白">我</span>丹衷已盡。便戮力勤王有幾人。<span class="夾白">眾將官叩頭。<span class="科">生</span>起去。獵獵旌旗映石城。森森舟楫列江瀕。人人盡道勤王室。江上何曾見一人。自家前日因太真道徽相約會兵同進。與逆峻相持。許久不決。聞得他們將老兵疲。使我獨當一面。胸中已自懷疑。適間太真復來請糧。吾想有卒無糧。雖有忠勇之兵。焉能枵腹而戰。我若分糧與之。倘或曠日持久。我兵食盡。向誰求賑。度此事勢。一旅孤軍。料難有濟。不若旋師返旆。以保萬全。眾將官意下如何。<span class="科">末小旦</span>毛寶殷羨啟事。寶聞輔車相倚。唇亡齒寒。同舟遇風。胡越互救。溫將軍既與主帥同赴國難。則溫將軍之士卒。即主帥之士卒。主帥之糧米。即溫將軍之糧米也。既云戮力。豈可異心。處己有餘。視人不足。願主帥籌之。<span class="科">小生</span></span>忙將利害豁迷襟。同舟莫開釁。同舟莫開釁。</p>
        
        <p class="白"><span class="科">眾</span>此間已是陶爺營前了。<span class="科">小生</span>快通報。<span class="科">報見介小生</span>陶兄。足下以蓋世之雄。擁荊湘之重。兵食甲于寰中。忠義聞于海內。小弟與道徽力弱兵微。以吾兄素有為國之忠。故不憚千里之遙。緘書勸進。陳兵江上。同會石頭。以圖必克。承吾兄前遣襲登應援。尋復召還。茲因弟處貸糧。又欲還鎮。勤王之命既弛。忠義之心安在。嶠聞師克在和。古之妙用。嶠等與兄。同受國恩。事若有濟。則臣主同祚。萬一不捷。亦當奉身以謝先帝。況今事勢。實難旋踵。譬如騎虎。安可袖手。公若獨返。沮眾敗事。嶠等雖懦。義旗將迴指於公矣。莫謂溫嶠今日不言也。<span class="科">生</span>溫兄。小弟以先帝臨終。不預顧命。將謂疆埸外臣。不敢越俎。前因吾兄反復索兵。故先遣督護襲登策應。小弟即戎服登舟。晝夜兼程而來。今與逆賊相持日久。見各營食盡力疲。事難犄角。將謂來此一番。亦足以報先皇於地下。故不若西歸。無損聲名耳。吾兄請自三思。<span class="科">小生</span>呀。陶兄差矣。</p>
        
        <p class="曲"><span class="牌">獅子序</span><span class="夾白">我</span>頻年見國勢傾。念王臣蹇蹇當同心狎盟。那曾見坐視不報君恩。<span class="夾白"><span class="科">生</span>小弟屢立戰功。報君之心。已克盡矣。</span>若論那藎臣的忠耿。須當慮社稷。保河山。誓捐糜死而無恨。<span class="夾白"><span class="科">生</span>溫兄。當此之時。還是身名兩全的好。<span class="科">小生</span>呀。陶兄。那些個</span>見危授命。取義成仁。</p>
        
        <p class="曲"><span class="牌">太平歌</span><span class="夾白"><span class="科">生</span>溫兄。我</span>當初膺秩峻。只望立榮名。誰想道連年遭禍釁。<span class="夾白"><span class="科">小生</span>朝廷畀兄以督撫。封兄以徹侯。報功可謂不薄了。<span class="科">生</span>我</span>幾年間衽甲安邊境。<span class="夾白">不能勾</span>禁闥承遺命。<span class="夾白"><span class="科">小生</span>這個也非有他意。只因兄邊疆事重。不敢輕召。<span class="科">生</span></span>既道是職守繫邊庭。<span class="夾白">今日裡</span>只索暫回營。</p>
        
        <p class="白"><span class="科">小生</span>陶兄。這一發不是了。</p>
        
        <p class="曲"><span class="牌">賞宮花</span><span class="夾白">你</span>言詞繆昏。教人不忍聞。<span class="夾白">那朝廷呵。</span>總把<span class="夾白">你</span>勳名負。終要盡丹心。<span class="夾白">況朝廷又不曾負你。你如今只管要回去。只怕</span>一旦義旗齊向指。<span class="夾白">可不枉了你</span>半生名節幾年勤。</p>
        
        <p class="白"><span class="科">生</span>溫兄。小弟一時迷誤。賴兄明訓。頓感我心。</p>
        
        <p class="曲"><span class="牌">降黃龍</span>分明<span class="夾白">我</span>墮久迷津。掇醍今朝願隨鞭凳。<span class="夾白">我</span>𦆁<a epub:type="noteref" href="#char10"><sup>註</sup></a>糧齎餉。管與你齊心共滅長鯨。<span class="夾白"><span class="科">小生</span>果然如此。仁兄名並天壤。勳高日月。豈不善始善終。保全功名。<span class="科">生</span></span>沈吟。便捐軀相殉。<span class="夾白">也與卞望之父子同遊於地下了。</span>比着他叛國的枯骸朽骨還馨。<span class="夾白"><span class="科">小生</span>陶兄。方今之勢。以順討逆。如以石投卵。寧有不濟事者。<span class="科">生</span>仁兄。那時節</span>麟閣敘名合鑣同炳。</p><aside epub:type="footnote" id="char10"><p>「⿳亡口「⿲月糹凡」」</p></aside>
        
        <p class="白"><span class="科">小生</span>小弟就此告別了。<span class="科">生</span>少停就送糧米過來。正是今日得君提掇醒。免教人在暗中行。<span class="科">小生別下生</span>殷參軍。查軍中還有多少糧米。<span class="科">小旦</span>還有八百餘石。<span class="科">生</span>既如此。快將三百斛送溫爺營中去。</p>
        
        <p class="曲"><span class="牌">大聖樂</span><span class="科">小旦</span>兵家事勝負難分。要和衷竭力攻進。若方圓枘鑿相紛兢。急難裡怎支撑。<span class="夾白">今日主帥把這米送與溫爺。</span>正是扶危濟難恩相顧。<span class="夾白">他</span>感德銜恩意自傾。<span class="夾白"><span class="科">生</span>你去多多拜上溫爺。我明日水師直抵石頭。溫爺與各位爺可領步兵從白石壘南上。并力夾攻便了。<span class="科">小旦</span>理會得。</span>六師夾陣。<span class="夾白">管教他</span>齏身粉骨槁首王城。</p>
        
        <p class="落詩">今朝推哺送溫營。<br />管取三軍喜氣生。<br />惟有感恩并積恨。<br />萬年千載不成塵。</p>
        
        <h2 id=ch37 class="chapter"><span class="齣題">第三十七齣　彭李臠峻</span></h2>
        
        <p class="曲"><span class="牌">醜奴兒令</span><span class="科">丑上</span>圖王定伯稱英傑。謀動干戈。攪亂山河。管取威靈握帝符。<span class="科">淨</span>江南自古繁華地。造就雄圖。唾手歸吾。不枉功成萬骨枯。</p>
        
        <p class="白">哥哥。甲胄在身。不能施禮。<span class="科">丑</span>兄弟。我自從起兵以來。攻城掠地。所向無前。斬將褰旗。遇戰必克。卞壺戰死於清溪。桓彝捐生於寧國。建康一入。天子劫遷。官寢震驚。群僚拱手。眼見晉室山河。歸吾掌握。爭奈各州興狐兔之悲。使我孤軍蒙腹背之敵。汝可率任護前拒白石。我自率韓晃到石頭。與陶侃相持便了。叫眾將官就此拔營。分兵前去。<span class="科">淨領眾上</span></p>
        
        <p class="曲"><span class="牌">對玉環</span>篩鼓鳴鑼。長驅迎黠奴。跨馬揮戈。炰烋心膽粗。腰下掛錕鋙。旌旂翻似火。臂挽彫弧。櫜盛烏角。玈箭簇飛狐。箶盛金僕𨬕<a epub:type="noteref" href="#char11"><sup>註</sup></a>。</p><aside epub:type="footnote" id="char11"><p>「⿰金辜」</p></aside>
        
        <p class="曲"><span class="牌">清江引</span>英雄古來誰似我。快把江山坐。春風舞鷓鴣。夜月歌鸚鵡。那時節摟抱着玉人兒方厭足。<span class="科">下小生領眾上</span></p>
        
        <p class="曲"><span class="牌">大迓鼓</span>兵屯白石窩。焚舟沈釜。誓剿狂奴。安排伏弩沿山塢。休教遁走復歸湖。及早攻圍。休得錯過。<span class="科">下丑領眾上</span></p>
        
        <p class="曲"><span class="牌">對玉環</span>轉過山坡。軍聲笳觱多。漸近城隅。鑼聲驚的盧。<span class="夾白"><span class="科">作卞父子陰靈上丑拜介</span>阿呀。不好了。你看</span>怨氣薄金烏。陰兵怎逃躲。<span class="夾白">這雲頭裡邊明明是卞家父子三人。率領陰兵擊我。待我拜他幾拜。卞大夫。願你</span>表表忠魂。今朝入紫都。<span class="夾白">赦我</span>渺渺遊魂。他年當結芻。</p>
        
        <p class="曲"><span class="牌">清江引</span>當初指望登九五。錯把兵威播。今朝力漸疲。馬倦難相顧。<span class="夾白">只怕</span>今日裡這場功沒結果。</p>
        
        <p class="白">韓晃。你看陰兵罩定。陶軍聲勢又緊。如何是好。只得帶領三軍。趲行前去。再作計較。<span class="科">生領眾上</span></p>
        
        <p class="曲"><span class="牌">大迓鼓</span><span class="夾白">我</span>摟檣薄水渦。陳兵轉鬭。直指城郛。長江天塹今飛渡。試看一怒績巍峨。及早攻圍。休得錯過。<span class="科">生眾下小生領眾遇淨上戰介淨走下小生眾</span>及早攻圍。休得錯過。</p>
        
        <p class="白"><span class="科">下生部將彭李與峻三戰峻馬躓被戮介生小生外末會師生</span>溫大人。下官率領水軍。沂流而上。直薄石頭。與逆賊連戰。陡遇馬躓。被小弟部將彭世李千射殺。臠屍焚骨。如今傳首入城。但渠魁已得。不知大人可曾得他餘黨。<span class="科">小生</span>下官遇了蘇逸。戰不上三四合。被他走了。梟賊已擒。餘黨何慮。譬之癰疽既愈。疥癬不足為疾。明日吾輩還須入城面君。仍備牲禮致奠望之父子。然后收軍回鎮便了。</p>
        
        <p class="落詩">戮力勤王靖逆氛。<br />今朝臠磔慰重冥。<br />潔牲祭告陳哀悃。<br />不枉當年交與情。</p>
        
        <h2 id=ch38 class="chapter"><span class="齣題">第三十八齣　蔣山致奠</span></h2>
        
        <p class="曲"><span class="牌">金瓏璁</span><span class="科">生上</span>么䯢膏釜鼎。敉寧殊快忠魂。敶楚些。弔幽冥。<span class="科">小生</span>一門均死節。誰似爾名馨。焚一陌。訴衷情。</p>
        
        <p class="白"><span class="科">生</span>一著戎衣破逆腥。謾陳肴醴弔亡靈。君臣義重敦三節。父子恩深殉九京。<span class="科">小生</span>累累白骨埋山足。隱隱封丘繞水濆。<span class="科">合</span>人生自古誰無死。留取丹心照汗青。<span class="科">生</span>溫兄。小弟自避難過江。委身先帝。那時群英濟濟。並處藩僚。周伯仁憤激匡時。共灑新亭之淚。卞望之忠懷捧日。已符郭璞之占。那時峻逆未彰。相隨在坐。不料時移物換。佞著忠分。伯仁冤戮于權敦。望之戰斃于逆峻。嘆光陰之如駛。悲世故之頓殊。回首追思。可勝悲悼。<span class="科">小生</span>陶兄。小弟冀北駑駘。燕南鈍石。少遊青海。得識二兄。偕濟彭城。復逢蘇峻。四人同渡。一體希榮。彼皆共仕于東朝。弟獨北歸于越石。後因劉公遭難。登進無階。靦顏立權敦之門。假意為心腹之契。幸逢傾蓋。與仁兄刎頸交懽。得並分符。控江湘犄角相顧。懷往時之共事。朋友情深。嗟今日之相離。存亡感切。第望之東魯鴻儒。晉朝梁棟。為先王之從事。居今上之台司。將謂名高八座。可享鈞軸尊嚴。不謂變發一朝。竟膏奸邪碪斧。父子死于非命。忠孝萃于一門。歌楚些以泣湘靈。徒悵汨羅之自溺。唱蒿里而悲義士。空嗟海島之輕生。致使杳杳幽魂。一陌紙錢何有。累累孤塚。四時薦享無聞。昨承相約往蔣山弔奠。彼此已遣人備辦牲禮去已。就此同往何如。</p>
        
        <p class="曲"><span class="牌">六犯清音</span>金陵城陷。長干途冷。悵望人煙寂靜。六街三市。教人觸目悲驚。<span class="犯牌">梁州序</span>桃葉空魚渡。青樓罕鳳音。<span class="犯牌">桂枝香</span>拋珠淚濕袖襟。蔣山遙指望中蹲。<span class="犯牌">排歌</span><span class="夾白">他那裡</span>泉臺永隔徽音杳。<span class="夾白">好教我</span>廟貌空瞻惜友朋。<span class="犯牌">傍妝臺</span>驅車將近。山陬遄臨。陰風慘淡留餘恨。<span class="犯牌">皂羅袍</span>痛傷情。一壞黃土。高塚臥麒麟。<span class="犯牌">黃鶯兒</span></p>
        
        <p class="白"><span class="科">眾接介</span>祭禮可曾完備了。<span class="科">眾</span>完備多時了。<span class="科">生小生</span>快把酒來。</p>
        
        <p class="曲"><span class="牌">前腔</span>杯傾醽醁。盤盛魚脡。酹滴重泉幽境。寵靈遼邈。幸原黎稷惟馨。一束芻追古。三尊禮備今。<span class="夾白">望之。</span>你忠和孝死勝生。芳名應並此山存。<span class="夾白">我兩人呵。</span>披衷告語情還咽。<span class="夾白">那逆賊呵。</span>磔首臠焚<span class="夾白">你</span>怨已伸。鶴歸華表。雲散楚岑。願祈肸蠁通神櫬。瀝丹誠。兩行玉筯。血染杜鵑深。</p>
        
        <p class="曲"><span class="牌">前腔</span><span class="夾白">卞兄。你</span>東齊翥鳳。熙朝雄駿。遠渡淮淝翔仞。十年蓮幕。幸隨潛邸飛騰。八座沾恩命。三台躐要津。懷君國恥苟營。捐軀死國一身輕。<span class="夾白">望之。你</span>臣因主辱身甘殞。<span class="夾白">你那令郎呵。</span>子為親亡目不瞑。雙雙圖報。兩兩就擒。蓬蒿滿眼三丘並。事須明。一封丹詔。有日賁墳塋。</p>
        
        <p class="曲"><span class="牌">前腔</span>林鴉歸噪。山禽翔影。落日蒼茫鷲嶺。徘徊泣別。幾番舉足還停。<span class="夾白"><span class="科">生</span>我</span>楚水舟輕蕩。<span class="科">小生</span>江州馬亂鳴。相辭去各轉程。何年重弔此佳城。<span class="夾白"><span class="科">生</span>卞兄。我怎能勾</span>新亭再得同遊衍。<span class="夾白"><span class="科">小生</span>怎能勾</span>淮甸同舟返故城。浮生如寄。悲死涕零。哀猿腸斷難經聽。急須焚。青蚨一陌。聊爾罄平生。</p>
        
        <p class="曲"><span class="牌">尾聲</span>松楸展拜回軍省。明日雙開舴艋。江上風帆帶雨清。</p>
        
        <p class="白"><span class="科">生</span>小弟久不回舍。況荊室小兒又僑寓廬江。如今便道挈領。展拜先塋。即便赴任。經從貴治。再圖相敘。</p>
        
        <p class="落詩">一杯此日奠忠靈。<br />追憶當年共事情。<br />荒坵灑泣添惆悵。<br />千里關山空月明。</p>
        
        <h2 id=ch39 class="chapter"><span class="齣題">第三十九齣　廬山會合</span></h2>
        
        <p class="曲"><span class="牌">哭岐婆</span><span class="科">旦上</span>新篁風細。么荷香遞。臨門凝睇。望郎車騎。深林啼鳥喚幽思。西飛白日繩難繫。</p>
        
        <p class="曲"><span class="牌">前腔</span><span class="科">小旦</span>椿庭遙離。萱闈怎棄。兩情縈繫。田園荒廢。何年飛捷返鄉閭。夫妻母子重相聚。</p>
        
        <p class="白">孩兒。自從你父親去後。荏苒光陰。倏忽數載。前日王敦庾亮錢鳳被戮。你父親忌功遠謫。這一椿冤抑到也出得氣了。只是蘇峻謀叛。騷擾地方。稱兵向闕。人民逃竄。雞犬不寧。你父親又不在家。兵燹之困。如何是了。<span class="科">小旦</span>母親。聞得各鎮都督。戮力勤王。料必爹爹也在裡面。孩兒已着陶旺打探去了。就便道回來。也不見得。<span class="科">旦</span></p>
        
        <p class="曲"><span class="牌">十樣錦</span><span class="犯牌">繡帶兒</span>才郎去。雲鬟倦理。幾年竟杳歸期。縱不能五馬榮旋。為甚無一紙音書。<span class="犯牌">宜春令</span><span class="科">小旦</span>旖旎。望懸懸鎮日攢眉。頓教人寢忘餐廢。禁不得沒情沒緒。遠懷難憩。<span class="犯牌">降黃龍</span><span class="科">旦</span>記當時執手臨岐。送別丁寧。<span class="夾白">教他把</span>扊扅休棄。<span class="夾白">如今呵</span>相拋如許。想合受淒涼。是我運蹇時低。<span class="犯牌">醉太平</span><span class="科">小旦</span>淒其。幾回玉筯暗偷垂。怎知他近來康履。總然是身安體豫。其如我定省凊溫無地。<span class="犯牌">浣溪紗</span><span class="科">旦</span>天際雁。水底魚。誰阻絕羽杳鱗稀。常時飛夢到天涯。荒村犬吠驚覺起。<span class="牌">啄木兒</span><span class="科">小旦</span>觸物增悲。見林杪反哺烏棲。羔羊跪乳鄰家地。如將我悶懷提語。覷斑衣冷落庭除。望白雲神馳天際。<span class="牌">鮑老催</span><span class="科">旦</span>念茲在茲。叢林懶扳連理枝。花箋怕寫離恨詩。空嗟怨。枉太息。難歡聚。<span class="夾白">便有</span>織錦迴文欲寄憑誰。<span class="牌">上小樓</span><span class="科">小旦</span>咱母子形孤心碎。他雄材任展舒。勤王敢後各藩師。肯念家人戀繫。把赤膽少渾躇躊。<span class="牌">雙聲子</span><span class="科">旦</span>情難盡。心長逝。何日裡思方替。<span class="牌">鶯啼序</span><span class="科">小旦</span>金錢問卜全無些靈意。又怎憑燈鵲龜蛛。諸般可疑。望凱歌聲奏。未審何時。</p>
        
        <p class="曲"><span class="牌">尾聲</span>荒齋對憶勞魂慮。嗟我遙瞻雲樹。專望長鬚報喜回。<span class="科">末上</span></p>
        
        <p class="曲"><span class="牌">霜天曉角</span>軍功懋著。旌節還鄉里。十載勤勞王事。今朝鹵簿充閭。</p>
        
        <p class="白">夫人。大爺。陶旺叩頭。<span class="科">旦小旦</span>老爺的信息怎麼樣了。<span class="科">末</span>夫人大爺聽稟。小人自那日出門。隔江打探消息。正遇着一夥軍士。問他蘇峻下落。說蘇峻被陶都督部將彭世李千亂箭射死。磔屍分功。各位都督往京見駕。奏凱班師。老爺也即日到家了。小人先來報喜。還要到江上迎候老爺。<span class="科">旦小旦</span>謝天謝地。<span class="科">旦</span>孩兒。我在裡邊收拾。你可着陶旺打掃前邊。就去迎接父親。<span class="科">小旦末</span>曉得。<span class="科">同下生</span></p>
        
        <p class="曲"><span class="牌">前腔</span>故鄉何處。久別迷歸路。幸忝元功欣首豎。今朝榮返吾廬。</p>
        
        <p class="白">虎帳牙旗擁上遊。安危須共主君憂。竇融表已來關右。王濬軍宜次石頭。釜底鯨鯢封兩觀。檻中鷹隼泣三秋。將軍此日承恩眷。且向江潯問故丘。下官自從那日離家。誓圖尺寸。不想今日功成名遂。得列王侯。便道歸家。挈領家小。同詣荊州。且喜已到廬江地方了。叫眾軍校。此處地方煩苦。且係桑梓近地。不許騷擾生事。違者綑打一百。<span class="科">眾應介生</span>打過職事。<span class="科">應下旦小旦見介</span></p>
        
        <p class="曲"><span class="牌">金菊對芙蓉</span><span class="夾白"><span class="科">生</span>夫人。我</span>虎帳圖功。鴛幃久遰。囊閒綠綺塵披。<span class="夾白"><span class="科">旦</span>相公。</span>頻勞夢想。今日裡再睹威儀。<span class="科">小旦</span>相逢喜劇。渾如夢寐。勝獲璠璵。</p>
        
        <p class="白"><span class="科">旦</span>相公。你把一向在外的功績風景。說與奴家知道。</p>
        
        <p class="曲"><span class="牌">玉山頹</span><span class="夾白"><span class="科">生</span>夫人。</span>我一從分袂。到東朝叨膺佩琚。仗斧鉞平戢蠻夷。恨權敦妨功生忌。交南遠莅。總有音書難遞。<span class="科">合</span>幸逆謀旋著。<span class="夾白">我</span>急興師。削芟餘黨報彤墀。</p>
        
        <p class="曲"><span class="牌">前腔</span>奸雄既劓。跨荊湘榮專一隅。正狼煙靜息無虞。忽蘇峻狂謀重熾。稱兵內指。各鎮勤王踵至。<span class="科">合前</span></p>
        
        <p class="白">夫人一向拋撇在家。並無一人來往。你且與孩兒把家庭事體試說一番。<span class="科">旦</span>相公。你聽我道。</p>
        
        <p class="曲"><span class="牌">玉交枝</span>遭時不遇。痛連年艱危怎支。<span class="夾白">我</span>絲麻手績充粢炊。與兒曹形影相依。<span class="夾白">相公。</span>臨風淚灑枉交頤。尋常屈指何時置。算如今離愁盡除。方免得終朝怨啼。</p>
        
        <p class="曲"><span class="牌">前腔</span><span class="夾白"><span class="科">小旦</span>爹爹。</span>青燈愁緒。伴萱堂<span class="夾白">把</span>殘編卷舒。牛衣對泣嗟無計。幾番淚漬衣襦。<span class="夾白">爹爹。我道</span>服勞視膳孝猶虛。朝經暮史成何濟。喜如今骨肉俱齊。但願得歡同百歲。</p>
        
        <p class="曲"><span class="牌">尾聲</span><span class="科">合</span>悲離歡合人常事。問勳業從來有幾。始信牛眠蔭果奇。</p>
        
        <p class="白">夫人。一向不曾到母親墳上一看。明日還歸故里。展拜先塋。兼訪范公路。以表故人交情。</p>
        
        <p class="落詩">幾年流落在天涯。<br />今日功成返故家。<br />試看墓木今何似。<br />翠柏蒼松長物華。</p>
        
        <h2 id=ch40 class="chapter"><span class="齣題">第四十齣　官誥榮封</span></h2>
        
        <p class="曲"><span class="牌">夜行船</span><span class="科">末上</span>北討南征功業遂。恩榮指日賁臨闤闠。紫服飛魚。貂冠玉珮。不枉英雄蓋世。</p>
        
        <p class="白">數載別鄉閭。今朝返故居。城郭猶如昨。人民半已非。苔封荒逕合。塵網畫樑低。一番新整頓。光彩燦朝暉。自家陶旺是也。我老爺功成名遂。衣錦還鄉。先着我回來修理打掃伺候。聞得本縣准備人夫各役沿江迎接。想即到家也。</p>
        
        <p class="曲"><span class="牌">前腔</span>污馬盟書藏玉匱。而今初服得遂翔迴。<span class="科">旦小旦</span>松菊猶存。枌楡未改。喜快生平志氣。</p>
        
        <p class="誦"><span class="牌">千秋歲</span><span class="科">生</span>故園衰草。今日重還到。尊俎上。英雄表。金湯生氣象。冠蓋榮封誥。人世裡幾回興廢都難料。　　<span class="科">旦小旦</span>莫說韶光老。謾把金尊倒。今非昔。功名好。從容談笑裡。整頓乾坤了。願世世恩光盡沐中書考。</p>
        
        <p class="白"><span class="科">生</span>夫人。今日還鄉。比前日出門的風景。大是不同了。皆賴天地祖宗之佑。我與你拜謝一番。</p>
        
        <p class="曲"><span class="牌">園林好</span><span class="科">生</span>感天地神明護培。感父母泉臺默持。念陶侃功成身退。今日裡得回歸。今日裡得回歸。</p>
        
        <p class="曲"><span class="牌">前腔</span><span class="夾白"><span class="科">旦</span>我</span>生長在草舍茅茨。今被服龍章鳳帔。不枉了流離顛沛。喜今日得同歸。喜今日得同歸。</p>
        
        <p class="曲"><span class="牌">江兒水</span><span class="科">小旦</span>臣節須當靖。君恩不料虧。揚名四海時艱濟。鞠躬盡瘁王臣志。時危方顯忠和義。自古安邦頻厲。<span class="科">合</span>今日裡晝錦榮歸。管取名垂百𥜥。</p>
        
        <p class="曲"><span class="牌">前腔</span><span class="科">末</span>門煥黃金閥。身披紫繡衣。看車填馬隘郊原蔽。元功已奏承明地。鸞書指日來雲裡。誰說五侯專貴。<span class="科">合前</span></p>
        
        <p class="曲"><span class="牌">五供養</span><span class="夾白"><span class="科">丑</span>我</span>貧窮老嫗。托在鄰居。往日為依。歡聞歸故里。欲敘舊相知。<span class="夾白">阿呀。夫人。夫人。<span class="科">旦</span>呀。王媽媽。許久不見。這等老了。<span class="科">丑</span>夫人。</span>數載暌違豐致。遇家鄉兵荒迭至。<span class="夾白">早是老身別時呵。</span>棲身無定所。白骨半成堆。<span class="科">合</span>幸遘光儀。不勝歡會。</p>
        
        <p class="曲"><span class="牌">前腔</span><span class="夾白"><span class="科">旦</span>王媽媽。自那日老爺呵</span>辭家遠離。<span class="夾白">我</span>姑婦相依。全憑護持。倉忙分手去。未得效纖微。<span class="夾白">相公。前日婆婆病時。多虧王媽媽早晚奔波。此恩不可不報。<span class="科">生</span>呀。下官不知。有失奉酬。叫陶旺取白金二十兩。送與媽媽。</span>深愧投桃報李。少資伊晨昏薪水。<span class="夾白"><span class="科">旦</span>王媽媽。你受我一拜。<span class="科">丑</span>阿呀。夫人說那裡話。折死了老身。夫人。蒙老爺這等厚惠。只是受之不當。<span class="科">旦</span>莫不是嫌薄。請收了。<span class="科">丑</span>這等多謝。老爺夫人</span>褭蹄捐重惠。犬馬怎償伊。<span class="科">合前</span></p>
        
        <p class="白">夫人。老身告別。<span class="科">旦</span>多慢你。<span class="科">丑下旦小旦下</span></p>
        
        <p class="曲"><span class="牌">玉交枝</span><span class="科">小生</span>故人還斾。喜陳平不負無知。他鴻功已把旂常樹。聊申燕喜庭除。<span class="夾白"><span class="科">丑</span>老爺。那陶老爺呵。</span>當年猶憶雪花飛。今日門盈駟馬車。<span class="科">合</span>方纔見天生大儒。方纔見皇家俊耆。<span class="科">報介接見介</span></p>
        
        <p class="曲"><span class="牌">前腔</span><span class="夾白"><span class="科">生</span>范兄。我</span>同心知契。感吹噓得效馳驅。荷蒼天不負封侯志。得盡心定難持危。<span class="夾白"><span class="科">小生</span>你</span>今朝仗鉞凱歌回。看刻期頒詔皇恩至。<span class="科">合前小生</span></p>
        
        <p class="白">陶兄。你把別後事情見教一番。<span class="科">生</span>范兄。</p>
        
        <p class="曲"><span class="牌">川撥棹</span><span class="夾白">我自</span>離家去。仕東朝居掾史。會蠻兵入寇邊陴。會蠻兵入寇邊陴。幸功成顛遭萋菲。<span class="科">合</span>恨王敦嫉妒寄。謫南交魂夢迷。</p>
        
        <p class="曲"><span class="牌">前腔</span>膚功賁。調荊湘叨鎮莅。<span class="夾白">那蘇峻呵。</span>倚奸雄觖望興師。倚奸雄觖望興師。喜從容歸吾削夷。<span class="科">合</span>羨梟雄部下威。答朝廷還故居。</p>
        
        <p class="曲"><span class="牌">尾聲</span><span class="科">小生</span>別離幾載今歡聚。竚看凌煙標著。看橋梓恩榮盡錦衣。<span class="科">丑扮朝使上</span></p>
        
        <p class="曲"><span class="牌">出隊子</span>躬承朝議。跋涉程途江水西。金章鐵券報功施。胙土分茅世世俱。試問當今豪傑有誰。</p>
        
        <p class="白"><span class="科">報介</span>聖旨已到。跪聽宣讀。制曰。朕聞烹巨鱉者鼎大於滄海。斬長鯨者劍倚於青天。既立異勳。勉膺殊寵。爾荊州都督陶侃。五山鎮地。一柱擎天。氣壓乾坤。量含宇宙。入居環衛。出擁旌幢。歲寒知松柏之心。國難見忠貞之節。敷揚清政。水鏡無光。吐瀝赤誠。朝霞失色。先擒陳敏。後剿杜弢。萬國安心。百蠻繞指。無愧文成之略。不讓武侯之勳。朕以眇躬。謬膺大寶。方居襁褓。遽遘閔凶。群小窺朝。元兇干紀。既罪人之未得。斯會旅以徂征。迎敵鼓行。靡待前茅之偵。擒囚歸報。遂成獨抑之誅。華夷由是以知威。天地為之而卷祲。凱歌一奏。盟府交書。是用授爾官為太尉。仍封長沙郡王。都督八州諸軍事。食邑五千戶。立班少保。升爵元侯。增食邑於爰田。衍井腴於真賦。併為異數。用表宏勳。父陶丹祚國生賢。邦基永賴。母湛氏傳家訓子。楨幹實崇。并推錫類之仁。以隆不匱之孝。贈丹長沙郡公。湛氏長沙郡夫人。妻李氏內政允襄。無愧雞鳴之警。子陶洪父書能讀。堪稱鶴和之賢。李氏封正一品夫人。陶洪授丹陽縣尹。彭世李千渠魁殲殪。宜申斬將之褒。范逵豪傑薦揚。當受進賢之賞。應授世武衛將軍。千昭勇將軍。范逵豫章內史。於戲。見無禮於君。爾既殫乎忠藎。歸飲至於廟。我何愛於寵褒。惟功名垂世之始終。斯爵祿為邦之勸勵。尚圖後績。益炳前庥。爾往欽哉。毋替朕命。謝恩。<span class="科">眾</span>萬歲萬歲萬萬歲。<span class="科">見朝使介丑</span>大人功德巍巍。聲名赫赫。正所謂非常之人。始有非常之報。可謂前無古人。後無加寵矣。賀喜賀喜。下官還要往溫大人處開讀皇命。不得久羈。就此告別。正是黃河泰岱恩波永。紫誥丹書聖澤長。<span class="科">下</span></p>
        
        <p class="曲"><span class="牌">催拍</span><span class="科">生</span>慶銅龍遙覃紫泥。闔門受褒章寵書。喜氣藹門楣。喜氣藹門楣。誥贈焚黃。泉壤增輝。世祿綿延。奕葉光詒<span class="科">合</span>今日裡共沐恩私。膺紱綬拜丹墀。</p>
        
        <p class="曲"><span class="牌">前腔</span><span class="科">小生</span>誰不願捷奏勛垂。終沮隔權輕職微。喜際會成奇。喜際會成奇。<span class="夾白">羨你</span>父子功名。存歿沾禧。<span class="夾白">愧我</span>剡薦微勞。亦被波餘。<span class="科">合前小生</span></p>
        
        <p class="白">小生就此告別。另日再圖叩謁。正是功成蕭相頒青社。寵貴千秋賜赤符。<span class="科">下旦小旦上生</span></p>
        
        <p class="曲"><span class="牌">海仙歌</span>喜我風雲遭際。寵恩綸振古稱奇。山盟海誓。台鼎煥鍾彛。<span class="夾白">如</span>大鵬得展垂天翅。鶴鳴子和。好爵自縻。琴調瑟奏。家室允宜。<span class="科">合</span>皇恩萃。福慶齊。蒼天端不負男兒。</p>
        
        <p class="曲"><span class="牌">前腔</span>緬想北堂恩義。苦䌟麻翦髮勤劬。柏舟偃蹇。畢世受淒其。今朝博得兒榮貴。名翽鸞誥。彤管已垂。裳焚翟茀。窀穸已輝。<span class="科">合前</span></p>
        
        <p class="曲"><span class="牌">前腔</span><span class="科">旦</span>那日萱庭萎逝。我孤身寂守蓬居。辛勤歷盡。今日佩簪裾。扊扅重效鴛鴦戲。歡諧伉儷。唱隨永娛。齊眉舉案。偕老永隨。<span class="科">合前</span></p>
        
        <p class="曲"><span class="牌">前腔</span><span class="科">小旦</span>喜沐爹行蔭庇。晨昏間彩服庭趨。門闌佳氣。福祿與山齊。當門綽楔垂千𥜥。一門尊顯。孫子寵貽。錦衣歸晝。鄉邦寵貤。<span class="科">合前</span></p>
        
        <p class="曲"><span class="牌">越恁好</span><span class="科">合</span>瑞凝戟棨。瑞凝戟棨。喜團圓疑夢裡。千秋萬載芳聲沸。勳名難儷。桓圭永鎮長沙地。官封太尉。八州控轄應無比。臣忠君聖揚餘緒。</p>
        
        <p class="曲"><span class="牌">尾聲</span>名題運甓彰勞瘁。願知音勿加嘲戲。聊助梨園一種奇。</p>
        
        <p class="落詩">數年汗馬著功勳。<br />今日鳴珂到里門。<br />松菊猶存三徑在。<br />及時當自惜分陰。</p>
        
    </body> 
</html>