<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/香囊記</title>
        <meta name="author" content="明　邵璨　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">香囊記</span></h1>

        <p class="作者">明　邵璨　著</p>
        
        <h2 id=ch1 class="chapter"><span class="齣題">第一齣　家門</span></h2>

        <p class="曲"><span class="牌">鷓鴣天</span><span class="科">末上</span>一曲清歌酒一巡。梨園風月四時新。人生得意須行樂。只恐花飛減卻春。　　今即古。假為真。從教感起座間人。傳奇莫作尋常看。識義由來可立身。</p>
        
        <p class="曲"><span class="牌">沁園春</span>為臣死忠。為子死孝。死又何妨。自光嶽氣分。士無全節。觀省名行。有缺綱常。那勢利謀謨。屠沽事業。薄俗偷風更可傷。怎如那歲寒松柏。耐歷冰霜。　　閒披汗簡芸窗。謾把前修發否臧。有伯奇孝行。左儒死友。愛兄王覽。罵賊睢陽。孟母賢慈。共姜節義。萬古名垂有耿光。因續取五倫新傳。標記紫香囊。</p>
        
        <p class="曲"><span class="牌">風流子</span>蘭陵張氏。甫兄和弟。夙學自天成。方盡子情。強承親命。禮闈一舉。同占魁名。為忠諫忤違當道意。邊塞獨監兵。宋室南遷。故園烽火。令妻慈母。兩處飄零。　　九成遭遠謫。持臣節十年身陷胡庭。一任契丹威制。不就姻盟。幸遇侍御。捨生代友。得離虎窟。晝錦歸榮。孝友忠貞節義。聲動朝廷。</p>
        
        <p class="落詩">賢德母慈能教子。<br />貞烈婦孝不遺親。<br />王侍御捨生死友。<br />張狀元仗節忘身。</p>
        
        <h2 id=ch2 class="chapter"><span class="齣題">第二齣　慶壽</span></h2>
        
        <p class="曲"><span class="牌">齊天樂</span><span class="科">生上</span>讀書無意登廊廟。所志豈求安飽。菽水承歡。齏鹽樂道。孝悌乃立身之要。<span class="科">外上</span>青雲夢杳。且就學趨庭。繼晷焚膏。<span class="科">合</span>兄弟怡怡。向慈闈躬把甘旨調。</p>
        
        <p class="白"><span class="科">生</span>洙泗千年道不傳。淵微至理在遺編。一生未悟誠明了。百行須知孝悌先。<span class="科">外</span>追往聖。企前賢。鳶飛魚躍性中天。三遷曰佩慈親教。夙夜遑遑更勉旃。<span class="科">生</span>兄弟。入則孝。出則悌。行有餘力。則以學文。今日是母親壽誕。暫輟講習之功。就此花前捧觴稱慶。以敘彛倫之樂。多少是好。<span class="科">外</span>哥哥。為此春酒。以介眉壽。況又兄弟既翕。和樂且耽。就當𢹂取酒肴果饌。一同嫂嫂扶持母親出來。<span class="科">下</span></p>
        
        <p class="曲"><span class="牌">花心動</span><span class="科">旦上</span>閨夢驚回。聽流鶯報道瑣窗春曉。<span class="科">貼上</span>潘鬢垂絲。萊綵翻霞。閒身且自逍遙。<span class="科">外持酒上</span>夜來南極祥光照。<span class="科">合</span>親壽日喜遇花朝。對碧桃同把壽樽傾倒。</p>
        
        <p class="白"><span class="科">貼</span>老身崔氏之女。張門之母。良人棄世之時。二子尚幼。骨肉淒涼。家業凋廢。教誨提攜。黽勉夙夜。如今皆已成立。大的孩兒張九成。新娶媳婦邵氏貞娘。且喜他德性幽閒。功容盡善。頗稱清白之風。第二的孩兒張九思。未遂室家之願。且待他溫習經書。又作區處。正是不求金玉貴。但願子孫賢。孩兒。你請我出來則甚。<span class="科">生外跪介</span>告覆母親。且喜萱花無恙。棠棣聯芳。雖無王母蟠桃之宴。聊效萊子戲綵之歡。況身閒無事。當此春和景明之時。聊具蔬酒。為母親介壽。<span class="科">貼</span>正是萬兩黃金未為寶。一家安樂値錢多。</p>
        
        <p class="曲"><span class="牌">錦堂月</span><span class="科">生</span>紅入僊桃。青歸御柳。鶯啼上林春早。簾捲東風羅襟曉寒猶峭。喜僊姑書附青鸞。念慈母恩同烏鳥。<span class="科">合</span>風光好。但願人景長春。醉遊蓬島</p>
        
        <p class="曲"><span class="牌">前腔</span><span class="科">外</span>難報。母氏劬勞。親恩罔極。只願壽比松喬。定省晨昏。連枝尚有兄嫂。喜春風棠棣聯芳。娛晚景松筠同操。<span class="科">合前</span></p>
        
        <p class="曲"><span class="牌">前腔</span><span class="科">旦</span>祈禱。親壽彌高。童顏自若。春色故偏萱草。蘭茝生馨。青蓮已見龜巢。喜一門和氣如春。總萬兩黃金非寶。<span class="科">合前</span></p>
        
        <p class="曲"><span class="牌">前腔</span><span class="科">貼</span>垂老。素髮飄蕭。朱顏委謝。不復鏡中年少。教子成名。只指望異日封褒。<span class="夾白">孩兒。那時節</span>喜十年雪案螢囊。換五色金花鸞誥。<span class="科">合前</span></p>
        
        <p class="曲"><span class="牌">醉翁子</span><span class="科">生</span>難效。那閔損與曾參子道。且竭力承顏。盡心行孝。<span class="科">旦</span>論討。看古往今來。耿耿名從青史標。<span class="科">合</span>祈壽考。願鶴算綿綿。福海滔滔。</p>
        
        <p class="曲"><span class="牌">前腔</span><span class="科">外</span>聽告。論為子事親當顯耀。但親在高堂。怎敢遠遊相拋。<span class="科">貼</span>從教。奮萬里鵬程。莫學區區兒女曹。<span class="科">合前</span></p>
        
        <p class="曲"><span class="牌">僥僥令</span><span class="科">生</span>簷花明繡襖。<span class="科">旦</span>庭草亂青袍。<span class="科">合</span>但見兩兩僊童歌金縷。玉女奏雲璈。舞楚腰。</p>
        
        <p class="曲"><span class="牌">前腔</span><span class="科">外</span>銀缸燃鳳腦。玉碗送羊羔。<span class="科">合</span>一任銅壺催更箭。明月送清宵。轉斗杓。</p>
        
        <p class="曲"><span class="牌">十二時</span>得歡笑處須歡笑。想來日陰晴難料。萬事莫縈懷抱。</p>
        
        <p class="落詩"><span class="科">貼</span>春風戲綵醉花前。<br /><span class="科">生</span>五福從來壽是先。<br /><span class="科">旦</span>直見蟠桃開兩度。<br /><span class="科">外</span>卻教龜鶴羨長年。</p>
        
        <h2 id=ch3 class="chapter"><span class="齣題">第三齣　講學</span></h2>
        
        <p class="曲"><span class="牌">窣地錦襠</span><span class="科">末上</span>三年篤學不窺園。刺股懸梁志亦堅。文章亦可選青錢。問友尋師更勉旃。</p>
        
        <p class="白">自家高秀才便是。今年正當大比之年。學中幾個朋友相期講學。不免尋訪則個。</p>
        
        <p class="曲"><span class="牌">水底魚兒</span><span class="科">丑上</span>坐破寒氈。燈窗苦十年。試官批卷。定為第一篇。</p>
        
        <p class="白"><span class="科">末</span>時敘關睢為首章。這的是第一篇。</p>
        
        <p class="曲"><span class="牌">前腔</span><span class="科">淨上</span>騏驥爭先。雲程快着鞭。是人欽羨。道咱作狀元。</p>
        
        <p class="白"><span class="科">末</span>英才滿天下。偏你作狀元。<span class="科">淨</span>小子志量如此。老兄何故當面搶白。<span class="科">末</span>將軍手裡戟如霜。這便是當面搶白。<span class="科">丑</span>我便要一個足下白。<span class="科">末</span>人跡板橋霜。這便是足下白。<span class="科">淨</span>我要一個身上白。<span class="科">末</span>滿頭風雪卻回來。這便是身上白。<span class="科">丑</span>我又要一個白裡白。<span class="科">末</span>梨花院落溶溶月。這便是白裡白。<span class="科">淨</span>我要個白白白。<span class="科">末</span>諢不過三。今當大比之年。試期將近。且去尋訪幾個朋友。講習學問。多少是好。<span class="科">淨</span>君子講學。以文會友。以友輔仁。有何不可。</p>
        
        <p class="曲"><span class="牌">駐雲飛</span>壯志軒昂。自小遊從翰墨場。文字皆官樣。容貌非凡相。<span class="夾白">嗏。</span>盧駱與王楊。豈為吾黨。便遇韓柳歐蘇。未必多謙讓。<span class="科">合</span>目短曹劉十仞牆。目短曹劉十仞牆。</p>
        
        <p class="曲"><span class="牌">前腔</span><span class="科">丑</span>學問荒唐。終日陶陶入醉鄉。縱酒情偏蕩。舞劍年方壯。<span class="夾白">嗏。</span>裘馬任清狂。且躭遊賞。你看雲淡風輕。花外晴絲颺。<span class="科">合</span>細柳鶯聲出畫牆。細柳鶯聲出畫牆。</p>
        
        <p class="曲"><span class="牌">前腔</span><span class="科">末</span>綺陌塵香。多士如雲遇試忙。負笈紛來往。問友爭尋訪。<span class="夾白">嗏。</span>逸足騁康莊。肯留羈鞅。志氣凌霄。才思殊英爽。<span class="科">合</span>筆陣生風戰堵牆。筆陣生風戰堵牆。</p>
        
        <p class="曲"><span class="牌">前腔</span><span class="科">生上</span>幼習文章。曾佩軻親教子方。甘旨躬調養。名利誰承望。<span class="夾白">嗏。</span>鑿壁且偷光。寸陰休曠。悟卻誠明。義理從條暢。<span class="科">合</span>免使他年悔面牆。免使他年悔面牆。</p>
        
        <p class="白"><span class="科">眾相見介淨</span>動問尊兄高姓。<span class="科">生</span>學生姓張。<span class="科">淨</span>立早弓長。<span class="科">生</span>子張之張。<span class="科">淨</span>甚表。<span class="科">生</span>九成。<span class="科">淨</span>必有個出處。<span class="科">生</span>書曰。簫韶九成。鳳凰來儀。<span class="科">淨</span>承教承教。此位老兄高姓。<span class="科">末</span>學生姓高。<span class="科">淨</span>你倒會使乖。我問你高姓。你就說姓高。怎麼不說姓低。<span class="科">末</span>姓怎麼換得。<span class="科">淨</span>甚表。<span class="科">末</span>八座。<span class="科">淨</span>也有出處。<span class="科">末</span>史記云。尚書六曹并令僕二人為八座。<span class="科">淨</span>將就將就。此位老兄高姓甚表。<span class="科">丑</span>小子取名時也不曾看書。只有一句猜謎詩。<span class="科">末</span>願聞。<span class="科">丑</span>道是菊殘猶有兩三枝。<span class="科">末</span>莫不是鄭五花。<span class="科">丑</span>正是正是。<span class="科">末</span>足下高姓。<span class="科">淨</span>口天。<span class="科">末</span>姓吳。<span class="科">淨</span>要倒下口字來。<span class="科">末</span>那有吞字姓。<span class="科">淨</span>祖上原姓吳。父親生小子。口大能吞食。說古人曾有田駢。大口做了顯官。以此好讖。故改作姓吞了。<span class="科">末</span>甚表。<span class="科">淨</span>你是一句詩取名。我小子是三句詩得名。<span class="科">末</span>願聞。<span class="科">淨</span>第一句你猜。雪暗逢人不舉杯。<span class="科">末</span>這是寒夜客來茶當酒。<span class="科">淨</span>第二句。自小貪杯到白頭。<span class="科">末</span>這是斷送一生惟有酒。<span class="科">淨</span>第三句。故人相見且銜杯。<span class="科">末</span>這是客來謾酌清樽酒。<span class="科">淨</span>喫你都猜着了。小子平日貪杯。又作得三句好詩。與古人詩相合。就以此為名。<span class="科">末</span>三句詩皆有杯字。莫不是吞三杯。<span class="科">淨</span>正是正是。<span class="科">諢介末</span>且不要浮言浪語。秀才家相見。講些文字。以求進益也好。<span class="科">淨</span>正是。都要把本經講一篇。<span class="科">丑</span>張兄治何經。<span class="科">生</span>春秋。<span class="科">淨</span>春秋大義何如。<span class="科">生</span>春秋以褒貶為義。屬詞比事。微文隱義。聖人作春秋而亂臣賊子懼。<span class="科">淨</span>承教。高兄治何經。<span class="科">末</span>毛詩。<span class="科">丑</span>大義何如。<span class="科">末</span>詩以道性情。善者可以感發人之善心。惡者可以懲創人之逸志。<span class="科">淨</span>承教。鄭兄治何經。<span class="科">丑</span>小子治禮記。<span class="科">末</span>大義何如。<span class="科">丑</span>禮以敬為主。經天緯地。本之則太一之初。原始要終。體之則人情之大。<span class="科">淨</span>這經義切體。今日朋友聚會。小子不曾學得禮數。請教道一番。<span class="科">丑</span>隨諸公要講那一篇。<span class="科">末</span>內則少儀鄉飲射義。隨意講了一篇。<span class="科">丑</span>不瞞老兄說。孔子問禮於老聃之時。學生年幼。不曾聞得。諸公若要問我經義。待我去問二戴老先生來。<span class="科">末</span>又道是當仁不讓於師。<span class="科">丑</span>吞先生治何經。<span class="科">淨</span>周易。<span class="科">末</span>大義何如。<span class="科">淨</span>若要知大義。就在此坐聽講三五日去。<span class="科">末</span>那得許多工夫。略說些經旨。<span class="科">淨</span>我就說伏羲畫八卦。文王重之為六十四卦。周公作爻辭。孔子作十翼之辭。以後李之才傳於穆修。穆修傳於种放。种放傳於陳摶。陳摶傳於邵康節先生。小子便是邵康節先生親授業的高徒。你怎麼駁問我經義起來。<span class="科">末</span>且不要誇口。只要解太極兩儀四象之義還我。<span class="科">淨</span>我那曉得兩儀四象。只把八八六十四卦斷些吉凶便了。列位若要問前程。就取課錢出來。<span class="科">末</span>此間張兄是道學之士。休得胡柴。<span class="科">淨</span>不敢。</p>
        
        <p class="曲"><span class="牌">皂羅袍</span><span class="科">生</span>為學本知趨向。論修身須盡儉讓溫良。求仁未入仲由堂。安貧且臥顏回巷。<span class="科">合</span>男兒志氣。努力自強。聖賢經傳。潛心會講。奎光直透三千丈。</p>
        
        <p class="曲"><span class="牌">前腔</span><span class="科">末</span>自忝朝廷作養。儘勞形雪案。苦志螢囊。十年燈火困寒窗。一朝姓字題金榜。<span class="科">合前</span></p>
        
        <p class="曲"><span class="牌">前腔</span><span class="科">淨</span>我禮度從來豪放。恃三軍筆掃。五綵胸藏。須教白屋出朝郎。爭誇月斧歸天匠。<span class="科">合前</span></p>
        
        <p class="曲"><span class="牌">前腔</span><span class="科">丑</span>莫笑我狂言誇奬。似神魚失勢。暫困濠梁。禹門一日會飛揚。春風鼓動桃花浪。<span class="科">合前</span></p>
        
        <p class="落詩"><span class="科">生</span>焚膏繼晷惜三餘。<br /><span class="科">淨</span>管領春風到草廬。<br /><span class="科">末</span>富貴必從勤苦得。<br /><span class="科">丑</span>男兒須讀五車書。</p>
        
        <h2 id=ch4 class="chapter"><span class="齣題">第四齣　逼試</span></h2>
        
        <p class="曲"><span class="牌">花心動</span><span class="科">貼上</span>清白家聲。嗣箕裘奕世尚遺勳蔭。兒肄詩書。婦主蘋蘩。何須囊有嬴金。<span class="科">旦上</span>布荊慚遇梁鴻選。喜賢母慈愛恩深。旦暮間奉侍升堂將衽。</p>
        
        <p class="誦"><span class="牌">臨江仙</span><span class="科">貼</span>曉鏡離鸞羞睹影。孤琴久絕朱絃。只應腸斷柏舟篇。姆儀崇四德。教子慕三遷。　　<span class="科">旦</span>燕爾新婚諧伉儷。嬌容尚怯芳年。躬持婦道未能全。職供南澗藻。心戀北堂萱。</p>
        
        <p class="白"><span class="科">貼</span>媳婦。自你來到我家。方纔半月。尚不知我許多心事。<span class="科">旦</span>婆婆。請說與奴家知道。<span class="科">貼</span>比初你公公棄世之時。你丈夫與叔叔皆在孩幼。內外俱無期親之賴。奈家業凋零。朝夕艱窘。勉以詩書。教育二子。如今幸得他卓立成人。但不知前程之事如何。<span class="科">旦</span>婆婆。不知公公亡過幾年了。</p>
        
        <p class="曲"><span class="牌">瑣窗寒</span><span class="科">貼</span>守孤幃幾度淚沾衿。二十年餘喪槁砧。把詩書教子。每苦難禁終宵耿耿。何曾安枕。只愁他罄囊虛廩。<span class="科">合</span>古今。惟有孟母與曾參。這般賢孝堪欽。</p>
        
        <p class="曲"><span class="牌">前腔</span><span class="科">旦</span>聽雞鳴妝鏡慵臨。寤寐常懷奉母心。恐西山日近。老景加侵。躬操井臼。還勞織衽。向晨昏怎辭興寢。<span class="科">合</span>古今。惟有孟母與曾參。這般賢孝堪欽。</p>
        
        <p class="曲"><span class="牌">前腔</span><span class="科">生外上</span>論為學須惜分陰。瞬息風簷歲月侵。奉慈親強學扇枕溫衾。兒心祗恐。春秋高甚。那戀着腰黃衣錦。<span class="科">合</span>古今。惟有孟母與曾參。這般賢孝堪欽。</p>
        
        <p class="白"><span class="科">見貼旦介貼</span>孩兒。養子不教。父之過。訓道不嚴。師之惰。自你父親亡後。訓育之功。都是我一身擔了。且喜汝等年紀長大。學業有成。但家貧不為祿仕。是以朝夕憂念。今當大比之年。你兄弟可去求取功名。多少是好。<span class="科">生</span>母親。自古道。事親孝。故忠可移於君。孩兒於事親之禮。尚未能盡。豈可先於事君乎。<span class="科">外</span>母親。李密陳情。猶懷烏鳥之私。皋魚出仕。致有風木之恨。語云。父母在。不遠遊。孩兒情願在膝下習些孝悌之道。不敢違親遠出。<span class="科">貼</span>孩兒。子路負米。固能盡養親之禮。其後雖有崇爵之貴。厚祿之享。思欲奉親而不可得。為終身之恨。我如今年紀高大。生前不得一享封爵之榮。死後有三牲五鼎之祭。亦必飲恨於九泉之下矣。<span class="科">生</span>兄弟。母親嚴命再三。你年幼。恐不能任薪水之勞。待我在家事母。你去求官便了。<span class="科">外</span>哥哥。少者當任其勞。況哥哥負經濟之才。取青紫如拾芥。兄弟學未成章。其實難去。<span class="科">貼</span>你兩個雖年齒大小。皆受十年燈窗之苦。都去一取功名。方顯我教子之功。<span class="科">旦</span>官人休要固辭。一則抗親之命。二則不能養親之志。你與叔叔同去。婆婆在堂。奴家當自服勞奉養。不必掛念。<span class="科">生</span>既然如此。只得順親之志。收拾行李。早晚起程便了。</p>
        
        <p class="曲"><span class="牌">三學士</span>只得含情從母命。早辦行李登程。事親未得榮三釜。教子空勞授一經。<span class="科">合</span>但願錦衣歸定省。忠和孝兩盡情。</p>
        
        <p class="曲"><span class="牌">前腔</span><span class="科">外</span>暫脫斑衣事遠行。免不得戴月披星。<span class="夾白">母親。</span>倚門他日休思子。仗劍明朝又逐兄。<span class="科">合前</span></p>
        
        <p class="曲"><span class="牌">前腔</span><span class="科">旦</span>親在高堂當暮景。甘旨我自應承。妾身已受蘋蘩託。婦道須傾葵藿誠。<span class="科">合前</span></p>
        
        <p class="曲"><span class="牌">前腔</span><span class="科">貼</span>半世孤燈身共影。<span class="夾白">孩兒。</span>為汝等多少勞形。若非一舉登科日。怎顯得三遷教子名。<span class="科">合前</span></p>
        
        <p class="落詩"><span class="科">貼</span>當今黃榜選英才。<br /><span class="科">生</span>母命如何敢拒推。<br /><span class="科">外</span>正是窗前勤苦學。<br /><span class="科">旦</span>須教馬上錦衣回。</p>
        
        <h2 id=ch5 class="chapter"><span class="齣題">第五齣　起程</span></h2>
        
        <p class="曲"><span class="牌">一翦梅</span><span class="科">生外同上生</span>胸藏星斗氣沖霄。甘老青袍。豈戀藍袍。<span class="科">外</span>桃花浪暖禹門高。日近天遙。水遠山遙。</p>
        
        <p class="白"><span class="科">生</span>兄弟。事孰為大。事親為大。守孰為大。守身為大。昨日母親苦逼我和你赴舉。雖一時勉強承命。以思終夜不寐。其實難行。<span class="科">外</span>哥哥。善事父母為孝。善事兄長為悌。兄弟於孝悌之道。尚未能行。豈敢求務於外。<span class="科">生</span>然此必待母親出來。婉容苦告則個。</p>
        
        <p class="曲"><span class="牌">繞地遊</span><span class="科">貼同旦上貼</span>憂心悄悄。歷盡冰霜操。論教子軻親難傚。<span class="科">旦</span>雞聲報曉。問寢高堂早。執婦道肯求安飽。</p>
        
        <p class="白"><span class="科">貼</span>孩兒。夜來分付你兄弟收拾行李。一同赴試。如何了。<span class="科">生</span>母親。行李雖備了。孩兒三思起來。一則母親年老。止有媳婦在家。井臼之勞。尚不堪任。安能盡得溫凊之禮。二則早晚有些欠缺。女流之輩。濟得甚事。是以猶豫。不敢承命。<span class="科">貼</span>自古道。貧窮患難。親戚相救。婚姻死喪。鄰保相助。同鄉共井。平日皆以恩信相結。凡有欠缺。老身自能理會。我兒。你兩個放心前去。</p>
        
        <p class="曲"><span class="牌">忒忒令</span>常把文章教兒曹。只指望立身行道。況我衰暮。百年事難保。及早去取功名。及早去取功名。沐恩寵。顯母妻。五花封紫誥。</p>
        
        <p class="曲"><span class="牌">前腔</span><span class="夾白"><span class="科">旦</span>官人。</span>你才學從來壓俊髦。豈終可在家懷寶。若非求仕。奈家貧親老。休恁的苦推辭。休恁的苦推辭。步雲程。取青紫。早把親顯耀。</p>
        
        <p class="曲"><span class="牌">沈醉東風</span><span class="科">生</span>論忠節忍學那趙苞。也只願事親行孝。晨夕裡念劬勞。晨夕裡念劬勞。私情烏鳥。因此上敢違慈教。</p>
        
        <p class="曲"><span class="牌">前腔</span><span class="科">外</span>為功名把慈闈忍拋。怎做得絕裾溫嶠。<span class="夾白">哥哥。我和你出去後呵。</span>甘旨有誰調。甘旨有誰調親恩難報。空淚灑北堂萱草。</p>
        
        <p class="曲"><span class="牌">福青歌</span><span class="科">丑扮鄰母上</span>少年郎讀書豪氣。赴春闈必登高第。老娘積祖是鄰居。特來賀喜。餞行程少助盤費。</p>
        
        <p class="白"><span class="科">相見介貼</span>王鄰母請坐。<span class="科">丑</span>老安人。老娘聞得二位秀才上京求官。特來探望一番。<span class="科">貼</span>多多起動王鄰母。我十年教子。喫了多少艱辛。也只要光門耀戶。今着他去赴舉。兩個在此再三推調不從。<span class="科">生</span>鄰母。母親嚴命。固不敢違。但我兄弟去後。家中並沒一個親人。恐有空乏。如何是好。<span class="科">丑</span>秀才。自古道遠親不如近鄰。老娘忝為鄰舍。衣食稍為贏餘。日後倘有欠缺。都是老娘應當。<span class="科">生</span>多謝鄰母。<span class="科">外</span>鄰母。哥哥才富力強。固當去取功名。卑人年紀未壯。才學未成。情願在家奉養。望鄰母一言。勸解則個。<span class="科">丑</span>秀才。老娘不識世事。但聞得俗語云。恭敬不如從命。老安人便是差見。也索逆來順受。不可推拒。就此拜辭了起程去。老身有些小白銀。奉為路費。<span class="科">生外</span>多謝鄰母。</p>
        
        <p class="曲"><span class="牌">園林好</span>告膝下兒今遠離。暫撇下斑斕舞衣。早赴文場科試。<span class="科">合</span>知甚日拜庭闈。知甚日拜庭闈。</p>
        
        <p class="曲"><span class="牌">前腔</span><span class="科">貼</span>喜天賦良才與我兒。肯甘做山林布衣。及早飛黃千里。<span class="科">合</span>揚姓字耀門楣。揚姓字耀門楣。</p>
        
        <p class="白"><span class="科">生</span>娘子。母親在堂。好生與我侍奉。</p>
        
        <p class="曲"><span class="牌">神仗兒</span><span class="科">旦</span>高堂母氏。他鄉遊子。慎勿多憂慮。<span class="夾白"><span class="科">生</span>娘子。母親在堂如何。<span class="科">旦</span></span>我自供調甘旨。<span class="科">合</span>晨夕裡強支持。晨夕裡強支持。</p>
        
        <p class="曲"><span class="牌">前腔</span><span class="科">丑</span>裙釵老嫗。鄰家居住。喜白頭相聚。匱乏我當周濟。<span class="科">生外貼旦合</span>凡百事望提攜。凡百事望提攜。</p>
        
        <p class="曲"><span class="牌">川撥棹</span><span class="科">貼</span>深感激恩和義。我兒行當記取。<span class="科">生外</span>會有日身上雲梯。會有日身上雲梯。這深德焉能負虧。<span class="科">合</span>願恩榮返故廬。願恩榮返故廬。</p>
        
        <p class="曲"><span class="牌">前腔</span><span class="科">旦</span>早賦歸期莫待遲。念白髮慈親頻倚閭。<span class="科">生外</span>但只恐旅泊天涯。但只恐旅泊天涯。萬里思歸不可歸。<span class="科">合</span>這離懷欲訴誰。這離懷欲訴誰。</p>
        
        <p class="曲"><span class="牌">意不盡</span><span class="科">合</span>辭親舍。赴帝畿。奈萬水千山迢遞。頻寄緘書慰母妻。</p>
        
        <p class="落詩"><span class="科">生</span>骨肉傷情為別離。<br /><span class="科">外</span>好將三策獻明時。<br /><span class="科">貼</span>十年窗下無人問。<br /><span class="科">合</span>一舉成名天下知。</p>
        
        <h2 id=ch6 class="chapter"><span class="齣題">第六齣　途敘</span></h2>
        
        <p class="曲"><span class="牌">鵲橋僊</span><span class="科">生上</span>花飛江路。鳥啼紅苑。過眼流光指撚。<span class="科">外上</span>思親回首望家鄉。又隔斷青山不見。<span class="科">淨末上</span>山程歷盡。水程經遍。驥足康莊未展。<span class="科">合</span>方今天子網英賢抱玉向明庭投獻。</p>
        
        <p class="白"><span class="科">末</span>水流花謝兩無情。送盡東風過楚城。<span class="科">生</span>蝴蝶夢中家萬里。杜鵑枝上月三更。<span class="科">外</span>天涯遊子高堂母。一度沾巾一回首。<span class="科">淨</span>相逢逆旅且停驂。借問酒家何處有。動問尊兄高姓。<span class="科">生</span>姓張。<span class="科">淨</span>甚表。<span class="科">生</span>九成。<span class="科">淨</span>此間老兄。<span class="科">外</span>亦是姓張。<span class="科">淨</span>甚表。<span class="科">外</span>九思。<span class="科">淨</span>想必與此間昆仲了。<span class="科">生</span>正是。<span class="科">淨</span>僊鄉何處。<span class="科">生</span>毗陵。<span class="科">淨</span>此位老兄高姓。<span class="科">末</span>姓樊。<span class="科">淨</span>甚表。<span class="科">末</span>光遠。<span class="科">淨</span>僊鄉何處。<span class="科">末</span>梁溪。<span class="科">外</span>足下高姓。<span class="科">淨</span>第一。<span class="科">外</span>那有此姓。<span class="科">淨</span>百家姓上第一。<span class="科">末</span>是姓趙。<span class="科">外</span>貴表。<span class="科">淨</span>做出來。<span class="科">外</span>僊鄉何處。<span class="科">淨</span>吳興。諸公在此。大家鄉土。要說一個出產之物。以古人詩為證。<span class="科">生</span>只憑足下道來。<span class="科">淨</span>蘭陵出產。<span class="科">生</span>好酒。<span class="科">淨</span>怎見得好酒。<span class="科">生</span>李白有詩云。蘭陵美酒鬱金香。玉碗盛來琥珀光。<span class="科">淨</span>其實好。老兄見賜一兩瓶。<span class="科">生</span>路途中那裡帶得。<span class="科">淨</span>九思老兄有何出產。<span class="科">外</span>春茗。<span class="科">淨</span>怎見得。<span class="科">外</span>盧仝有詩云。天子未嘗陽羨茶。百草不敢先開花。<span class="科">淨</span>樊老兄有何土產。<span class="科">末</span>泉水。<span class="科">淨</span>水是那裡沒有。<span class="科">末</span>是天下第二泉。<span class="科">淨</span>怎見得第二泉。<span class="科">末</span>姚合有詩云。何時定買梁溪棹。同試山中第二泉。<span class="科">淨</span>將就。<span class="科">末</span>僊鄉出產。<span class="科">淨</span>我那裡有十分好物。<span class="科">末</span>請道。<span class="科">淨</span>我那裡出得好大蘿蔔。<span class="科">末</span>怎見得。<span class="科">淨</span>俗語云。湖州蘿蔔賽過金壇藕。<span class="科">諢介</span>一個是好酒。一個是好茶。一個是泉水烹茶。就沒有下酒。小子出蘿蔔做小菜。有何不可。<span class="科">末</span>這不是古人詩句。<span class="科">淨</span>古詩甚有。小子因習舉業文章。沒工夫去記。這句言語。也是古人傳下來的。<span class="科">末</span>那些叫做是古非今。<span class="科">淨</span>適來見張兄說了蘭陵好酒。忍不住流涎。況又行路辛苦。同諸公那裡市上沽三杯。少解勞頓如何。<span class="科">生</span>此間荒僻去處。沒有酒店。趲行前面揚州城裡歇息則個。<span class="科">淨</span>也說得是。趲行趲行。</p>
        
        <p class="曲"><span class="牌">朝元歌</span><span class="科">生</span>花邊柳邊。燕外晴絲捲。山前水前。馬上東風軟。自歎行蹤有如蓬轉。盼望鄉山留戀。雁素魚箋。離愁滿懷誰與傳。日短北堂萱。空勞魂夢牽。<span class="科">合</span>洛陽遙遠。幾時上九重金殿。幾時上九重金殿。</p>
        
        <p class="曲"><span class="牌">前腔</span><span class="科">外</span>十載青燈黃卷。螢窗苦勉旃。雪案費精研。指望榮親。姓揚名顯。試向文場鏖戰。禮樂三千。英雄五百爭後先。快着祖生鞭。行贍尺五天。<span class="科">合前</span></p>
        
        <p class="曲"><span class="牌">前腔</span><span class="科">末</span>攜取琴書筆硯。行裝只半肩。客計甚蕭然。水宿風餐。怎生消遣。天晚長途人倦。芳草芊綿。王孫豈不思故園。看落日下平川。歸人爭渡喧。<span class="科">合前</span></p>
        
        <p class="曲"><span class="牌">前腔</span><span class="科">淨</span>滾滾紅塵拂面。東風花滿煙。春事正睻妍。對此韶華。且宜遊衍。誰道人離鄉賤。寶劍青氈。行囊儘餘沽酒錢。何處卸行躔。向長安都市眠。<span class="科">合前</span></p>
        
        <p class="落詩"><span class="科">生</span>子規啼斷落花風。<br /><span class="科">外</span>遊子傷情客路中。<br /><span class="科">末</span>正是十年成底事。<br /><span class="科">淨</span>致令羸馬走西東。</p>
        
        <h2 id=ch7 class="chapter"><span class="齣題">第七齣　題詩</span></h2>
        
        <p class="白"><span class="科">丑上</span>楊柳青青間杏花。清風翠幔出林斜。停驂謾許遊人醉。抱瓮無妨稚子賒。浮臘蟻。泛晴霞。缾罇麴蘖是生涯。中山傳得神僊術。不比尋常買酒家。自家開一個小店。在揚州城外津要路口。多有官員人客來到沽酒。不免淨掃屋宇。鋪設坐位。伺候則個。<span class="科">末扮呂洞賓上</span>朝遊北海暮蒼梧。袖裡青蛇膽氣麤。三醉岳陽人不識。浪吟飛過洞庭湖。自家煙霞色相。土木形骸。真海外之僊流。豈塵中之幻質。朝遊吳楚。暮返齊梁。浮蹤不定。兩舃只似飛鳧。變態無常。一身猶如化鶴。口誦黃庭兩卷經。修成寶籙。肘傳丹篆千年術。養就金砂。曾陪王母宴。見方朔偷桃。嘗過蔡經家。被麻姑鞭背。開山種玉。點石成金。壺中甲子潛消。洞裡乾坤不老。數着殘棋江月曉。一聲長嘯海天秋。貧道呂巖的便是。曾授管霄霞長生不死之術。二百年浪跡於三山五嶽間。人皆知為道人。今日經過睢陽城外。此間有一個酒肆。不免取醉一回。酒保那有。<span class="科">丑</span>師父有何分付。<span class="科">末</span>好酒取三五百文錢的過來。<span class="科">丑</span>自家開一個小店在此。來來往往並不曾見有人喫得四五十文錢的酒。這個道士就要買三五百錢。看他也不是凡間人相。豈不聞黃鶴樓老嫗之事乎。且不要與他論價。只將酒器多多鋪設在此。看他喫得多少。正是神僊留玉珮。卿相解金貂。<span class="科">下末坐飲酒介淨扮漁翁上</span>罷釣歸來不繫船。江村月落正堪眠。縱然一夜風吹去。只在蘆花淺水邊。<span class="科">見末介</span>店官買酒。<span class="科">末</span>漁翁不要用錢買。我儘沽得在此。就喫了幾甌去。<span class="科">淨諢介</span>客官。你是那裡。感承你賜酒。十分快活。我唱一個曲兒與你喫。</p>
        
        <p class="曲"><span class="牌">剗鍬兒</span>魚竿釣罷菰蒲岸。扁舟泊在蓼花灘。濯足楚江晚。時過杏壇。<span class="科">合</span>相逢此間。傳杯弄盞。那管世途風波滿眼。</p>
        
        <p class="曲"><span class="牌">前腔</span><span class="科">末</span>山盂半杓胡麻飯。僊瓢數粒九華丹。從教白石爛。滄溟水乾。<span class="科">合前</span></p>
        
        <p class="曲"><span class="牌">前腔</span><span class="科">淨</span>煙波萬里誰為伴。忘機數點白鷗閒。東西沒牽絆。風宿水餐。<span class="科">合前</span></p>
        
        <p class="曲"><span class="牌">前腔</span><span class="科">末</span>身穿紫帔煙霞暖。腰橫寶劍雪霜寒。雲蹤任蕭散。朝遊暮還。<span class="科">合前淨作醉介末</span></p>
        
        <p class="白">這個漁翁他到來問我是那裡。你怎麼曉得我。</p>
        
        <p class="曲"><span class="牌">沽美酒</span>我採山花可療饑。收木葉可紉衣。身似流雲跡似飛。吞六氣。去三尸。經幾度伐毛洗髓。一顆粟密藏人世。三尺劍快斬妖魑。揮羽扇能分江水。握神符曾為霖雨。老漁翁你好癡。要知我住居。笑指着白雲天際。</p>
        
        <p class="詩"><span class="科">題詩介</span><br />鴻雁聯登第。豺狼不可當。<br />沙場千萬里。會合紫香囊。<span class="科">下</span></p>
        
        <p class="白">醉餘回首是歸路。數點遠峰蒼海東。<span class="科">下淨醒介</span>呀。道士那裡去了。我也唱個山歌回去了罷。</p>
        
        <p class="曲"><span class="牌">山歌</span>楊柳青青江水平。菰蒲深處釣舟橫。瓦盆沽酒醺醺醉。不脫蓑衣臥月明。<span class="科">下</span></p>
        
        <h2 id=ch8 class="chapter"><span class="齣題">第八齣　投宿</span></h2>
        
        <p class="曲"><span class="牌">似娘兒</span><span class="科">生上</span>客路換風煙。家漸遠望眼懸懸。<span class="科">外上</span>思親情緒難消遣。<span class="科">末淨上</span>忙投旅邸。同尋酒店。暫且留戀。</p>
        
        <p class="誦"><span class="牌">畫堂春</span><span class="科">生</span>聲聲杜宇怨殘春。不堪遊子初聞。<span class="科">外</span>感時傷別倍思親。幾度消魂。　　<span class="科">末</span>飛絮欲隨去騎。落花應戀征輪。<span class="科">淨</span>解衣今夜宿江村。沽酒論文。</p>
        
        <p class="白"><span class="科">末</span>路途辛苦。諸公。尋宿歇如何。<span class="科">淨</span>正合下懷。此間有酒店。當共諸公典衣一醉。酒保那有。<span class="科">丑上</span>釀成春夏秋冬酒。醉倒東西南北人。官人有何分付。<span class="科">淨</span>有好酒麼。<span class="科">丑</span>隨官人要甚麼樣酒。<span class="科">淨</span>胡說。你有多少樣酒。<span class="科">丑</span>洞庭春。石凍春。羅浮春。土窟春。梨花春。竹葉春。珍珠紅。葡萄綠。玉膏青。秋露白。桂髓椒漿。蘭英桑落。烏程白墮。醥醑醍醐。般般有。品品高。直須儀狄齊名。那許新豐奪市。<span class="科">淨</span>我只要掃愁箒和那釣詩鉤。<span class="科">丑</span>這個酒不曉得。<span class="科">淨</span>便喫我問倒了。罷罷。你只揀上品香醪取過來。<span class="科">丑</span>正是三杯和萬事。一醉解千愁。<span class="科">下淨</span>諸公在此喫酒。中間要說個文字令。道不出的便罰酒。<span class="科">生</span>怎的道。<span class="科">淨</span>要一個五字數。頂着兩句五言詩。<span class="科">末</span>什麼五字數。<span class="科">淨</span>便如五行金木水火土之類。<span class="科">生</span>小子道五位公侯伯子男。男兒立大節。不武便為文。<span class="科">淨</span>好好。且是氣象。<span class="科">外</span>小子道五數一十百千萬。萬里人南去。三春雁北飛。<span class="科">淨</span>好好。<span class="科">末</span>我道五色青黃赤白黑。黑上生紅本。黃猿領白兒。<span class="科">淨</span>都說得好。不罰酒。<span class="科">末</span>今次輪到足下了。<span class="科">淨</span>我道五常仁義禮智信。信使可覆。器欲難量。<span class="科">末</span>後面這兩句不是詩。又只是四言。不中。<span class="科">淨</span>小子再道五樣酒清甜滑辣香。<span class="科">末</span>將就。要頂詩句來。<span class="科">淨</span>遲日江山麗。春風花草香。<span class="科">末</span>詩雖好。只是不頂着香字。<span class="科">淨</span>有什麼難。便作回文念。香草花風春。麗山江日遲。<span class="科">末</span>不准。請罰三杯。<span class="科">生</span></p>
        
        <p class="誦"><span class="牌">西江月</span>斷送一生惟有。破除萬事無過。<span class="科">外</span>花開如綺鳥如歌。不飲傍人笑我。　　<span class="科">淨</span>詩興憑他喚起。春愁賴爾消磨。<span class="科">末</span>杯行到手莫辭多。誰識醉鄉奇貨。<span class="科">淨遞酒介</span></p>
        
        <p class="曲"><span class="牌">排歌</span>內苑糟丘。中山醴泉。須教渴吻流涎。相逢拚取杖頭錢。一斗休論價十千。<span class="科">合</span>金蘭嫩。玉薤鮮。長安市上酒家眠。清如聖。濁似賢。玉樓人醉杏花天。</p>
        
        <p class="曲"><span class="牌">前腔</span><span class="科">生</span>菽水違情。鶯花枉妍。持杯使我悽然。空聞急管與繁絃。懶與時人學少年。<span class="科">合前淨</span></p>
        
        <p class="白">你道古人好酒的有誰。</p>
        
        <p class="曲"><span class="牌">前腔</span><span class="科">外</span>放達劉伶。風流阮宣。休誇草聖張顛。知章騎馬似乘船。蘇晉長齋繡佛前。<span class="科">合前淨</span></p>
        
        <p class="白">好酒的如此。樊兄便說多少人品。</p>
        
        <p class="曲"><span class="牌">前腔</span><span class="科">末</span>學士黃封。佳人繡筵。爭如解珮神僊。古人何必愛逃禪。試看鯨吸百川。<span class="科">合前眾看壁詩介末淨</span></p>
        
        <p class="白">呀。鴻雁聯登。張兄昆玉必然高中。況張兄又帶香囊。正合詩意。恭喜恭喜。</p>
        
        <p class="落詩"><span class="科">淨</span>莫厭傷多酒入唇。<br /><span class="科">生</span>清歌妙舞樂青春。<br /><span class="科">外</span>相逢不飲空歸去。<br /><span class="科">末</span>洞口桃花也笑人。</p>
        
        <h2 id=ch9 class="chapter"><span class="齣題">第九齣　憶子</span></h2>
        
        <p class="曲"><span class="牌">薄倖</span><span class="科">貼上</span>淑氣驅寒。東風扇暖。看小庭芳草。落紅零亂。也知春與鏡中顏換。<span class="科">旦上</span>僊郎遠。把鳳管。吹殘楚調。幾度見秦樓月滿。</p>
        
        <p class="誦"><span class="牌">菩薩蠻</span><span class="科">貼</span>一番風雨催春老。夜來花落知多少。<span class="科">旦</span>杜宇自無情。偏教思婦驚。　　<span class="科">貼</span>春愁知幾許。愁極渾無語。<span class="科">旦</span>芳草易斜陽。行人悲故鄉。</p>
        
        <p class="白"><span class="科">貼</span>媳婦。自從孩兒去。又是兩月光景了。怎的書信也沒有一封回來。<span class="科">旦</span>婆婆。想必路途迢遞。人事蹉跎。是以便音難寄。<span class="科">貼</span>去時節花柳芳妍。早春天氣。如今又見綠暗紅稀。已是清和時景了。</p>
        
        <p class="曲"><span class="牌">黃鶯兒</span>風雨杏花殘。捲簾時人倚闌。長途遊子悲春晚。愁腸刃剜。愁眉翠攢。奈衡湘信杳無魚雁。<span class="科">合</span>望長安。天高日遠。人在五雲端。</p>
        
        <p class="曲"><span class="牌">前腔</span><span class="科">旦</span>人去妾身單。為多愁損舊顏。曉臨妝鏡心慵懶。香消麝蘭。釵分鳳鸞。紫簫聲斷行雲散。<span class="科">合前</span></p>
        
        <p class="曲"><span class="牌">簇御林</span><span class="科">貼</span>山迢遞。水渺漫。歎人間行路難。倚門慈母空腸斷。怎能勾他平步登霄漢。<span class="科">合</span>省愁煩。金錢問卜。多應是錦衣還。</p>
        
        <p class="曲"><span class="牌">前腔</span><span class="科">旦</span>身勞悴。力苦艱。奉高堂菽水歡。只愁他日近桑楡短。問蒼天人去也何時返。<span class="科">合前</span></p>
        
        <p class="落詩"><span class="科">貼</span>聚散空嗟類轉蓬。<br /><span class="科">旦</span>春光欲盡思無窮。<br /><span class="科">貼</span>魚書欲寄何由達。<br /><span class="科">旦</span>水遠山長處處同。</p>
        
        <h2 id=ch10 class="chapter"><span class="齣題">第十齣　瓊林</span></h2>
        
        <p class="白"><span class="科">丑扮令史上</span>少小須勤學。文章可立身。滿朝朱紫貴。盡是讀書人。自家乃是禮部衙門內一個令史。今年張狀元及第。賜宴瓊林。本官著我鋪排筵席。點檢食次。眾官到也。不免在此伺候則個。</p>
        
        <p class="曲"><span class="牌">哭岐婆</span><span class="科">末扮首領官上</span>金鞍驃嫋。宮花壓帽。封章奏了。新承恩詔。瓊林賜宴集時髦。僊儀擁入蓬萊島。<span class="科">合</span>嗹哩哩囉囉哩嗹嗹哩哩囉囉哩嗹。</p>
        
        <p class="白">自家乃是禮部一個首領官。張狀元兄弟登科。今日赴瓊林宴。堂上委着下官提調令史每太僕寺掌鞍馬祗候。怎生不見。<span class="科">丑叫介淨上</span>廳上一呼。階下百諾。覆大人。有何鈞旨。<span class="科">末</span>今日狀元遊街。鞍馬完備了未。<span class="科">淨</span>俱已完備了。且是好馬。<span class="科">末</span>怎見得好馬。有多少名色。<span class="科">淨</span></p>
        
        <p class="誦"><span class="牌">西江月</span>只見赤電超光越影。奔雷躡景踰輝。晨鳧挾翠絕塵飛。紫燕浮雲翻羽。<span class="科">末</span>更有甚麼。　　<span class="科">淨</span>更有騰霧驊騮叱撥。追風騄駬纖離。的盧一躍過檀溪。爭似烏騅千里。</p>
        
        <p class="白"><span class="科">末</span>怎生模樣。<span class="科">淨</span></p>
        
        <p class="誦"><span class="牌">臨江僊</span>點點流珠凝赤汗。騰騰口吐紅光。驂驂龍尾棹雲長。竹批雙耳峻。花趁四蹄香。<span class="科">末</span>怎生妝扮。　　<span class="科">淨</span>金凳纖纖垂繡絡。雕鞍閃閃銀妝。文絲嫋嫋紫遊韁。錦韉花爛熳。朱鞚玉叮噹。</p>
        
        <p class="白"><span class="科">末</span>既完備了。只在午門外伺候。<span class="科">淨</span>正是金勒馬嘶芳草地。玉樓人醉杏花天。<span class="科">下末</span>排設的令史。筵席完備了未</p><p>。<span class="科">丑</span>告大人。俱已完備了。<span class="科">末</span>什麼食品。<span class="科">丑</span></p><p class="mw-empty-elt"></p>
        
        <p class="誦"><span class="牌">西江月</span>翠釜駝峰骨聳。銀盤鱠縷絲飛。鳳胎虯脯素麟脂。犀筯從教厭飫。<span class="科">末</span>更有什麼。　　<span class="科">丑</span>異品朱櫻綠笱。香菹紫蕨青葵。五齏七醢與三臡。總是僊庖珍味。</p>
        
        <p class="白"><span class="科">末</span>怎生鋪設。<span class="科">丑</span></p>
        
        <p class="誦"><span class="牌">臨江僊</span>只見馥郁沈煙噴瑞獸。氤氳酒滿金罍。綺羅繚繞玳筵開。人間真福地。天上小蓬萊。　　繡褥金屏光燦爛。紅絲翠管喧豗。瓊林瀟灑絕纖埃。紛紛人簇擁。候取狀元來。</p>
        
        <p class="白"><span class="科">末</span>狀元來了未。<span class="科">丑</span>遠遠望見一簇人馬紛鬧。想是狀元來了。<span class="科">末</span>兀的你伺候着。<span class="科">丑</span>只教他酒淹衫袖濕。花壓帽簷低。<span class="科">末</span>玉殿傳金榜。君恩賜狀頭。英雄三百輩。相逐步瀛州。</p>
        
        <p class="曲"><span class="牌">窣地錦襠</span><span class="科">生外上</span>洛陽新林染宮袍。特領天恩下九霄。羽林冠蓋豎旌旄。方顯得男兒志氣高。<span class="科">合</span>嗹哩哩囉囉哩嗹嗹哩哩囉囉哩嗹。</p>
        
        <p class="曲"><span class="牌">哭岐婆</span><span class="科">淨上</span>長安御道。東風芳草。遊人鬧吵。桃花爭笑。紅樓簾捲美人嬌。多情卻被無情惱。<span class="科">合前</span></p>
        
        <p class="曲"><span class="牌">窣地錦襠</span><span class="科">末</span>瓊林春色醉僊桃。聖澤千年此日遭。詩成珠玉在揮毫。池上于今有鳳毛。<span class="科">合前末</span></p>
        
        <p class="白">此是杏園。請狀元住馬。<span class="科">淨</span>見說狀元赴宴瓊林。都有作詩舊例。狀元請先賦一詩作倡。然後資次賡和。老夫叨於年末。亦當效顰。如詩不成。罰依金谷酒數。<span class="科">末</span>狀元請。<span class="科">生誦詩介</span>天下英雄入彀時。紛紛隨我步龍墀。雲程直上九萬里。月桂高攀第一枝。銀瓮香分官寺酒。彩毫先賦杏園詩。北堂慈母春秋邁。敢把泥金報喜遲。<span class="科">淨</span>妙妙。如今該張探花作。也要步韻。<span class="科">外</span>金鑾憶昨拜恩時。衣惹天香下玉墀。中廐馬從乘上駕。內園花許折高枝。預沾王母蟠桃宴。曾賦湘靈鼓瑟詩。十九人中最年少。功名到手肯嫌遲。<span class="科">淨</span>好好。又強似乃兄之作。<span class="科">末</span>老進士。如今輪到足下了。<span class="科">淨</span>老夫已作過了。<span class="科">末</span>不曾。<span class="科">淨諢介</span>適來雖不曾。在先作得儘有。老夫如今年邁。沒心緒搜索枯腸。偷今換古。就把老年登科作一首。<span class="科">末</span>願聞。<span class="科">淨</span>開寶二年來應舉。紹興三載始成名。<span class="科">末</span>開寶是太祖皇帝寶號。你到是一百七十歲了。<span class="科">淨</span>老夫年衰昏眊。是差了。即是元祐二年。<span class="科">末</span>後末句。<span class="科">淨</span>饒他白髮簪中滿。誰信青雲足下生。觀榜已無朋友在。到家惟有子孫迎。也知年少登科好。方信龍頭屬老成。<span class="科">末</span>這詩雖好。一來是古人梁狀元做的。二來不曾和前韻。不准不准。<span class="科">淨又諢介末</span>請。<span class="科">淨</span>七步之才。打什麼緊。<span class="科">誦詩介</span>年老今非少壯時。諸公挈我拜丹墀。金杯御酒吞三盞。烏帽宮花插一枝。腹內自知全欠學。人前不敢強吟詩。驊騮趷踏爭先去。莫笑鴛駘進步遲。<span class="科">末</span>詩便好。但後有趷踏兩個字。<span class="科">淨</span>老拙信口嘲來。不可求全責備。拚得罰酒了。</p>
        
        <p class="曲"><span class="牌">畫眉序</span><span class="科">生</span>三策獻重瞳。獨占鰲頭聖恩重。念鯫生何幸。此日登庸。雲程遠方舊鯤鵬。天闕近爭來麟鳳。<span class="科">合</span>大家同赴瓊林宴。人人在錦繡叢中。</p>
        
        <p class="曲"><span class="牌">前腔</span><span class="科">末</span>才子氣如虹。下筆文源似泉湧。羨難兄難弟。並列儒宗。謾誇他千里神駒。爭似你雙飛靈鳳。<span class="科">合前</span></p>
        
        <p class="曲"><span class="牌">前腔</span><span class="科">外</span>文史勉三冬。經濟才華愧晁董。喜文場一戰。奏捷詞鋒。奮身誇荀氏八龍。覽德羨河東三鳳。<span class="科">合前</span></p>
        
        <p class="曲"><span class="牌">前腔</span><span class="科">淨</span>四海樂時雍。聖主垂衣御天統。看堯庭疊見。總是英雄。起賢佐渭水飛熊。表嘉瑞岐山鳴鳳。<span class="科">合前</span></p>
        
        <p class="曲"><span class="牌">滴溜子</span><span class="科">生</span>微臣的。微臣的荷蒙聖躬。今日裡。今日裡喜沾厚寵。感恩空懷慚悚。叶心贊廟謨。賡歌聖宋。期取功名勒鼎鍾。</p>
        
        <p class="曲"><span class="牌">大和佛</span><span class="科">淨外</span>閬苑蓬壺春正濃。宮花壓帽紅。瓊膏玉髓。僊釀瀉黃封。鯨吻吸千鍾。<span class="科">合</span>都拚取解下金龜醉春風。都拚取解下金龜醉春風。</p>
        
        <p class="曲"><span class="牌">前腔</span><span class="科">末</span>僊庖異饌傳供奉。無非翠釜紫駝峰。金屏繡褥。香暖綺羅叢。觴詠且從容。<span class="科">合</span>直喫到醉後人扶上青驄。直喫到醉後人扶上青驄。</p>
        
        <p class="曲"><span class="牌">雙聲子</span><span class="科">合</span>天街晚。天街晚。歸馬緩。黃金鞚。人驟處。人驟處。綵簇引。笙歌擁。明月上。明月上。花影重。花影重。看歡聲鼎沸。笑臉春融。</p>
        
        <p class="曲"><span class="牌">餘文</span><span class="科">合</span>從今更撰賢臣頌。報國丹心務秉忠。願追蹤伊呂簉羽夔龍。</p>
        
        <p class="落詩"><span class="科">生</span>酒痕狼籍污春衣。<br /><span class="科">淨</span>宴罷瓊林竟落暉。<br /><span class="科">外</span>一色杏花紅十里。<br /><span class="科">合</span>僊郎歸去馬如飛。</p>
        
        <h2 id=ch11 class="chapter"><span class="齣題">第十一齣　看策</span></h2>
        
        <p class="曲"><span class="牌">普賢歌</span><span class="科">丑扮堂候官上</span>袞衣天上未朝回。人擁沙堤相府開。公文滿案堆。六曹星火催。執事紛紛專等待。</p>
        
        <p class="白">自家乃是秦丞相府中一個堂候官。俺丞相入朝奏事。此時相將回府。恐有差命。免不得在此伺候。</p>
        
        <p class="曲"><span class="牌">夜遊朝</span><span class="科">淨上</span>燮理陰陽調鼎鼐。依日月位正台階。世掌絲綸。門盈冠蓋。堪忿書生狂態。</p>
        
        <p class="白">自家官居黃閣。位逼丹霄。贊廊廟之謀謨。為朝廷之耳目。順兩儀。遂萬物。須教玉燭調和。鎮百姓。撫四夷。願保金甌無缺。真是八柱擎天。高明之位列。以致四時成歲。停毒之功存。堂堂舟楫濟川材。落落鹽梅調鼎手。這幾日朝廷有事。下官不曾得暇檢閱省中案牘。見說新狀元張九成廷試三策。專言大臣失職。時政有乖。明明詆毀下官。尀耐書生纔得進步。輒敢如此無禮。正是恨小非君子。無毒不丈夫。堂候官那有。<span class="科">丑</span>覆恩相。有何鈞旨。<span class="科">淨</span>你去中書省取出新狀元御試策三道來看。<span class="科">丑</span>理會得。<span class="科">下取策上</span>狀元策在此。<span class="科">淨看策笑介</span>第一策道。奉迎二帝於朝廷。宜盡父子溫凊之禮。修治諸陵於中土。當雪祖宗憤恥之讎。第二策道。省徭賦以甦久困之民。固城池以備不虞之患。這個也罷。第三策道。權臣誤國。而奸佞盈朝。邊將寢兵。而英雄喪氣。這兩句分明直指下官主和議之非。呀。多少勳舊大臣。尚且箝口結舌。不敢誹謗於我。況是一個閭閻豎子。反來如此無禮。堂候官。更要尋思計策。好生區處他。<span class="科">丑</span>領鈞旨。</p>
        
        <p class="曲"><span class="牌">前腔</span><span class="科">末扮黃門官上</span>紫府潭潭深似海。九重丹詔鳳銜來。雨露沾恩。雲霞散彩。啟沃鼎臣元宰。</p>
        
        <p class="白">朝廷有旨。官吏每香案迎接。<span class="科">淨丑跪介末</span>新狀元張九成。探花張九思。兄弟二人上表乞恩養親。着中書省議報。<span class="科">淨丑</span>萬歲萬歲萬萬歲。使臣請坐看表。<span class="科">淨看表笑介</span>他既有老母在堂。當元先誰着他兄弟同來赴選。忠孝怎能兩全。罷罷。如今只着張探花回家就祿養親。聞得張狀元有文武全才。就選他做督府參謀。一同岳元帥領兵北伐便了。堂候官。着他即日辭朝謝恩前去。此係軍旅急務。不許停留。<span class="科">丑</span>領鈞旨。<span class="科">淨笑介</span></p>
        
        <p class="曲"><span class="牌">瑣窗郎</span>笑狂生質類駑駘。獻廷策太不才。專非內省歷詆西臺。他憑河暴虎。如今難悔。<span class="科">合</span>管教他風塵千里向邊塞。親戰伐受顛沛。</p>
        
        <p class="曲"><span class="牌">前腔</span><span class="科">末</span>綠衣郎獨占高魁。乃國家梁棟材。<span class="夾白"><span class="科">淨</span>他什麼梁棟材。<span class="科">末</span>丞相。你</span>恩沾九命。位列三台。尊賢禮士。何必深罪。<span class="科">合前</span></p>
        
        <p class="曲"><span class="牌">前腔</span><span class="科">丑</span>這書生好是癡呆。掉筆舌生禍胎。方圖貴顯。反受飛災。<span class="科">跪介</span>恩官雅度。只須寬貸。<span class="科">合前淨</span></p>
        
        <p class="白">堂候官。恐張狀元兄弟來參見。着他休要入來。<span class="科">丑</span>領鈞旨。</p>
        
        <p class="落詩"><span class="科">淨</span>尀耐書生謗大臣。<br /><span class="科">丑</span>管教漂泊陷邊塵。<br /><span class="科">淨</span>平生不作皺眉事。<br /><span class="科">丑</span>世上應無切齒人。</p>
        
        <h2 id=ch12 class="chapter"><span class="齣題">第十二齣　分岐</span></h2>
        
        <p class="曲"><span class="牌">西地錦</span><span class="科">生上</span>折檻無人廷諍。左衽忍及生靈。封章朝奏匡時政。夕貶萬里邊城。</p>
        
        <p class="白">一封朝奏九重天。夕貶潮陽路八千。東去伯勞西去燕。斷腸回首各風煙。自家為親命強來赴選。忝中高魁。奈老母在堂。恐報劉之日短。故與兄弟一同進表乞恩歸省。不想廷試二策。違忤權臣。致生禍釁。蒙聖恩除授督府參謀。即日監兵北伐。本欲再上疏陳情。又非臣子之禮。罷罷。王陽不失為孝子。王尊不失為忠臣。忠孝怎能夠兩全。既得兄弟還家養母。已付大事。下情雖得寬慰。但恐關塞迢遙。音書阻絕。如何是好。好悶呵。</p>
        
        <p class="曲"><span class="牌">前腔</span><span class="科">外上</span>滿眼春風桃杏。爭如棠棣聯榮。錦衣歸省躬溫凊。服勞夜寢晨興</p>
        
        <p class="白"><span class="科">生</span>兄弟。雙桂聯芳。擢居首選。君上之恩。無以加矣。不想權臣忿恨。謫官邊塞。事君之理。艱險固非所避。但母親年老。不能廝見。皋魚之恨。尚自不免。<span class="科">外</span>哥哥。自古道為臣死忠。為子死孝。當初不來赴選。也由得我和你。今日既受朝廷之爵。即當致身報國。不必更以家事為慮。母親甘旨之奉。兄弟當以勉力應承。<span class="科">生</span>兄弟此情一言難盡。</p>
        
        <p class="曲"><span class="牌">江頭金桂</span>為學本希賢希聖。幸遭逢起一經。誰想權臣當路。操弄國柄。把忠良牢陷穽。因此上疏奏承明。要除邪佞。卻被奸謀謫貶。遠塞監兵。飄飄置身一羽輕。<span class="夾白">我也休要恨他。只是命該如此。</span>謾尤人怨己。謾尤人怨己。榮枯有命。論人生。須信弱草棲塵坌。留取丹心照汗青。</p>
        
        <p class="曲"><span class="牌">前腔</span><span class="夾白"><span class="科">外</span>哥哥。</span>你自負胸中耿耿。況龍頭屬老成。自古為人臣子。當盡忠鯁。怎辭得烹五鼎。<span class="夾白"><span class="科">生</span>這是我分內之事。母親在上如何。<span class="科">外</span>哥哥。</span>你既身在朝廷。敢圖家慶。只得向黃雲白草。萬里邊塵。把諸蕃虜塵都掃淨。看呼韓稽顙。看呼韓稽顙。單于係頸。<span class="夾白">那時節標功鐵柱呵</span>樹勳名。也知道蘇武空持節。須信終軍枉請纓。</p>
        
        <p class="曲"><span class="牌">前腔</span><span class="科">生</span>我一身似流萍漂梗。又向遐荒萬里行。回首孤雲何處。空念鄉井。幾時得歸定省。只愁他鶴髮星星漸入楡景。最苦天涯兄弟。執手叮嚀。吞聲更將別淚零。歎人生聚散。歎人生聚散。行藏不定。<span class="夾白">秦相國</span>謾憑凌。你只道蓬跡隨風轉。我自是葵心向日傾。</p>
        
        <p class="白"><span class="科">外</span>哥哥。只是我和你來此赴舉的不是。</p>
        
        <p class="曲"><span class="牌">前腔</span>想當日難違母命。攜書上帝京。誰信道掛名金榜。遭此不幸。俾儒臣習戰征。向九萬鵬程。雁鴻分影。試看鶺鴒原上。兩兩飛鳴。顧急難無限情。歎西堂夢杳。歎西堂夢杳。姜肱被冷。弟和兄。本為月殿攀雙桂。翻做風波逐雨萍。</p>
        
        <p class="白"><span class="科">生</span>兄弟。限在今日起程。不得從容一敘手足之情。奈何。<span class="科">外</span>哥哥。君命召。不俟駕而行。況又軍旅之事。豈可稽緩。兄弟別去。有何囑付。<span class="科">生</span>養親之禮。料你能自盡。不待我叮嚀教戒。但母親問你行色。不可直言利害。稍稍寬慰便了。<span class="科">外</span>哥哥。沙塞風霜。須自保重。兄弟就此拜別。<span class="科">拜生介</span></p>
        
        <p class="曲"><span class="牌">憶多嬌</span>心慘慼。愁似織。同群旅雁分羽翼。兩處孤飛聲哀嚦。<span class="科">合</span>路途南北。從此關山阻隔。</p>
        
        <p class="曲"><span class="牌">前腔</span><span class="科">生</span>臣子職。當勉力。奈驅馳王事歸未得。腸斷高人人垂白。<span class="科">合前</span></p>
        
        <p class="曲"><span class="牌">鬭黑麻</span><span class="科">外</span>心只慮吾兄護兵遠謫。邊塞上風霜。豈曾慣歷。離別去轉憂憶。打破愁城。我心匪石。<span class="科">合</span>雲橫絕域。萬山遮故國。那有鱗鴻寄書咫尺。</p>
        
        <p class="曲"><span class="牌">前腔</span><span class="科">生</span>我只願朝廷去奸進直。<span class="夾白">秦相國。你莫說謫貶我。</span>便刀斧加誅。此心肯易。<span class="夾白">我到邊上。待戎事稍暇呵。</span>還須上萬言策。拚取微軀。裹屍馬革。<span class="科">合前</span></p>
        
        <p class="落詩"><span class="科">生</span>參差鴻雁落哀音。<br /><span class="科">外</span>兄弟漂零感慨深。<br /><span class="科">生</span>異國他鄉千里夢。<br /><span class="科">外</span>同枝連氣百年心。</p>
        
        <h2 id=ch13 class="chapter"><span class="齣題">第十三齣　供姑</span></h2>
        
        <p class="曲"><span class="牌">霜天曉角</span><span class="科">旦上</span>離鸞罷舞。羞把菱花睹。誰道嬋娟早誤。嫦娥永夜同孤。</p>
        
        <p class="白">只為洛陽花好看。拆散鴛鴦伴。又被春風吹夢斷。從此釵橫鬢亂。朱顏日夜凋殘。妾身豈怨孤單。只愁家貧親老。難效菽水承歡。奴家自從丈夫去後。遭此歲時饑饉。家中一向狼狽。朝夕無可為甘旨之奉。難得鄰家王姆不時應濟。日長歲久。難以週全。今早因缺少柴米。尚未供膳。方纔覓得升合之米。不免做飯充饑則個。</p>
        
        <p class="曲"><span class="牌">香遍滿</span>古來人道。媳婦事舅姑。所欲當進取。誰信我家貧。日晏方炊黍。看流匙軟粒。似玉還似珠。<span class="夾白">這般荒歉之時。誰家不絕糧。婆婆。</span>你擔饑受餒。休怨着裙釵女。</p>
        
        <p class="白">飯已做在此。本待具些蔬肴之味。又無錢鈔可買。適來在鄰舍家。覓得野菜一束。做一碗羹。聊為下飯。</p>
        
        <p class="曲"><span class="牌">前腔</span>野園荒圃。挑摘取草蔬。露葉香可茹。翠盎盛來。暫假供匙筯。看柔絲嫩甲。未必成五俎。<span class="夾白">語云。七十非肉不飽。不是奴家不為肥甘之奉。</span>幸親甘淡泊。肯怨着憂葵女。</p>
        
        <p class="白">蔬飯已具在此。請婆婆出來喫早膳。</p>
        
        <p class="曲"><span class="牌">霜天曉角</span><span class="科">貼上</span>孩兒出路。老景添悽楚。冷室塵生翠釜。日高未辦朝餔</p>
        
        <p class="白">媳婦。這般時候。纔具早膳。<span class="科">旦</span>婆婆只因少米。故此遲了。<span class="科">貼</span>媳婦。我和你朝暮生受。多虧負東鄰王婆婆。每日來陪我喫飯。今日怎麼不請他來。<span class="科">旦</span>因無蔬菜。不曾去相請。王婆婆已自來了。</p>
        
        <p class="曲"><span class="牌">臘梅花</span><span class="科">丑上</span>佳人賢孝絕代無。休問徐吾與李吾。你看那野禽能反哺。遶庭三匝叫慈烏。</p>
        
        <p class="白">老娘是張安人的鄰舍。自他兩個秀才上京去後。家中十分艱難。老娘不時周給他。好一個賢孝媳婦。每日供膳。必來請我相陪。今早有些不快。不曾去得。不免去探望一回。<span class="科">見介貼</span>王鄰母請坐。<span class="科">丑</span>老安人。怎麼纔喫早膳。<span class="科">旦</span>因缺少柴米。以此遲了。<span class="科">丑</span>大娘子。怎不早來與我說。送些與你。<span class="科">旦</span>婆婆已害多番。難以啟齒。<span class="科">丑</span>你說那裡話。如此不成鄰舍了。</p>
        
        <p class="曲"><span class="牌">羅帳裡坐</span><span class="夾白"><span class="科">貼</span>鄰母。</span>我時遭坎坷。家業盡無。晨昏生受。甚蒙看顧。懷恩慘慼。怎忘鄰母。<span class="科">合</span>菜羹蔬食強支吾。幸有這辛勤孝婦。</p>
        
        <p class="曲"><span class="牌">前腔</span><span class="夾白"><span class="科">丑</span>老安人。大娘子。</span>我與你同鄰共井。況又恩洽義孚。艱危緩急。我當扶助。<span class="夾白">你當初秀才不肯去赴舉。也是我攛掇。曾許他支當一應欠缺。</span>一言既出。決無躭誤。<span class="科">合前</span></p>
        
        <p class="曲"><span class="牌">前腔</span><span class="科">旦</span>我兒夫出外。家惟婦姑。舉眼蕭索。有誰堪訴。荷高鄰厚德。怎生辜負。<span class="科">合</span>菜羹蔬食強支吾。怎做得崔家孝婦。</p>
        
        <p class="白"><span class="科">貼</span>媳婦。這般凶荒時歲。教你也沒奈何。</p>
        
        <p class="曲"><span class="牌">劉潑帽</span>桂薪玉粒真無措。也只須飯糗羹蔬。<span class="夾白">若得我孩兒做得一官半職回來呵。</span>三牲五鼎依朝暮。<span class="科">合</span>萬事總由天。且隨分同甘苦。</p>
        
        <p class="曲"><span class="牌">前腔</span><span class="夾白"><span class="科">丑</span>老安人。</span>你童無五尺應門戶。虧殺那女娘荊布。怎知賢母無嗔怒。<span class="科">合前</span></p>
        
        <p class="曲"><span class="牌">前腔</span><span class="科">旦</span>自憐青鏡顏非故。料奴家此生難度。<span class="夾白">婆婆在堂呵。</span>強將菽水供餐素。<span class="科">合前丑</span></p>
        
        <p class="白">大娘子。今後切不可避嫌。但有欠缺。只在我家來取。<span class="科">貼旦</span>多謝王鄰母。</p>
        
        <p class="落詩"><span class="科">貼</span>施恩布惠謝高鄰。<br /><span class="科">丑</span>饋乏賙窮豈憚頻。<br /><span class="科">旦</span>惟有感恩并積恨。<br /><span class="科">合</span>千年萬載不成塵。</p>
        
        <h2 id=ch14 class="chapter"><span class="齣題">第十四齣　點將</span></h2>
        
        <p class="白"><span class="科">末上</span>萬竈貔貅氣象雄。秋風劍戟倚崆峒。將軍已定平胡策。奪取龍驤第一功。小人乃是岳節使麾下一個兵校。俺節使大人真個是將家第一。國士無雙。怎見得。看他氣宇堂堂。威風凜凜。乃朝廷之心膂。為邦家之爪牙。坐帷幄而決勝千里。慷慨謀謨。握羽扇而指揮三軍。從容談笑。金印累累如斗大。錦裘燁燁似翬飛。三戰三捷。休誇方叔無勛。七縱七擒。謾說武侯妙算。駐節而寇兵星散。望風而虜氣煙消。銜枚疾走。不聞人馬之聲。到陣橫奔。惟見風雲之色。進以鼓。退以金。那一個敢爭先卻後。張我弓。挾我矢。那一個不奮勇揚驍。左擊右突。而兵藏四機。前驅後衝。而將嚴八陣。何用奇謀秘計。不須高壘深溝。山河誓重恩光大。雷電威嚴號令明。休誇軍令嚴明。且說他戎事整齊。只見牙爪桓桓。闞如虓虎。武夫赳赳。猛若熊羆。閃閃三千金縷甲。總是水犀紋。英英十萬鐵兜鍪。無非皮索貫。虎韔中納取燕角麋膠。朱弦黑幹夾弧弓。曾見號猿走斃。魚腹內藏着鐵絲雪羽。金鏃霜鋒恆茀矢。從教宿鳥驚飛。利槊夷予簇簇。長戈短戟森森。走朱輪。麾畫轂。征車雜遝驟如雷。踏玉鐙。據金鞍。戰馬奔騰紛似蟻。紫電清霜。劍鍔稜稜。泣陰山之鬼魅。朱竿赤羽。旌斾獵獵。動碧漢之龍蛇。馬前行帳錦糢糊。腰下佩刀金錯落。正是一身扶日月。四海望風雲。道猶未了。節使大人早來。</p>
        
        <p class="曲"><span class="牌">番卜算</span><span class="科">外上</span>推轂荷君恩。特拜元戎職。玉門關外霍嫖姚。肉眼何曾識。</p>
        
        <p class="誦"><span class="牌">滿江紅</span>怒髮衝冠。憑闌處蕭蕭雨歇。擡望眼仰天長嘯。壯懷激烈。燥吻饑餐胡虜肉。笑談渴飲匈奴血。莫等閒白了少年頭。空悲切。　　靖康恥。猶未雪。臣子恨。何時竭。直待駕長車踏破賀蘭山缺。三十功名塵與土。八千里路雲和月。待從頭收拾舊山河。朝金闕。</p>
        
        <p class="白">岳飛。表字鵬舉。相州湯陰人也。自小好習左氏春秋。孫吳兵法。劉宣撫擢舉於士民之間。宗統制薦拔於麾幕之下。西驅劉豫。北剿楊么。戰伐有功。以次陞為都統。今蒙聖恩拜受元帥之職。着張狀元護從。一同征伐。聞得北虜酋首卻是兀朮。這廝雖是勇鷙多謀。怎當得我手下王貴牛皋諸將。正是嫩草怕霜霜怕日。惡人自有惡人磨。兵校每那有。<span class="科">末</span>覆元帥。有何鈞旨。<span class="科">外</span>着將士每聽發號令。<span class="科">末應叫介淨上</span>用箭當用長。挽弓當挽強。射人先射馬。擒賊當擒王。<span class="科">丑上</span>老馬夜知道。蒼鷹饑着人。臨危經久戰。用意始知神。覆元帥。有何鈞旨。<span class="科">外</span>契丹侵擾中原。兀朮下兵書刻期交戰。諸將士每。戎伍要整齊。甲馬要精神。鼓進金退。盾前兵後。矢不離絃。劍不入鞘。違令者斬。<span class="科">眾應介外</span>督府大人怎生不見。<span class="科">末</span>督府大人已到。</p>
        
        <p class="曲"><span class="牌">番卜算</span><span class="科">生上</span>一卷呂公書。七紙陳琳檄。甲兵十萬在胸中。筆底收功績。</p>
        
        <p class="白"><span class="科">相見介外</span>大人。兀朮下兵書。約在時下交戰。<span class="科">生</span>軍士每。一聽元帥號令。臨陣不許卻顧。步兵騎卒。不許淆混。斬首級多者論功陞賞。<span class="科">眾</span>領鈞旨。</p>
        
        <p class="曲"><span class="牌">四邊靜</span><span class="科">外</span>天驕恣肆侵疆埸。邊烽夜不息。介士困風塵。生靈死鋒鏑。<span class="科">合</span>三軍努力。致身報國。馬上旗纛明。塞外陣雲黑。</p>
        
        <p class="曲"><span class="牌">前腔</span><span class="科">生</span>儒臣自有平胡策何曾衽金革。報主只孤忠。昭昭寸心赤。<span class="科">合前</span></p>
        
        <p class="曲"><span class="牌">福馬郎</span><span class="科">末</span>督府樞謨能贊畫。大將軍容盛。聲烜赫。文武威千里動蠻貊。<span class="科">合</span>一戰破戎狄。名和姓勒取燕然石。</p>
        
        <p class="曲"><span class="牌">前腔</span><span class="科">淨丑</span>自小從戎能騎射。對陣揚弓矢。無懼色。幕下從來號萬人敵。<span class="科">合前</span></p>
        
        <p class="落詩"><span class="科">生</span>大將桓桓士氣雄。<br /><span class="科">外</span>羶腥一掃陣雲空。<br /><span class="科">末</span>從教青海無傳箭。<br /><span class="科">合</span>管取天山早掛弓。</p>
        
        <h2 id=ch15 class="chapter"><span class="齣題">第十五齣　起兵</span></h2>
        
        <p class="曲"><span class="牌">北點絳唇</span><span class="科">淨扮兀朮上</span>鼙鼓喧聲。旌旗蕩影。三軍猛。離卻邊庭。直入中華境。</p>
        
        <p class="白">你看那邊上好光景。只見雁塞茫茫。龍荒漠漠。蒼蒼涼涼。天清日淡。黯黯慘慘。霧結煙愁。迢迢隱隱。金城圍繞控燕臺。嫋嫋巍巍。銅柱高標分漢界。突突兀兀的崇墉雉堞。依依稀稀的斥堠狼墩。黑隼蒼鷹。草鵰青鶻。往往來來。高高下下。出沒戲青霄。玄狐赤豹。白兔黃熊。祁祁戢戢。僕僕儦儦。縱橫馳草莽。凜凜冽冽。冰雪沍陰山。那分冬夏。冥冥迷迷。風塵暗沙磧。不辨昏朝。靉靉靆靆。氛氣護儲胥。岧岧嶢嶢。峰巒橫邏些。星星散散。部落屯兵。何止貔貅十萬。整整齊齊。沙場牧馬。那數騋牝三千。皤皤娑娑。髡顱擾擾舞番童。絡絡繹繹。搥髻紛紛走胡婦。琵琶聲唧唧嘈嘈。撥盡穹廬夜月。觱㗚調淒淒切切。吹殘邊戍秋風。濯濯甡甡的牛羊遍地。無非給口餱糧。班班剝剝的弓矢橫腰。總是隨身行仗。正是天生一般種族。地分兩處山河。自家兀朮的便是。諸部稱為四太子。機謀變詐。膂力麤豪。靴尖踢倒天關。鎗柄戳穿地肺。聞氣而蚩尤喪膽。望風而項羽消魂。只因天時暑熱。一向休兵解甲。如今風高氣肅。弓強馬肥。正是征戰之秋。不免整點戎陣。演習武藝。期日分道南侵。還定中原。多少是好。頭目每那有。<span class="科">末上</span>風生紫塞秋橫劍。月落黃河夜渡兵。<span class="科">丑上</span>巴童戍久能番語。胡馬調多解漢行。將軍有何分付。<span class="科">淨</span>前下戰書去中朝。定在目下交兵。都要整着弓馬。演習武藝。<span class="科">末丑</span>領鈞旨。<span class="科">淨</span>今日就在祁連前面打圍。不許部落分散。頭目每各要逞說本事來。<span class="科">末</span>骨鼕鼕亂敲畫鼓。急綳綳滿挽弓號。腷膊膊雲外落雙鵰。靃靡靡五𧲧<a epub:type="noteref" href="#char01"><sup>註</sup></a>踣倒。<span class="科">淨</span>且說對陣本事。<span class="科">末</span>光爍爍旌旗蕩颺。氣騰騰戰馬咆哮。亂霍霍兩手舞金刀。撲碌碌人頭如刈草。<span class="科">淨</span>好勇漢。<span class="科">丑</span>昏慘慘冥迷天日。淅索索亂撒風沙。嗶㗚㗚前後奏胡笳。躑躅躅爭奔獵馬。<span class="科">淨</span>對陣時節。<span class="科">丑</span>只見忽喇喇箭鋒似雨。密蹡蹡戈戟如麻。黑瞳瞳雙眼亂飛花。戰競競怎當驚嚇。<span class="科">末笑介</span>你只好陣後興兵。<span class="科">淨</span>這廝沒用。拿去罰罪。<span class="科">丑渾介淨</span>且饒他。各要向前打獵。不論飛禽走獸。多得者重賞。沒有者受罰。<span class="科">眾應介</span></p><aside epub:type="footnote" id="char01"><p>「⿰豸巴」</p></aside>
        
        <p class="曲"><span class="牌">紅繡鞋</span><span class="科">淨</span>悠悠羽斾雲旌。雲旌。蓬蓬羯鼓神鉦。神鉦。馳獵犬。臂胡鷹。人辟易。馬飛騰。<span class="科">合</span>醉穹廬且飽羶腥。醉穹廬且飽羶腥。</p>
        
        <p class="曲"><span class="牌">前腔</span><span class="科">末</span>胡兒馬上為生。為生。那管露宿霜征。霜征。氈帳暖。鐵衣輕。秋氣肅。暮煙橫。<span class="科">合前</span></p>
        
        <p class="曲"><span class="牌">前腔</span><span class="科">丑</span>打圍直入長城。長城。漢人往往奔驚。奔驚。弓落月。箭流星。邊日淡。隴雲平。<span class="科">合前</span></p>
        
        <p class="曲"><span class="牌">前腔</span><span class="科">淨</span>群醜暫且歸營。歸營。明日管取交兵。交兵。心猛烈。氣崢嶸。攻澤潞。取幽并。<span class="科">合前</span></p>
        
        <p class="落詩"><span class="科">淨</span>飛走紛紛塞草腥。<br /><span class="科">丑</span>且櫜弓矢偃旄旌。<br /><span class="科">末</span>洗兵魚海雲迎陣。<br /><span class="科">合</span>秣馬龍沙月照營。</p>
        
        <h2 id=ch16 class="chapter"><span class="齣題">第十六齣　榮歸</span></h2>
        
        <p class="曲"><span class="牌">金瓏璁</span><span class="科">貼上</span>孩兒辭故里。途路歷盡艱危。空使我寸心馳。<span class="科">旦上</span>堂前姑老矣。天上遊子歸遲。情脈脈。思依依。</p>
        
        <p class="誦"><span class="牌">踏莎行</span><span class="科">貼</span>目斷孤鴻。書沈雙鯉。青山渺渺雲千里。悶懷蕭索怕驚秋。梧桐葉落西風起。　　<span class="科">旦</span>翠黛愁橫。紅鉛淚洗。美人只隔湘江水。歸期暗卜已無憑。鵲聲爭似燈花喜。</p>
        
        <p class="白"><span class="科">貼</span>媳婦。家事蕭條。老懷抑鬱。孩兒又不回來。如何是好。<span class="科">旦</span>婆婆。生意艱難。奴家自當區處。孩兒在外。想在早晚回家。婆婆請自寬心。<span class="科">貼</span>春間別去。如今將已秋暮。書信也沒有一封回來。途路上風霜疾病。如何保得。</p>
        
        <p class="曲"><span class="牌">二犯傍妝臺</span>我終日倚門閭。謾勞慈母朝夕望兒歸。想應在途路裡。莫不是寓京畿。<span class="夾白">孩兒。</span>你休戀上林春富貴。須念高堂日暮時。<span class="科">合</span>又驚時變九月授衣。教人屈指數歸期。</p>
        
        <p class="曲"><span class="牌">前腔</span><span class="科">旦</span>一從夫婿赴春闈。幾多心事只恐老親知。愁不敢垂玉筯。貧不敢皺蛾眉。緣何未收書一紙。忽見關河朔雁飛。<span class="科">合前</span></p>
        
        <p class="曲"><span class="牌">生查子</span><span class="科">外上</span>儒冠豈誤身。平步青霄上。親舍久淒涼。客路多勞攘。</p>
        
        <p class="白"><span class="科">進見介貼</span>孩兒。你回來了。<span class="科">外拜貼介</span>母親。只為功名之事。久缺甘旨之奉。望恕孩兒不孝之罪。<span class="科">拜旦介</span>嫂嫂。母親在堂。多謝扶持侍養。<span class="科">旦</span>叔叔。路上風霜辛苦。且喜脫白掛綠。<span class="科">貼</span>孩兒。你如何獨自回來。</p>
        
        <p class="曲"><span class="牌">刮鼓令</span><span class="科">外</span>當時赴選場。念萱親獨在堂。蒙撫養劬勞難報。又荷詩書教子方。<span class="夾白"><span class="科">貼</span>敢是你兄弟都得中試了。<span class="科">外</span></span>雙桂喜聯芳。<span class="夾白"><span class="科">貼</span>你哥哥中第幾名。<span class="科">外</span></span>吾兄幸然名魁虎榜。<span class="夾白"><span class="科">貼</span>孩兒。你中第幾名。<span class="科">外</span></span>孩兒名忝探花郎。<span class="夾白"><span class="科">貼</span>你怎的先回。<span class="科">外</span>中榜之後。一同哥哥上表乞恩歸省。哥哥被留在朝選用。獨放我回。</span>為親老恩賜早還鄉。</p>
        
        <p class="白"><span class="科">貼</span>孩兒。你父親早喪。我為你兄弟受了多少艱苦。</p>
        
        <p class="曲"><span class="牌">前腔</span>良人歎早亡。困蓬茅無所望。歷盡了齏鹽貧苦。守孤幃到鬢霜。教子學文章。難禁這許多勤勞鞅掌。<span class="夾白">孩兒。</span>幸今日身顯姓名揚。<span class="夾白">只一件。你哥哥留在朝。幾時能夠回來。</span>念吾兒衣錦滯他鄉。</p>
        
        <p class="曲"><span class="牌">前腔</span><span class="科">旦</span>心中自忖量。頓教人添感傷。<span class="夾白"><span class="科">外</span>嫂嫂因甚傷感。<span class="科">旦</span></span>你兄弟當時別去。苦家貧遭歲荒。我竭力事姑嫜。<span class="夾白"><span class="科">外</span>多虧負嫂嫂了。<span class="科">旦</span></span>晨昏恨無肥甘奉養。<span class="夾白">你哥哥呵。</span>既登高第沐恩光。他怎生不與共還鄉。</p>
        
        <p class="曲"><span class="牌">前腔</span><span class="夾白"><span class="科">外</span>嫂嫂。</span>不須用悒怏。聽一言說審詳。幸兄弟方沾恩命。又被風波分雁行。<span class="夾白"><span class="科">旦</span>為着什麼。<span class="科">外</span></span>為三策獻君王。忠言忤違當朝宰相。因此上難脫利名韁。<span class="夾白"><span class="科">旦</span>哥哥如今在那裡。<span class="科">外</span>被丞相懷忿。除授帥府參謀。差往北方征戰了。<span class="科">旦悲介外</span>嫂嫂不須煩惱。料哥哥不久就得回家。</span>典軍務謫宦在氈鄉。</p>
        
        <p class="落詩"><span class="科">貼</span>鳳隻鸞孤兩處分。<br /><span class="科">外</span>更堪鴻雁怨離群。<br /><span class="科">旦</span>玉關此去三千里。<br /><span class="科">合</span>要寄音書那得聞。</p>
        
        <h2 id=ch17 class="chapter"><span class="齣題">第十七齣　拾囊</span></h2>
        
        <p class="白"><span class="科">淨扮軍士上</span>胡虜驅兵入漢關。秋風殺氣暗秦山。英雄一奮匡時力。不放沙場匹馬還。養兵千日。用在一朝。俺岳爺爺真個是天下無敵。連日與契丹大戰。弓強兵銳。所向無前。士氣轟騰。無不一以當百。兀朮部下軍馬。喫殺得片甲無存。只一件。自古道嬴軍一萬。自損三千。雖得屢勝。手下將士亦被害了無數。小人被飛箭射傷。難受軍中苦楚。便是違了號令也沒奈何。只得逃回家去。將養性命。有一個兄弟亦在陣上亡了。不免到戰場內一尋骸骨。殯葬也好。只見衰草茫茫。風沙四起。髑髏重疊。戰血糢糊。那裡認得。此間到有一個繡袋兒。不免拾去賣幾文錢。路上做盤費。也強似沿門求乞。及早逃奔回家。正是將軍不下馬。各自奔前程。<span class="科">下</span></p>
        
        <h2 id=ch18 class="chapter"><span class="齣題">第十八齣　授詔</span></h2>
        
        <p class="曲"><span class="牌">高陽臺</span><span class="科">生上</span>弓矢斯藏。干戈載戢。三軍且休戎服。紫塞煙清。中原今有頗牧。<span class="夾白">你看那思歸將士呵。</span>胡笳亂奏青雲外。猛然裡亂我心曲。走風塵勤勞王事。鬢絲銷綠。</p>
        
        <p class="白">漢將承恩西破戎。捷音先奏未央宮。天子預開麟閣待。祇今誰數貳師功。自家只因對策違忤權臣。除授只今官職。監兵征討。到此邊境。連日交戰。且喜斬首萬級。虜軍敗北。已有捷音飛報朝廷了。等待聖旨到來。方敢旋師。且將刀劍解下。換了戎衣。少息勞頓。呀。紫香囊怎的不見了。這個物是我母親元先親手製的。佩帶二十餘年。因念手澤。不忍遺棄。如今卻失在戰場內了。<span class="科">苦介</span>因人感物。為物思人。我母親妻子兄弟一向隔遠。不能夠廝見。其如愁悶何。詩云。王事靡盬。不遑將母。公義私恩。怎能兩盡。正是提兵身萬里。懷土淚千行。</p>
        
        <p class="曲"><span class="牌">前腔</span>淚染征衫。香消舞綵。高堂有人孤獨。兄弟參商。那些個如手如足。鵬霄洛鯁分鴛侶。謾自憐有女如玉。念孤身家鄉萬里。旅愁千斛。</p>
        
        <p class="白"><span class="科">外上</span>據鞍談笑把金戈。平寇何須斬獲多。聖代中興重製頌。洗兵誰為挽天河。<span class="科">見生介生</span>元帥智通萬務。勇冠三軍。用兵如神。戰無不利。班爵論功。當在孫武穰苴之右。<span class="科">外</span>狀元何說此話。一則天子中興之福。二則督府參贊之功。下官何能之有。<span class="科">生</span>元帥連得戰勝。已有捷書飛報朝廷去了。須待旨意到來。方可還軍耶。<span class="科">外</span>正說得是。頭目每那裡。<span class="科">淨丑上</span>鳴笳疊鼓擁回軍。破虜平番昔未聞。丈夫鵲印搖邊月。大將龍旂掣海雲。覆元帥。有何號令。<span class="科">外</span>如今收斂兵器。將士各歸營壘休息。直待聖旨到來。方可回軍。如有私逃回者斬。<span class="科">淨丑</span>領鈞旨。</p>
        
        <p class="曲"><span class="牌">山花子</span><span class="科">生</span>凱旋重獻中興頌。遐荒大播皇風。看梯航萬國盡通。四塞斷絕邊烽。<span class="科">合</span>把三邊虜塵掃空。捷書夜飛清晝同。明朝管取朝九重。方顯元戎。報國精忠。</p>
        
        <p class="曲"><span class="牌">前腔</span><span class="科">外</span>轅門落日旌旄擁。陣列萬竈羆熊。管教取天山掛弓。直須劍倚在崆峒。<span class="科">合前</span></p>
        
        <p class="曲"><span class="牌">前腔</span><span class="科">淨</span>紛紛犬戎。落落氐羌種。空有聚蟻屯蠭。看前徒倒戈自攻。蹀血漂杵流紅。<span class="科">合前</span></p>
        
        <p class="曲"><span class="牌">前腔</span><span class="科">丑</span>三千隊中。我飛騎偏驍勇。戎伍慣直前鋒。且休誇周瑜呂蒙。何曾數馬武臧宮。<span class="科">合前</span></p>
        
        <p class="曲"><span class="牌">紅繡鞋</span><span class="科">合</span>三軍氣猛威雄。威雄。連衡左右折衝。折衝。歸上國。奏膚功。呼萬歲。覲重瞳。麟閣上。畫形容。</p>
        
        <p class="曲"><span class="牌">番卜算</span><span class="科">末扮使臣上</span>喜色動龍顏。恩詔傳丹鳳紅塵飛騎赴邊陲。文武均沾寵。</p>
        
        <p class="白">聖旨已到。跪聽宣讀。皇帝詔曰。朕承中葉。遭家不造。天步艱難。人心騷動。氐羌蠹侵於西土。獫狁蜂擾於中原。生靈荼毒。朕實憫焉。所賴文武同心。將士戮力。內平禍亂。外靖邊塵。參謀張九成狥國無家。護兵有略。陞授刑部侍郎。前往五國城候問太上皇帝淵聖皇帝起居消息。元帥岳飛用兵神武。臨陣機謀。陞授天下都元帥。仍去邊郵。剿除賊寇。其下將士論功爵賞有差。嗚呼。盡忠匡國。惟臣子之至情。崇德報功。乃朝廷之通典。欽予時命。恪守厥職。望闕謝恩。<span class="科">生外</span>萬歲萬歲萬萬歲。</p>
        
        <p class="曲"><span class="牌">十二時</span><span class="科">合</span>山呼萬歲天恩重。諸將士喧傳聲鬨。仰荷黃麻詔一封。</p>
        
        <p class="落詩"><span class="科">生</span>叩首欽承君命。<br /><span class="科">外</span>爵賞人人歡慶。<br /><span class="科">末</span>朝中天子三宣。<br /><span class="科">合</span>閫外將軍一令。</p>
        
        <h2 id=ch19 class="chapter"><span class="齣題">第十九齣　聞訃</span></h2>
        
        <p class="曲"><span class="牌">山坡羊</span><span class="科">旦上</span>荒涼涼高秋時序。冷蕭蕭清霜天氣。怨嘹嘹西風雁聲。啾唧唧四壁寒蛩語。<span class="夾白">這般時節。邊塞征人呵。</span>方授衣。遠懷愁幾許。沾襟淚點空如雨。<span class="夾白">這個衣服。</span>和淚緘封。憑誰將寄。<span class="科">合</span>天涯。人迢迢書未歸。傷悲。心搖搖怨別離。</p>
        
        <p class="白">深閨乍冷開香篋。玉筯微微濕紅頰。忽聞征雁叫秋雲。邊信未來情已怯。一夜霜風楊柳窮。征夫迢遞轉淒涼。手展齊紈欲裁翦。金刀未下先斷腸。繒紋瑩奪澄江色。愁撚銀鍼紉不得。回頭顧影綠窗空。惆悵無人試寬窄。奴家自從丈夫去後。獨奉萱堂。甘旨。世務艱難。久不事於刀尺。如今暮秋天氣。家家砧杵。為禦寒之備。適在婆婆處供早膳畢。不免暫時偷暇。整理些舊衣服。做些鍼指則個。</p>
        
        <p class="曲"><span class="牌">前腔</span>亂葺葺柔絲分縷。軟撲撲輕綿鋪絮。碎紛紛縫紉故繒。疊層層裝就遮寒褚。看此衣。線痕千萬緒。也應把我窮愁綴。只怕緒少愁多。離情難繫。<span class="夾白"><span class="科">合</span>丈夫。</span>思之。裙釵來舉案時。須知。牛衣中對泣時。</p>
        
        <p class="白">你看這衣服經了多少挪挲折挫。好似奴家此身。</p>
        
        <p class="曲"><span class="牌">前腔</span>淅瀝瀝鳴秋機杼。響督督敲寒砧杵。斷截截把金刀翦裁密纖纖綴續針和黹。想此衣。到今難稱體。<span class="夾白">丈夫。你便是腰金衣紫。莫忘了貧賤之時。</span>懸鶉百結君須記。<span class="夾白">這個故衣你好棄得。</span>須信道糟糠妻室難棄。</p>
        
        <p class="白"><span class="科">淨扮乞兒上</span>廚中有冷飯。路上有饑人。娘子。求乞些糧米。<span class="科">淨跪介旦</span>漢子。你手裡拿着什麼東西。<span class="科">淨</span>是一個羅袋兒。換些糧米充饑。<span class="科">旦看介</span></p>
        
        <p class="曲"><span class="牌">香柳娘</span>看香羅紫囊。看香羅紫囊。是我姑親製。兒夫佩取長安去。<span class="夾白"><span class="科">淨</span>娘子。你看了這羅袋兒。為何掉淚。<span class="科">旦苦介</span></span>我睹物感傷。我睹物感傷。心下自憂疑。其中有情弊。這饑寒武士。這饑寒武士。你在何方住居。<span class="夾白">這個物事呵。</span>從何得取。</p>
        
        <p class="曲"><span class="牌">前腔</span><span class="科">淨</span>苦饑寒在途。苦饑寒在途。欠缺糧米。逢人只得長拜跪。<span class="夾白"><span class="科">旦</span>你是那裡來。<span class="科">淨</span></span>我是從軍的健兒。我是從軍的健兒。戰敗苦瘡痍。還鄉且逃避。<span class="夾白"><span class="科">旦</span>這個物事那裡得來。<span class="科">淨</span></span>在沙場戰地。在沙場戰地。見縱橫臥屍。其間拾取。</p>
        
        <p class="白"><span class="科">旦</span>漢子。你是從軍的。在那裡征戰來。<span class="科">淨</span>小人隨着岳元帥在北方征戰。一個兄弟在陣亡了。因此戰場內尋認屍骸。拾得這個羅袋兒。沿路賣些錢米。充饑則個。<span class="科">旦</span>既在北方征戰。不曾見說有一個張參謀大人在軍中麼。<span class="科">淨</span>我曉得。就是我這裡同府人。<span class="科">旦</span>他如今怎麼了。<span class="科">淨</span>見說也被傷害了。那時節荒荒張張。小人身被亂箭射傷。疾忙走了。逃得性命到此。娘子可憐見。求乞些糧米。<span class="科">貼上</span>隔牆須有耳。窗外豈無人。媳婦。有什麼人在門首鬧炒。<span class="科">旦</span>一個求乞的軍士。他說在北方戰敗逃回。我問他緣故。<span class="科">貼</span>你曾問孩兒的消息麼。<span class="科">旦</span>便是。他說在軍中傷死了。他有一個繡香囊在手裡。我看來好與我丈夫帶的相似。特來與婆婆認看。<span class="科">貼看驚介</span>呀。正是我當初做的。他說是那裡得來。<span class="科">旦</span>他說是戰場裡拾來。<span class="科">貼</span>兀的我孩兒死了。<span class="科">倒介淨拾香囊介</span>小人家裡只在此左近。因路上饑寒。將這羅袋兒賣幾文錢。這個娘子問我幾句閒話。和那媽媽驚倒在地。不知為着什麼。我是行路的。巴不得到家。那裡管着閒事。正是一心忙似箭。兩腳走如飛。<span class="科">先下丑上</span>家貧顯孝子。國難見忠臣。聽得鄰家張老安人門首鬧炒。不知為着什麼。待老娘去探問一番。呀。怎麼老安人和大娘子都倒在地上。<span class="科">叫介</span>大娘子請起。大娘子請起。<span class="科">旦起介丑</span>大娘子。你兩個為着什麼。倒在地上。<span class="科">旦</span>王鄰母。一言難盡。適來門首一個叫化軍士。賣着一個紫香囊。婆婆認看。正是我丈夫帶的。<span class="科">丑</span>曾問他官人的消息麼。<span class="科">旦</span>便是。他說在軍中傷害了。因此婆婆驚殞在地。<span class="科">丑</span>大娘子。沒奈何。生死前緣分定。無以為死傷生。且含淚忍情。扶救婆婆起來。將好言慰解他。<span class="科">旦</span>正說得是。婆婆甦醒。<span class="科">貼起介丑</span>老安人請起。</p>
        
        <p class="曲"><span class="牌">江兒水</span><span class="科">貼</span>我心如醉。魂似飛。誰知物在人亡矣。<span class="夾白"><span class="科">丑</span>老安人請起。料沒有此事。<span class="科">貼</span>我兒。</span>你本是個飛騰青雲器。翻做個戰死沙場鬼。<span class="夾白">我兒。</span>不是你將親拋棄。自恨我當初。強逼去蟾宮攀桂。</p>
        
        <p class="曲"><span class="牌">前腔</span><span class="科">旦</span>我本是儒家女。如今做鬼妻。<span class="夾白">丈夫。</span>不如勇絕從君逝。<span class="夾白">只一件。</span>你親在高堂無依倚。偷生只合供甘旨。暫且割恩全義。猶恐他心傷。背把羅襟拭淚。</p>
        
        <p class="曲"><span class="牌">前腔</span><span class="夾白"><span class="科">丑</span>老安人。</span>休煩惱。<span class="夾白">大娘子。</span>莫痛悲。我心頭展轉猶疑慮。<span class="夾白">見說大官人離此將有三千餘里路。</span>人去迢迢三千里。其間未審真和偽。聽我一言寬慰。<span class="夾白">日後自有的信回來。</span>謾且尋風。再問吉凶詳細。</p>
        
        <p class="落詩"><span class="科">丑</span>寬心自慰免傷悲。<br /><span class="科">貼</span>妻念夫兮母念兒。<br /><span class="科">旦</span>世上萬般哀苦事。<br /><span class="科">合</span>無非死別與生離。</p>
        
        <h2 id=ch20 class="chapter"><span class="齣題">第二十齣　敗兀</span></h2>
        
        <p class="曲"><span class="牌">步蟾宮</span><span class="科">淨扮兀朮上</span>力拔山兮氣蓋世。時不利兮騅不逝。時乎時乎可奈何。蒼天故屈英雄志。</p>
        
        <p class="白">兀朮自起兵來。二十餘年。未嘗敗北。今日遇了岳元帥那廝。連戰不利。鐵浮圖盡被摧殘。拐子馬皆為戮斃。鎧杖輜重。委棄無遺。將士望風而靡。三四十萬軍馬。不剩得一二千。如今正要拔營回去。昨日中朝有一個書生與我說。權臣在內。豈有大將立功於外者。岳少保且不免。以此中心猶豫。待頭目出來。再得計議。頭目每那有。<span class="科">末丑上</span>力盡弧弓軟。時違鐵馬遲。裹瘡猶出戰。飲血復登陴。將軍有何分付。<span class="科">淨</span>我如今連被岳家軍殺敗。收聚些殘兵敗將。濟不得事。目下就要拔營回去如何。<span class="科">末</span>告將軍。岳爺爺手下猛將如虎。戰士如蜂。雲屯星聚。布滿四方津要去處。你看那裡不豎着岳字旗號。其實難去。<span class="科">丑</span>告將軍。撼山易。撼岳家軍難。小人但是見說了一個岳字。心膽驚破。其實不敢行動。<span class="科">淨</span>卻怎麼好。<span class="科">末</span>將軍不如留下散卒。隨了王鎮崔慶等諸將。權在太行山下險固之地。堅壁守住。將軍只帶十數騎士。潛自逃去方可。<span class="科">淨</span>也說得是。我心上好焦忿。</p>
        
        <p class="曲"><span class="牌">包子令</span>怒氣衝天心噴火。心噴火。英雄壯士未消磨。未消磨。今日皇天將殲我。兵疲馬倦欲如何。欲如何。<span class="科">合</span>須時再整舊山河。須時再整舊山河。</p>
        
        <p class="曲"><span class="牌">前腔</span><span class="科">末</span>百萬精兵真磊砢。真磊砢。中原將帥有廉頗。有廉頗百戰無功遭衄挫。不如歸去罷干戈。罷干戈。<span class="科">合前</span></p>
        
        <p class="曲"><span class="牌">前腔</span><span class="科">丑</span>鐵壘金城曾打破。曾打破。三吳百越盡經過。盡經過。今日偷生逃難躲。岳爺爺便是活閻羅。活閻羅。<span class="科">合前</span></p>
        
        <p class="落詩"><span class="科">淨</span>英雄失志受人欺。<br /><span class="科">末</span>白刃無光戰馬疲。<br /><span class="科">丑</span>得意狐狸強似虎。<br /><span class="科">合</span>敗翎鸚鵡不如雞。</p>
        
        <h2 id=ch21 class="chapter"><span class="齣題">第二十一齣　尋兄</span></h2>
        
        <p class="曲"><span class="牌">霜天曉角</span><span class="科">外上</span>同攀月桂。兩處分棠棣。春草空勞夢寐。何時迭奏壎篪。</p>
        
        <p class="白">兄南弟北兩依依。遠道風塵信息稀。春塞愁聞鴻雁過。秋原夢逐鶺鴒飛。下官自從那年春榜之後。與俺哥哥在京師分別。轉首又是三年。書信也沒有一封回來。骨肉淒涼。朝夕想念。其奈母親愁煩成病。不免待母親出來解慰一番。</p>
        
        <p class="曲"><span class="牌">前腔</span><span class="科">貼上</span>懨懨病體。漸覺形憔悴。<span class="科">旦上</span>謾有愁眉鎖翠。空教淚眼垂珠。</p>
        
        <p class="白"><span class="科">相見介外</span>母親。孩兒在外幾日。有違定省。哥哥信息。想只在目下回家。母親請稍解愁懷。<span class="科">貼</span>孩兒。你兩日出外。尚不知哥哥的凶信。<span class="科">外</span>母親。卻怎麼說。<span class="科">貼</span>昨日有一個軍士在門首求乞。他說隨岳元帥出征。戰敗逃回。說你哥哥死在軍中了。<span class="科">外</span>他是那裡人。定不是的語。<span class="科">貼</span>他說是這里本府人。手裡拿着一個紫香囊。說在戰場裡拾的。不料是我當初做與你哥哥帶的。方信道他是實話。</p>
        
        <p class="曲"><span class="牌">泣顏回</span><span class="科">外</span>聽說淚交頤。頓教人如醉如癡。同胞同氣。怎知道死喪溝渠。我心中暗疑。恐那人錯做了傳來語。歎骨肉永訣哀傷。也難如兔死狐悲。</p>
        
        <p class="曲"><span class="牌">前腔</span><span class="科">貼</span>嗟吁。痛想我孩兒。指望榮歸膝下。那知物故天涯。風沙邊地。誰與他掩覆虆梩。他魂無所依。念骨肉豈把屍骸棄。<span class="夾白">孩兒。</span>你須當遠涉尋求。早登程不用趦趄。</p>
        
        <p class="曲"><span class="牌">前腔</span><span class="科">旦</span>思之。百戰履艱危。他魂依草莽。身飼狐狸。<span class="夾白">當時范杞良身死長城之下。其妻孟姜女就去求屍埋葬了。</span>堪憐姜女。獨去萬里求屍。<span class="夾白">奴家今日呵。</span>煢煢寡妻。路途遙怎到得沙場裡。<span class="夾白">叔叔。</span>你須憐手足情深。看荊花並蔕連枝。</p>
        
        <p class="白"><span class="科">貼</span>孩兒。死喪之戚。兄弟孔懷。原隰裒矣。兄弟求矣。哥哥既死了。你可去戰場之內。尋認骸骨埋殯。也慰解我痛傷之念。<span class="科">外</span>手足之情。豈可推阻。但母親年紀高大。有缺奉養。哥哥之信。猶恐未的。可不虛費了這遭跋涉之勞。<span class="科">貼</span>孩兒。我心中哀苦之甚。你只索去走一遭。<span class="科">旦</span>叔叔。事出無奈。你哥哥便是沒有此事。訪問得一個消息回來。也慰婆婆愛憶之情。<span class="科">外</span>兀的只索拜辭了母親和嫂嫂。就起程去。</p>
        
        <p class="曲"><span class="牌">催拍</span><span class="科">外</span>雖則是吉凶未知。承親命孩兒敢辭。今膝下暫違。心戀慈顏。景入桑楡。<span class="夾白">嫂嫂。</span>親老孤單。望嫂扶持。<span class="科">合</span>馳驛去萬里邊陲。心割兩淚沾衣。</p>
        
        <p class="曲"><span class="牌">前腔</span><span class="夾白"><span class="科">貼</span>孩兒。</span>汝兄為皇家死綏。想應是天不愸遺。吾今已老矣。奈地網天羅。値此危時。骨肉存亡。母子東西。<span class="科">合前</span></p>
        
        <p class="曲"><span class="牌">前腔</span><span class="科">旦</span>未亡人銜哀慘悽。念一家生別死離。衷情訴與誰。幾處飄零。兩下孤嫠。節孝持身。誓死無虧。<span class="科">合前</span></p>
        
        <p class="曲"><span class="牌">一撮棹</span><span class="科">貼</span>孩兒去。懸望早歸。<span class="科">外</span>看親年老程途敢遲遲。<span class="科">旦</span>沙場遠。風霜未免驅馳。<span class="科">合</span>兄和弟。未卜死生期。但願凶回吉。憂愁變為喜。同戲綵佳氣藹庭闈。</p>
        
        <p class="落詩"><span class="科">貼</span>生離死別最傷神。<br /><span class="科">外</span>一騎蕭蕭萬里塵。<br /><span class="科">旦</span>流淚眼觀流淚眼。<br /><span class="科">合</span>斷腸人送斷腸人。</p>
        
        <h2 id=ch22 class="chapter"><span class="齣題">第二十二齣　羈虜</span></h2>
        
        <p class="曲"><span class="牌">風入松</span><span class="科">生上</span>當時通籍向金閨。恨冷落斑衣。思親萬里書難寄。走岐路容顏凋弊。黃閣從他視草。丹心只自傾葵。</p>
        
        <p class="白">客舍并州已五霜。歸心日夜憶咸陽。無端更渡桑乾水。卻指并州是故鄉。自家只因當時對策忠諫。被丞相懷恨私忿。選為帥府參謀。幾年督戰沙場。奏捷旋師。將謂還朝乞恩。得遂歸省之願。不料又被奸謀設計。差往朔漠。候問太上皇帝淵聖皇帝起居消息。這個是臣子分內之事。有何怨苦。只是我母親妻子在家。不能無私恩之念。傳曰。求忠臣必於孝子之門。忠孝怎能兩全。正是平生仗忠義。今日任風波。如今且喜到得五國城內。見說二帝行在正是此處。不免將公服穿了。入朝則個。</p>
        
        <p class="曲"><span class="牌">神仗兒</span>關山萬里。關山萬里。來朝宸陛。奈重闈嚴邃。死生真難迴避。何處是帝王居。何處是帝王居。</p>
        
        <p class="白"><span class="科">淨丑上</span>朝廷號令風霜肅。王邸光華日月高。<span class="科">淨</span>你是什麼人。在此何幹。<span class="科">生</span>我是中朝使臣。<span class="科">淨渾介</span>我在中國來往得熟。曉得南方言語。待我說與他知道。<span class="科">丑渾介淨</span>此間正是。王庭之外。不許在此打攪。<span class="科">下生</span>這裡既是王庭。想必是二聖皇帝在那壁廂住呵。</p>
        
        <p class="曲"><span class="牌">前腔</span>揚師振旅。揚師振旅。張皇兵勢。闞貔貅堪畏。要全君臣恩義。須俛首拜單于。須俛首拜單于。</p>
        
        <p class="白"><span class="科">淨丑上</span>手執雕弓彎似月。腰懸寶劍瑩如霜。<span class="科">喝介</span>你是什麼人。到此處。<span class="科">生</span>下官是中朝使臣。奉聖旨來見太上皇帝淵聖皇帝。把都們。煩與我通報。<span class="科">淨丑</span>俺君主號令。但有中朝使臣到此。不許私自通問。<span class="科">生</span>俺奉聖旨來此。豺狼作陣。竟沒區處。如何是好。<span class="科">淨</span>休衝蛇虺毒。<span class="科">丑</span>莫犯虎狼威。<span class="科">下</span></p>
        
        <p class="曲"><span class="牌">滴溜子</span><span class="科">末扮黃門官上</span>風雲護。風雲護九重禁闈。兵戈擁。兵戈擁豈容進取。小臣是中朝通使。倘吾皇有璽書。疾忙報語。望日瞻天。從實奏知。</p>
        
        <p class="曲"><span class="牌">前腔</span><span class="科">生</span>臣欽奉。臣欽奉聖朝旨意。特來拜。特來拜上皇聖主。事君當行臣禮。望伊一指麾。通聞行寓。俯伏鞠躬。天高聽卑。</p>
        
        <p class="白"><span class="科">末</span>下官乃是黃門通使。奉侍上皇淵聖二帝。但有本朝使臣到此。通使下官接應。<span class="科">生</span>黃門大人。下官張九成。職授刑部侍郎。奉聖旨到此。欲一朝見二帝。煩與通報。<span class="科">末</span>大人。契丹知道中朝使臣往往表奏不一。恐怕漏洩事機。嚴設禁衛。不許私自通問。大人如有表章。就此北面叩頭奏啟。下官與你傳達天聽。<span class="科">生跪介</span></p>
        
        <p class="曲"><span class="牌">雙鸂鶒</span><span class="科">生</span>誠惶頓首拜啟。太上皇淵聖皇帝。小臣張九成欽奉朝廷勑旨。道自那失守誤陷身邊地。要親迎龍駕嗟無計。　　溫凊禮久相違。謹保持社稷邦畿。<span class="夾白">拜上二聖皇帝。</span>朝夕裡望南歸。敢上箋奏犯天威。念小臣不任屏營之至。</p>
        
        <p class="白"><span class="科">淨丑上</span>可汗傳令。南朝新來使臣張侍郎。一同舊使臣洪皓王倫等暫且拘收四太子兀朮下。不許還國。正是在他簷下過。怎敢不低頭。<span class="科">下末</span>張大人。犬羊之類。無仁無義。儘他威勢逼脅。不可屈身。有損名節。<span class="科">生</span>多承指教。</p>
        
        <p class="曲"><span class="牌">三換頭</span>孤忠自許。操若冰霜堅厲。況蒙君寵遇。把節旄自持。從教羝乳。盼鄉關何處是。料慈親終無見期。痛殺王孫母倚門懸望兒。<span class="科">合</span>為國忘家。怎肯把終身名行虧。</p>
        
        <p class="曲"><span class="牌">前腔</span><span class="科">末</span>身淹虜庭。職供王事。況腰金衣紫。敢偷安避危。虛叨祿位。事君於顛沛裡。又何必懷歸故廬。羨殺平原感恩捐此軀。<span class="科">合前</span></p>
        
        <p class="落詩"><span class="科">生</span>南冠萬里困胡塵。<br />為國從來不顧身。<br /><span class="科">末</span>正是疾風知勁草。<br />須知版蕩識忠臣。</p>
        
        <h2 id=ch23 class="chapter"><span class="齣題">第二十三齣　問卜</span></h2>
        
        <p class="曲"><span class="牌">掛真兒</span><span class="科">旦攜藥上</span>紫火金丹何處有。僊方未授神樓。且盡芹誠。躬調藥餌。願母病康寧如舊。</p>
        
        <p class="誦"><span class="牌">醉落魄</span>孝當竭力。怎憚多勞役。思量轉覺心悲慼。生離死別。兩下無消息。　　高堂偃添憂憶。時來病勢殊加劇。祗將藥餌供朝夕。惟願沈痾一旦皆冰釋。</p>
        
        <p class="白">奴家婆婆自從得了丈夫凶信已後。叔叔又出門去。一向孤愁。做成病癥。欲待請醫調治。又無門可覓。昨在市上贖些藥餌。巳煎在此。請婆婆出來喫些則個。</p>
        
        <p class="曲"><span class="牌">前腔</span><span class="科">貼上</span>老態侵凌加癥候。良醫信是難求。<span class="科">旦</span>展放愁眉。調和病體。願從此安躋遐壽。</p>
        
        <p class="白"><span class="科">貼</span>媳婦。自從得你丈夫信息。愁煩成疾。<span class="科">旦</span>婆婆請自寬心。毋以死傷生。叔叔出去。敢有喜信回來。也未可期。奴家煎得些藥在此。請婆婆喫些。</p>
        
        <p class="曲"><span class="牌">二郎神慢</span><span class="科">貼</span>形衰朽。悶懨懨我憂心孔疚。<span class="夾白"><span class="科">旦</span>婆婆請寬心。但願婆婆一百二十歲。<span class="科">貼</span>媳婦。</span>指望<span class="夾白">你</span>百年同聚首。奈一身坎坷。飄飄命似浮漚。<span class="夾白"><span class="科">旦</span>婆婆。這藥是肘後僊方。請喫一口。<span class="科">貼</span></span>謾說<span class="夾白">道是</span>仙方傳肘後。這惡味難當苦口。<span class="科">合</span>強擡頭。飲此藥。願從今病勢全瘳</p>
        
        <p class="曲"><span class="牌">前腔</span><span class="科">旦</span>含愁。看他心煩意苦。形枯貌醜。氣息奄奄如病酒。總刀圭妙劑。料應也難下咽喉。便遇秦和醫國手。只恐他病在膏肓怎救。<span class="科">合前貼</span></p>
        
        <p class="白">媳婦。兩個孩兒生死俱無信息。</p>
        
        <p class="曲"><span class="牌">囀林鶯</span>骨肉存亡知是否。眼前欲見無由。<span class="夾白">媳婦。只是多多虧負了你。</span>晨昏奉侍多生受。感恁深恩。料此生難酬天長地久。青史上誰書俺賢婦。<span class="科">合</span>淚珠流。早難道萱花可以忘憂。</p>
        
        <p class="曲"><span class="牌">前腔</span><span class="科">旦</span>中途自傷分鳳友。念他鄉戰骨誰收。奈何薄命遭陽九。<span class="夾白">望天可憐見。</span>願慈闈無恙。海屋添籌。恩深意厚。這賢德難忘我慈母<span class="科">合前丑上</span>。</p>
        
        <p class="白">福無雙至猶難信。禍不單行果是真。自家為何說這兩句言語。鄰家張老安人兩個孩兒都做了大官。誰想道一個死在軍中。一個去沙場尋取屍骸。至今不得回家。因此老安人憂愁思慮。以致伏枕在牀。飯食湯藥奉侍。其實虧那賢孝媳婦。老娘不免去探望一回。<span class="科">相見介</span>老安人病體若何。<span class="科">貼</span>王鄰母。多多拜謝你看顧。孩兒又不回來。怎麼是好。<span class="科">丑</span>請寬心。我聞說大秀才也沒事。小秀才只在早晚回家。大娘子。有一個賣卦先生。終日在門首過。他說禍福至靈。你可請他一卜婆婆病勢如何。再卜二位秀才消息如何。也省愁慮。<span class="科">旦</span>也說得是。</p>
        
        <p class="曲"><span class="牌">水底魚兒</span><span class="科">淨上</span>終日營營。驗蓍龜兆最靈。知天知命。不須排五星。</p>
        
        <p class="白">老夫姓踢名禿。曆數星書廣讀。窮透先天後天。分出大畜小畜。也有困蒙重離。也有交泰休復。也曾說長安發卦。也曾向成都賣卜。先生那數邵雍。同輩儘欺郭璞。只憑四象三爻。便說休囚禍福。奪得隗子蓍龜。括破鄭人蕉鹿。舌能翻高就低。語皆駢四麗六。近來歲歉時荒。課錢專討米粟。遇窮漢只要三升。見財主便索一斛。這般趁得錢米。家裡並無積蓄。年年食缺衣單。日日兒啼女哭。辛勤六十餘年。枉自奔波碌碌。你看我家好異樣門牆。<span class="科">內</span>豈不有廣廈千萬間。<span class="科">淨</span>那里。只見兩堵頹牆破屋。<span class="科">內</span>這的是破屋數間而已矣。<span class="科">淨</span>賣卦賣卦。<span class="科">丑</span>先生。此間張孺人家裡請你卜卦。<span class="科">淨</span>孺人拜揖。不知卜甚麼卦。<span class="科">旦</span>俺婆婆伏枕在牀。煩先生卜病勢如何。<span class="科">淨卜諢介</span>沒事沒事。再卜甚麼。<span class="科">旦</span>我丈夫除授督府參謀。監兵北伐。見說有不好的消息。以此叔叔去戰場尋問了。<span class="科">淨再卜諢介</span>也沒事。兩卦皆吉。不妨不妨。<span class="科">丑</span>先生。再與他卜一家宅。<span class="科">淨又卜介</span>呀。不好不好。早晚卻有天番地覆。這等一頭橫禍。<span class="科">旦悲介丑</span>孺人。你婆婆是病人。不要哀傷。只說前面這兩卦皆吉便了。<span class="科">旦</span>也說得是。<span class="科">貼</span>媳婦。先生卦卜如何。<span class="科">旦</span>道婆婆病體就得平安。<span class="科">貼</span>你丈夫與叔叔的消息如何。<span class="科">旦</span>丈夫亦沒事。只在早晚與叔叔同回。<span class="科">貼</span>且喜且喜。<span class="科">旦</span>先生。適來的禍福不是謊麼。<span class="科">淨</span>孺人怎麼說這等話。老夫只憑八卦判斷。豈肯說謊。你聽我道。</p>
        
        <p class="曲"><span class="牌">一封書</span>咸蒙與。鼎恆驗羲文列卦名。<span class="夾白">孺人。你問市上人道我卜卦如何。</span>吾術藝頗精。論吉凶多顯應。休咎榮枯皆分定。看取青囊幾卷經。<span class="科">合</span>謾勞形。且忘情。萬事由天信五行。</p>
        
        <p class="白">孺人。老夫告辭。求些卦錢。<span class="科">旦</span>多生受了。<span class="科">淨</span>正是逢人只好少說話。賣卦不須多計錢。<span class="科">下貼</span>王鄰母。適來見先生說了。心上稍覺寬快些。但不能夠得孩兒回來。如何是好。<span class="科">丑</span>老安人。休要煩惱。</p>
        
        <p class="曲"><span class="牌">前腔</span><span class="夾白"><span class="科">貼</span>我</span>心中自三省。為孩兒愁病成。兄和弟遠征。是何時得轉程。<span class="夾白"><span class="科">丑</span>先生說只在目下回來。<span class="科">貼</span></span>暫假蓍龜占動靜。禍福冥冥未可徵。<span class="科">合前</span></p>
        
        <p class="曲"><span class="牌">前腔</span><span class="科">旦</span>憂和喜兩并。吉和凶猶未明。姑疾勢稍平。想亡夫事怎生。但願他時雙喜慶。母子團圞得保寧。<span class="科">合前貼悲介</span></p>
        
        <p class="白">王鄰母。老身値此厄苦。如何是好。</p>
        
        <p class="曲"><span class="牌">前腔</span><span class="夾白"><span class="科">丑</span>老安人。</span>不須用悶縈。恐愁煩疾轉增。<span class="夾白"><span class="科">旦</span>鄰母。婆婆病癥怎能得平安。<span class="科">丑</span>大娘子。你</span>不須用淚零。且安心調母病。<span class="夾白">這個先生卜卦十分之吉。</span>會見離鸞全破鏡。彩鳳雙飛晝錦榮。<span class="科">合前</span></p>
        
        <p class="落詩"><span class="科">貼</span>信八卦六爻三兆。<br /><span class="科">旦</span>憂變喜且寬懷抱。<br /><span class="科">丑</span>青龍共白虎同行。<br /><span class="科">合</span>吉凶事全然未保。</p>
        
        <h2 id=ch24 class="chapter"><span class="齣題">第二十四齣　設祭</span></h2>
        
        <p class="白"><span class="科">末上</span>暑往寒來春復秋。夕陽西下水東流。將軍戰馬今何在。野草閒花滿地愁。自家乃是隨侍張探花的祇候。俺大人特到此戰場內。尋認張狀元屍骸。先着小人來此設奠。你看那戰場風景。真個好悽慘。只見日薄風悲。草枯蓬斷。鳥飛不下。獸挺亡群。屍填巨港之涯。血滿長城之窟。鬼神聚兮雲漠漠。魂魄結兮天沈沈。利鏃傷骨者呻吟於風雨之時。白刃破骸者悲號於星月之下。折戟殘鎗。土花昏翳。荒岡故壘。煙蔓蕭條。燕齊趙魏。貴賤盡委於泥沙。秦漢隋唐。老幼同歸於塵土。正是一時豪傑成何事。千里江山怨落暉。</p>
        
        <p class="曲"><span class="牌">縷縷金</span><span class="科">淨扮老漢上</span>強壯日此從軍。風塵堪白首。老轅門。自恨溝渠殍。饑寒難忍。向墦間祭處乞壺飧。誰人肯憐憫。</p>
        
        <p class="白"><span class="科">末</span>老的是甚麼人。來此何幹。<span class="科">淨</span>小人是流落軍士。恐有人到戰場內祭掃。特來求乞則個。<span class="科">末</span>大人每到也。閃過去。<span class="科">淨作慌狀坐介</span></p>
        
        <p class="曲"><span class="牌">前腔</span><span class="科">外上</span>乘驛傳好艱辛。水村纔過了。又山村。見說沙場。前途將近。望疎林影裡又斜曛。停驂解勞頓。</p>
        
        <p class="白">左右。那里是戰場。<span class="科">末</span>告大人。這里人煙絕跡。骸骨成堆。正是戰場了。</p>
        
        <p class="曲"><span class="牌">小桃紅</span><span class="科">外</span>平沙斷磧。落日荒雲。舉目愁無盡也。只見枯蓬底白骨亂紛紛。總古今戰爭人。知他是趙和燕。魏和秦。齊和晉也。歲久天荒無可問。看那狐兔縱橫。鳥雀滿荊榛。</p>
        
        <p class="曲"><span class="牌">下山虎</span>野花如繡。野草如茵。無限傷心事。教人怎不斷魂。<span class="夾白">看這滿地屍骸。</span>說甚麼螻蟻何疎。那管烏鳶可親。新鬼銜冤舊鬼呻。弊形成灰燼。惟有陰風吹野燐。慘霧愁煙起。白日易昏。剩水殘山秋復春。</p>
        
        <p class="白">奠儀陳設在此。那曉得哥哥骸骨去處。只得望空祭奠呵。</p>
        
        <p class="曲"><span class="牌">蠻牌令</span>看骸骨怎生認。知何地喪兄身。萬里羈魂招不返。空落得淚沾巾。念骨肉顛連無告。只須將薄奠來陳。酹椒觴把哀情少伸。望尊魂來享殷勤。</p>
        
        <p class="曲"><span class="牌">尾聲</span>天涯不得歸旅櫬。兄和弟永作死生分。腸斷楚些哀文。</p>
        
        <p class="白">左右那里。草際眠的是甚麼人。<span class="科">末</span>是一個求乞的軍士。<span class="科">淨</span>告大人。救濟則個。<span class="科">外</span>左右。把酒飯與他喫了。<span class="科">末與酒飯介淨</span>多謝大人。<span class="科">外</span>左右。聽他言語。與我南方人相似。怎麼從軍的到這般狼狽。<span class="科">末</span>老漢。大人問你是那里人氏。為何這般狼狽。<span class="科">淨</span>告大人。老漢是常州府江陰人。往年從岳元帥麾下到此征戰。以後岳元帥精選士卒。把我兒子代役。西去討賊。止剩老漢一身。流落在此。饑餓不得還鄉。<span class="科">外</span>呀。你既在岳元帥手下征戰。可曉得一個張參謀大人。<span class="科">淨</span>也是我同府人。怎麼不曉得。<span class="科">外</span>如今怎麼了。<span class="科">淨</span>那時節殺敗了契丹軍馬。正要點兵回去。朝廷旨意到來。着俺張大人北往五國城探望太上皇帝消息。一去四五年。至今未回。小的日夜懸望他到此帶我還鄉。<span class="科">末</span>可是的話。<span class="科">淨</span>大人前老漢怎敢說謊。<span class="科">外</span>左右。看他也不是說謊的人。你問他。我如今就在驛馬上帶他還鄉去卻如何。<span class="科">末</span>老漢。大人說要帶你還鄉。你心上如何。<span class="科">淨</span>總領官。這大人是那里。<span class="科">末</span>正是同里。<span class="科">淨</span>如此。大人是我重生父母。連夜隨侍老大人回去。但恐跛䍧隨赤驥。青雲飛走不容攀。</p>
        
        <p class="曲"><span class="牌">好姐姐</span><span class="科">外</span>聽他詳說事因。頓除下中心冤恨。誰想我兄。在虜庭為帝臣。<span class="科">合</span>消愁悶。幸得異鄉平安信。萬里南歸一騎塵。</p>
        
        <p class="曲"><span class="牌">前腔</span><span class="科">末</span>你們得遇使君。今帶汝同歸鄉郡。蠅隨驥尾。豈須愁路貧。<span class="科">合</span>消愁悶。幸得異鄉平安信。免作荒郊一聚塵。</p>
        
        <p class="曲"><span class="牌">前腔</span><span class="科">淨</span>念吾南都小民。流落在邊城艱窘。荷公相見憐。怎忘周濟恩。<span class="科">合</span>消愁悶。幸得異鄉平安信。那管沙場吹戰塵。</p>
        
        <p class="落詩"><span class="科">外</span>幾年骨肉恨飄蓬。<br /><span class="科">末</span>萍水相逢喜信通。<br /><span class="科">淨</span>今日得君提掇起。<br /><span class="科">合</span>免教身在污泥中。</p>
        
        <h2 id=ch25 class="chapter"><span class="齣題">第二十五齣　辭婚</span></h2>
        
        <p class="曲"><span class="牌">菊花新</span><span class="科">生上</span>邊庭草色幾回新。萬里湖天月滿蘋。獨旅暗銷魂。顛沛尚懷忠藎。</p>
        
        <p class="白">鄉書有雁。晏裘凋弊成長歎。旅食無魚。馮鋏歌殘厭久居。親幃遠別。忽驚鬢乍千絲雪。臣節終完。惟有心存一寸丹。自家奉朝命來此探候二帝。被契丹拘禁在此。不能還朝。臣子之分。固當自盡。但我老母在堂。寡妻在舍。不能無私恩之念。行囊中曾帶得幾卷書史。且將來一看。散悶則個。<span class="科">看書介</span>這是毛詩。毛詩中說道。夙興夜寐。毋忝爾所生。我雖不敏。料無玷於父母。又道夙夜匪懈。以事一人。我在困辱。亦為事君之故。這是孟子。孟子道。大孝終身慕父母。今日撇了母親。卻不能夠廝見。又道仕則慕君。不得於君則熱中。逗留在此。既不得見二帝一面。又不能立朝事君。卻做兩下擔誤了。你看聖賢書裡。那一處不說着忠孝二字。我今既不能事君。又不能事親。當時母親教我讀書。也只要識些禮義。知而不能行。看他何用。</p>
        
        <p class="曲"><span class="牌">解三酲</span>念孩兒幼承母訓。習詩書禮義之文。<span class="夾白">今日淹滯在此呵。</span>天涯綵衣思報本。空含淚望孤雲。<span class="夾白">奈何不能還家。</span>歸遲恐懷風木恨。不得高堂終養親。還思忖。總然是天長地久。怎負親恩。</p>
        
        <p class="白">母子之私既不能盡。君臣之義將何如。</p>
        
        <p class="曲"><span class="牌">前腔</span>七志六經曾解讀。二典三謨知未聞。他鄉錦衣思補袞空回首望楓宸孤衷自持臣子分。不得當朝親事君。還思忖。總然是天高日遠。怎負君恩。</p>
        
        <p class="曲"><span class="牌">菊花新</span><span class="科">末上</span>為臣當以效三仁。軒冕何如道義尊。就里自評論。改節此心何忍。</p>
        
        <p class="白">下官姓王。名倫。乃先朝文正公之曾孫也。忝登張狀元榜進士。除授侍御之職。奉使到此。被契丹拘禁兩年。不得南還。單于要授我官職。怎負宋朝大恩。有乖君臣之義。見說單于有一公主。要選張狀元為婿。即今着湯思退議婚。但未知張狀元立志如何。待我假意試他一試。此間正是他寓所。不免進去。<span class="科">見介末</span>狀元賀喜。<span class="科">生</span>何喜可賀。</p>
        
        <p class="曲"><span class="牌">勝葫蘆</span><span class="科">淨上</span>奉命單于議結婚。甥舅國做朱陳。若是書生成合巹。管教月老得寵冠三軍。</p>
        
        <p class="白">下官乃是湯思退。職授行人。奉朝命出使到此。特蒙契丹主恩遇加厚。即今要選張侍郎為婿。着我來作伐。只是這個人有些執古相。不通世俗。這裡正是他寓居。待我進去一探。<span class="科">相見介生</span>湯使臣請坐。<span class="科">淨</span>狀元。小子有一事相干。不敢啟齒。<span class="科">生</span>但說不妨。<span class="科">淨</span>契丹主曉得足下人才出眾。要把長公主選招為婿。特着小子來作伐。<span class="科">生</span>下官自有荊婦在家。如何使得。<span class="科">淨</span>田舍翁多收十斛麥。尚欲易婦。你如今腰金衣紫。便討了兩個妻子。也何害於理。<span class="科">生</span>這等敗壞風俗的言語。不要說起。<span class="科">淨</span>他到怪我了。<span class="科">生</span>王大人。你與我莫逆之交。可與我好言一贊襄。<span class="科">末背云</span>待我假意一試他。<span class="科">轉身介</span>張大人。貴易交。富易妻。人情乎。<span class="科">生</span>王大人所讀何書。你也這般輕覷我。<span class="科">淨</span>狀元。成就了罷。他也是一個君主。恐怕反而無情。那時節悔之晚矣。<span class="科">生</span>王大人豈不聞顏常山段司農之事乎。我何愛一死。<span class="科">淨</span>顏杲卿是死於國難。你要學他忠烈。段秀實以笏擊賊。終不然要打我。你說話好沒分曉。<span class="科">末</span>湯使臣請息怒。自有公議。<span class="科">淨</span>這等沒家的所在。誰來公議。罷罷。我做月老的須索喫些下賤。沒奈何。只得再把好言一勸化。張大人。成了這頭親事。我和你說不盡富貴。</p>
        
        <p class="曲"><span class="牌">啄木兒</span><span class="科">生</span>乞垂憫。聽訴因。自古道儒為席上珍。念宋弘自有荊妻。歎王蠋元是齊臣看古人豈將名節損。昭昭史書垂不泯。<span class="夾白">君恩妻義。俱不可爽。我怎肯</span>背義忘恩絕大倫。</p>
        
        <p class="曲"><span class="牌">前腔</span><span class="科">淨</span>休推阻。略具陳。<span class="夾白">張大人。人生富貴。百年有幾。</span>歎浮世光陰真一瞬。<span class="夾白">豈不聞卓文君潛奔之事乎。</span>順時變須羨相如。死臣節空笑辛賓。<span class="夾白"><span class="科">末</span>狀元。</span>王庭美人諧秦晉。<span class="夾白">他</span>形驅勢迫宜隨順。莫負了殷勤冰上人。</p>
        
        <p class="曲"><span class="牌">三段子</span><span class="科">生</span>緬懷帝閽。料蘇卿終懷虜塵。引刃自刎。<span class="科">淨諢介生</span>料田橫終拚棄身。<span class="夾白"><span class="科">淨</span>只怕他</span>無情虜酋心懷忿。<span class="夾白">把</span>咱每棄戮成齏粉。這段良緣翻做禍釁。</p>
        
        <p class="曲"><span class="牌">前腔</span><span class="科">生</span>任他怒嗔。我何顏應承此因。<span class="夾白"><span class="科">淨</span>好笑你念頭差了。他若要招我為婿。連夜就成。<span class="科">生</span></span>任伊笑哂。我赤心孤忠自存<span class="科">末</span>想他<span class="夾白">也</span>不怕嬰鋒刃。<span class="夾白">湯使臣。</span>伊家莫把言相窘。<span class="夾白">張大人且寧耐。尚有老夫人在堂。</span>子道臣忠須當兩盡。</p>
        
        <p class="白"><span class="科">淨</span>張狀元。再四苦勸。你不肯從我。如今把你的言語去報與他知道。日後莫要懊恨我。<span class="科">末</span>湯使臣。更有宛曲計議。<span class="科">淨</span>王大人。你不肯攛掇。我也去對他說。你休要怪我。</p>
        
        <p class="落詩"><span class="科">生</span>一段姻緣似捻沙。<br /><span class="科">淨</span>心偏性執笑伊家。<br /><span class="科">末</span>落花有意隨流水。<br /><span class="科">生</span>流水無情戀落花。</p>
        
        <h2 id=ch26 class="chapter"><span class="齣題">第二十六齣　義釋</span></h2>
        
        <p class="白"><span class="科">末上</span>三軍斂手待和戎。擾擾遷都避敵鋒。安得上方三尺劍。直從天上斬奸雄。自家不是別人。乃是宋江手下一個兄弟。大宋為秦賊弄權。困辱諸將。契丹占擾中原。勢逼南畿。即日遷都臨安。士民奔走。哭聲載道。其間多有以強凌弱。以眾欺寡。俺哥哥着我每沿路巡走。務要抑強制暴。恤寡周貧。行些好事。正是天上人間。方便第一。<span class="科">下</span></p>
        
        <p class="曲"><span class="牌">水底魚兒</span><span class="科">丑挑行李上</span>瓦解沙崩。指臨安為上京。人煙奔競。邊烽日夜驚。</p>
        
        <p class="白">契丹侵擾。大宋遷都避難。兵火連綿。人家播蕩。老的無處存身。只得向前奔走。正是寧作太平犬。莫作離亂人。<span class="科">下淨末上諢介外上</span>三尺龍泉萬卷書。老天生我意何如。山東宰相山西將。彼丈夫兮我丈夫。自家宋江的便是。兄弟三十六人。橫行天下。雲聚星散。蹤跡無定。鳴鑼擊鼓。剽掠有時。除非黃榜可招安。餘下官軍收不得。兄弟每那里。<span class="科">淨末</span>覆哥哥。有何鈞旨。<span class="科">外</span>如今宋室南遷。士民奔走。路上強暴。侵凌寡弱。你每馬上巡視。但有富豪商旅。分掠他些金帛衣服。如遇孤苦貧窮。就要分贈與他。不可違我號令。<span class="科">淨末應介</span></p>
        
        <p class="曲"><span class="牌">縷縷金</span><span class="科">貼旦上</span>家蕩散。業飄零。攜筐還負筥。離家庭。兩口無依倚。身如蓬梗向人煙驟處奔前程。何時得安靖。</p>
        
        <p class="白"><span class="科">淨末</span>住了。<span class="科">貼旦跪介外</span>婦人。你怎麼兩個行路。男子漢也沒有一個。敢是背夫逃走。或是官宦人家驅奴使婢。從實說來。<span class="科">貼</span>告將軍。兩個孩兒仕宦在外。止有這一個媳婦奉侍老身。今遇遷都。家業播蕩。出來逃難則個。<span class="科">外背介</span>想是個良家女眷。待我試他一試。<span class="科">轉身介</span>兄弟每。拿那小婦人殺了。<span class="科">淨末應介</span></p>
        
        <p class="曲"><span class="牌">園林好</span><span class="科">貼</span>告將軍熊威暫停。容老妾一言訴鳴。<span class="夾白"><span class="科">外</span>這個婦人敢不是好的。<span class="科">貼</span></span>我媳婦羅敷節行。<span class="夾白"><span class="科">外</span>羅敷是烈女。不信他有這等賢行。<span class="科">貼</span>老身怎敢說謊。</span>乞矜恕。放殘生。乞矜恕。放殘生。</p>
        
        <p class="白"><span class="科">外</span>既是這等。殺了那老的。留了小的罷。<span class="科">淨末應介</span></p>
        
        <p class="曲"><span class="牌">前腔</span><span class="科">旦</span>望將軍哀憐下情。我姑氏今當暮齡。苟若要傷殘他命。妾代死。敢偷生。<span class="夾白"><span class="科">淨</span>你就替他殺也不管你。<span class="科">旦</span></span>妾代死。敢偷生。</p>
        
        <p class="白"><span class="科">外</span>這兩個婦人到有賢行。兄弟每。放了他罷。<span class="科">淨末應介</span></p>
        
        <p class="曲"><span class="牌">前腔</span><span class="科">外</span>看老嫗孤寒可矜。這少婦貞烈可旌。想不是鶉奔妾媵。<span class="夾白">兄弟。與他些金帛。婦人收了。<span class="科">淨與金帛介外</span></span>賜金帛。濟餘生。賜金帛。濟餘生。</p>
        
        <p class="曲"><span class="牌">前腔</span><span class="科">淨末</span>俺渠魁乾坤遍經。恤孤寡朝邦有聲。故將此衣裝相贈。凶變吉。死回生。凶變吉。死回生。</p>
        
        <p class="白"><span class="科">外</span>婦人。俺不是別人。乃是宋江將軍。憐你兩個孤苦。況又恩義相結。故將此金帛資助。前路如有人搶奪。只說宋江將軍與你的。<span class="科">貼旦</span>多謝將軍。<span class="科">外淨末</span>正是當權若不行方便。如入寶山空手回。<span class="科">並下貼倦坐介旦</span>一斟一酌。莫非前定。奴家為着遷都擾亂。荒荒張張。扶着婆婆出外逃避。一文盤費也沒有。不料中路遇着強寇宋江獲住。幾被殺害。因見婦姑恩愛。乃授金帛相贈。自古道。智士不飲盜泉之水。廉者不受嗟來之食。本待將此非義之物遺棄在路。奈婆婆年老無措。只得隱小過以全大義。正是饑時得一口。勝如飽時得一斗。<span class="科">扶貼下</span></p>
        
        <h2 id=ch27 class="chapter"><span class="齣題">第二十七齣　趕散</span></h2>
        
        <p class="曲"><span class="牌">水底魚兒</span><span class="科">末負行李上</span>笳鼓喧轟。四方多戰爭。離鄉別井。怎當心戰兢。</p>
        
        <p class="白">亂離時世。盜賊如麻。此處不是安身之地。正是心慌來路遠。事急出家門。<span class="科">下淨丑上</span>假饒走到焰摩天。腳下騰雲須趕上。自家乃是太行山草寇。今被契丹占奪中原。挾眾到江南。以劫掠為生。夜聚曉散。着處為家。且喜宋朝多故。並無官軍禁止。適來見一個漢子。背着行李。在此經過。怎麼不見了。必在樹林中藏着。且在此躲避。伺候則個。</p>
        
        <p class="曲"><span class="牌">縷縷金</span><span class="科">旦扶貼上</span>愁雨臥。怯霜征。程途勞跋涉。苦伶俜。悵恨姑年老。妾身羸病。<span class="夾白">況</span>弓鞋窄小怎生行。萍蹤幾時定。</p>
        
        <p class="白"><span class="科">淨丑喝介貼旦慌介淨丑</span>不要慌張。在此少住。<span class="科">貼倒落包旦坐介</span></p>
        
        <p class="曲"><span class="牌">鎖南枝</span><span class="科">貼</span>娘和女。苦又孤。<span class="夾白"><span class="科">淨</span>不管你孤苦。只要財物。<span class="科">貼</span></span>蕭然此身無抱負。<span class="科">淨丑打介貼</span>垂老死何辜。難禁這淒楚。<span class="夾白"><span class="科">丑</span>把金帛來。<span class="科">貼</span></span>金與帛半點無。望將軍莫嗔怒。</p>
        
        <p class="白"><span class="科">淨丑</span>小婦人怎的說。</p>
        
        <p class="曲"><span class="牌">前腔</span><span class="夾白"><span class="科">旦</span>念我</span>離鄉井。在路途。將軍可憐容告訴。<span class="夾白"><span class="科">淨丑</span>你兩個婦人不要討打喫。<span class="科">旦</span></span>逃難避遷都。孤身最貧苦。<span class="夾白"><span class="科">淨丑打貼介</span>老婦人快把衣服來。<span class="科">旦</span></span>休摧挫乞恕奴。<span class="夾白">只得</span>將身來強回護。</p>
        
        <p class="白"><span class="科">淨丑打貼旦護介淨丑推倒貼奪包袱介旦</span>這是宋江將軍與我的。<span class="科">淨</span>我每做了二十年寇盜。不曾見這兩個婦人奸猾。他把金帛衣裝掩在身下。只說沒有。及至搜檢出來。又胡說是宋江將軍與他的。他便施得仁義。我每不管。只要些財物。本要砍他一刀。<span class="科">丑</span>罷罷罷。既得他的財物傷他性命何用。正是尋思總是一場夢。<span class="科">淨</span>你是何人我是誰。<span class="科">下貼醒介</span></p>
        
        <p class="曲"><span class="牌">前腔</span>神初醒。氣不甦。羸身強前難舉步。<span class="夾白">媳婦怎生不見只見煙樹蒼茫。歸鴉亂噪。又是天晚了。只見</span>煙樹亂啼烏。空山欲昏暮。空嗟嘆枉叫呼。怎不見我媳婦。</p>
        
        <p class="白">媳婦。媳婦。<span class="科">下旦醒起介</span></p>
        
        <p class="曲"><span class="牌">前腔</span>荒村裡。遇賊徒。行裝罄然遭劫擄。弱體強支吾。蒼黃此顛僕。<span class="夾白">天色昏暝。婆婆那里去了。</span>煙光慘人影疎。向誰行問前路。</p>
        
        <p class="白">婆婆怎不見了。只得向前去尋。<span class="科">下貼上</span>媳婦那里去了。</p>
        
        <p class="曲"><span class="牌">前腔</span>天欲暮。日易晡。茫茫此身迷處所。望眼已模糊。憂心又驚怖。空嗟歎枉叫呼。怎不見我媳婦。</p>
        
        <p class="白"><span class="科">叫介</span>正是濃霜偏打無根草。橫雁偏尋薄命人。<span class="科">下旦上叫介</span>婆婆那里去了。</p>
        
        <p class="曲"><span class="牌">前腔</span>心酸痛。念我姑。神魂恍然失舉措。他衰病倩誰扶。饑寒有誰顧。煙光慘人影疎。向誰行問前路。</p>
        
        <p class="白"><span class="科">叫介</span>正是屋漏更兼連夜雨。船遲又被打頭風。</p>
        
        <h2 id=ch28 class="chapter"><span class="齣題">第二十八齣　寄書</span></h2>
        
        <p class="曲"><span class="牌">鳳凰閣</span><span class="科">生上</span>遐荒淹滯。回首鄉關何處是。謾憐青鏡舊顏非。灑盡思親千點淚。驅馳王事。為公義私恩暫違。</p>
        
        <p class="白">辛苦遭逢起一經。干戈落落四周星。山河破碎風飄絮。身世浮沈浪打萍。持漢節。困胡庭。時將長劍倚高冥。人生自古誰無死。留取丹心照汗青。下官為使命來此。只因不就契丹親事。被他拘禁。不容南還。光景倏忽。歲聿五更。知我家中母親安否何如。知我兄弟妻子侍奉若何。正是雖無千丈線。萬里繫人心。</p>
        
        <p class="曲"><span class="牌">出隊子</span><span class="科">外上</span>霜凋愁鬢。歲久邊塵客寓居。何時按劍上彤墀。把誤國奸邪來斬取。一點丹心他人怎知。</p>
        
        <p class="白">下官姓洪。名皓。乃宋朝禮部侍郎。奉君命出使於此。被契丹留住。見說張狀元為招婿不從。亦被拘禁在此。不免去一探問。少敘鄉情則個。此間正是他寓所。不免進去。<span class="科">見介生</span>洪大人請坐。<span class="科">外</span>狀元。賊臣誤國。邊將寢兵。內有秦丞相之奸。外有湯思退之佞。將我和你拘留在此。無益於朝廷。如何是好。<span class="科">生</span>便是。他奸邪結黨。不能祛除。我前番被湯思退讒譖。贊助單于。逼我為婿。不勝一時之忿。就欲拔劍斬那佞臣之首。然後自刎。又被王侍御苦勸道。一則老母在堂。不宜自盡。二則天子之使。不宜擅殺。有傷孝義。是以不果。<span class="科">外</span>正說得是。既有老夫人在上。權且寧耐。但不要屈節于羶腥之類便了。姑遲歲月。苟得還朝。把那奸佞之徒卻做區處。<span class="科">生</span>謹受教了。</p>
        
        <p class="曲"><span class="牌">梁州序</span>風塵孤客。皇華天使。節苦冰霜堅厲。丹心一點。終身誓死無虧。<span class="夾白">但只慮</span>高堂日短。破鏡鸞孤。兩下無依倚。舉頭親舍遠。片雲飛。愁睹斑斕五綵衣。<span class="科">合</span>臣子分竭忠義。念親恩育養全遺體。當國難怎生避。</p>
        
        <p class="白"><span class="科">外</span>你看那清霜滿地。白草連天。胡馬亂鳴。哀笳亂發。當此之時。寧無故國之思。</p>
        
        <p class="曲"><span class="牌">前腔</span>清霜衰草。黃沙邊地。日晚胡笳哀淚。天涯遊子。離心轉覺傷悲。<span class="夾白">況那</span>衡陽雁杳。湘浦魚沈。苦道書難寄。幾回魂欲斷。思悽迷。夢繞關河月落時。<span class="科">合前</span></p>
        
        <p class="曲"><span class="牌">前腔</span><span class="科">生</span>醉心胸賢聖詩書。存性分朝神清氣。問平生辛苦。所學何事。<span class="夾白">湯思退那奸佞之徒。只貪一時僥倖。卻笑那</span>甘心降虜。俛首歸戎。此輩真忘恥。楚囚邊塞遠。任風吹。須把金戈挽落暉。<span class="科">合前</span></p>
        
        <p class="曲"><span class="牌">前腔</span><span class="科">外</span>想古人在顛沛流離。未嘗肯貪生逐利。這班班青史。尚垂芳譽。<span class="夾白">看那</span>牧羊還漢。潰腹歸唐。苦操真難比。袖中三尺劍。吐光輝。不斬樓蘭誓不歸。<span class="科">合前外</span></p>
        
        <p class="白">見說朱使臣今日南還。下官要附寄一封家書。不知准行否。<span class="科">生</span>便是。下官亦修書在此相待。少刻就到。</p>
        
        <p class="曲"><span class="牌">出隊子</span><span class="科">末上</span>別離情況。愁斷河梁五字詩。故人相見在天涯。欲寄平安書咫尺。歸興匆忙。只須暫辭。</p>
        
        <p class="白">下官朱弁的便是。奉使到此。事畢南還。昨日張狀元再四與我說寄家書回去。只索去一告別。此間正是他寓所。不免直入去。咱不須童子將命。期與故人覿顏。<span class="科">見介</span>二位大人。下官特來告辭。<span class="科">生</span>朱大人請坐。<span class="科">末</span>下官去促。不必留坐。<span class="科">外</span>下官亦煩附帶一書。<span class="科">末</span>當得當得。<span class="科">生</span>客邊愧乏餞行之禮。休怪。<span class="科">遞書介</span></p>
        
        <p class="曲"><span class="牌">玉山頹</span><span class="科">生</span>憑君傳語。<span class="夾白"><span class="科">末</span>傳與何人。<span class="科">生</span></span>我萱親不須念兒。自當時一別容顏。到今來幾易寒暑。<span class="夾白">更煩你傳示我</span>嬌妻幼弟。望早晚躬調甘旨。<span class="夾白"><span class="科">末</span>謹領謹領。<span class="科">合</span></span>萬里人南去。唱驪駒。一封書寄數行啼。</p>
        
        <p class="曲"><span class="牌">前腔</span><span class="科">外</span>南冠拘繫。<span class="夾白"><span class="科">末</span>大人幾時還鄉。<span class="科">外</span></span>問南還猶未有期。歎終朝目斷孤鴻。更那堪信絕雙鯉。雲橫遠樹。難把我鄉心遮住。<span class="科">合前</span></p>
        
        <p class="曲"><span class="牌">前腔</span><span class="科">末</span>陽關別意。歎征人先怯路岐。只慮着苦雪繁霜。怎跋涉萬山千水。帶着雲箋數紙。恐路杳浮沈無計。<span class="科">合前</span></p>
        
        <p class="落詩"><span class="科">外</span>鄉關萬里隔風煙。<br /><span class="科">生</span>一紙音書託便傳。<br /><span class="科">末</span>正是雁飛不到處。<br /><span class="科">合</span>果然人被利名牽。</p>
        
        <h2 id=ch29 class="chapter"><span class="齣題">第二十九齣　郵亭</span></h2>
        
        <p class="白"><span class="科">末扮驛卒上</span>車如流水馬如星。南北紛紛走不停。落日長途天欲曙。行人翹首望郵亭。自家乃是驛傳裡一個供用使卒。天色將晚。恐有官員每到此停宿。免不得伺候則個。</p>
        
        <p class="曲"><span class="牌">六么令</span><span class="科">貼上</span>兵戈擾擾。歎孤身患苦雜逃。中途骨肉又相拋。空悲怨謾啼號。婦姑兩下難尋討。婦姑兩下難尋討。</p>
        
        <p class="白">媳婦怎生不見。遠遠望見一個婦人來了。莫不是我的媳婦。且在此等候咱。<span class="科">丑扮婦人上</span>母子不相顧。士民方亂奔。蒼茫途路遠。日暮正愁人。母親怎不見了。<span class="科">叫介</span>又不是。俺母親在外逃難。適來路上遇着幾陣軍馬。只在樹林下躲避。慌慌張張失了母親所在。只道前面走的媽媽是了。誰想不是。天色昏暝。如何是好。<span class="科">貼</span>愁人莫向愁人說。說與愁人轉轉愁。老身不見了媳婦。一路裡尋問來。遇着一個女娘。元來他也是失了母親。娘子。天色晚了。前面又沒村落。我和你只得在此間驛裡借宿一宵。<span class="科">丑背介</span>情知不是伴。事急且相隨。便是。奴家是一個婦人。又沒處去。望媽媽挈帶一挈帶。<span class="科">貼</span>老身面羞。難以啟齒。娘子。你須對驛使一說。<span class="科">丑</span>驛使哥。奴家二人欲在此借宿一宵。望乞憐憫則個。<span class="科">末</span>娘子。人煙擾攘。此間驛裡多有官員每來往。婦人家不便。及早向別處尋宿去。<span class="科">丑</span>媽媽。他不容如何是好。<span class="科">貼</span>你再去一央懇。</p>
        
        <p class="曲"><span class="牌">前腔</span><span class="科">丑</span>天光暝了。看林間宿鳥歸巢。長亭渺渺路迢迢。煩借宿過今宵。<span class="科">合</span>望君就裡聽哀告。望君就裡聽哀告。</p>
        
        <p class="白"><span class="科">末</span>不是我作難。</p>
        
        <p class="曲"><span class="牌">前腔</span>郵亭要道。看馳車驟馬紛交。空房往往寓官僚。<span class="夾白">若官僚每知道有婦人在此呵。</span>咱罪罰是誰招。<span class="夾白"><span class="科">貼丑</span>沒奈何望照顧一番。<span class="科">末</span></span>女娘謾且來聒炒。女娘謾且來聒炒。</p>
        
        <p class="白"><span class="科">貼丑</span>告覆驛使。事出無奈。望容歇一宵。自當酬謝。<span class="科">末背云</span>這兩個婦人舉止羞澀。想是好人家的宅眷。欲待不容。他又再四哀告。罷罷。自古道。與人方便。自己方便。便是大官員到來。只得與他一遮掩。娘子。你二人權在此迴廊下就地歇宿一宵。<span class="科">貼丑</span>如此多謝。<span class="科">貼</span>娘子。我和你在此一坐罷了。<span class="科">丑</span>正是。</p>
        
        <p class="曲"><span class="牌">前腔</span><span class="科">貼</span>和衣睡倒。向迴廊就地鋪茅。<span class="科">丑</span>中心哀苦思無聊。尋骨肉盼來朝。<span class="夾白"><span class="科">末</span>娘子。恐有官員每到此。</span>你們在此休喧噪。你們在此休喧噪。</p>
        
        <p class="曲"><span class="牌">前腔</span><span class="科">淨隨外上</span>孤雲縹渺。盼鄉關去路非遙。高堂音問久寥寥。從今把甘旨調。<span class="夾白">左右。分付驛使不要傳報前驛。就此間安歇了。<span class="科">淨</span>領台旨。<span class="科">叫介合</span></span>管教候吏休傳報。管教候吏休傳報。</p>
        
        <p class="白"><span class="科">末</span>這是什麼大人。<span class="科">淨</span>張探花大人。<span class="科">外</span>左右。着驛子收拾宿處。<span class="科">淨應叫介末</span>已打點在正堂上了。請大人就此歇宿。<span class="科">外</span>驛使。我行路辛苦。在此歇息。閒雜人等。不許鬧炒。<span class="科">末</span>大人請安穩。此處沒人打攪。<span class="科">外作睡介淨末諢介貼</span>黃昏時候。驛館中真個好冷落。</p>
        
        <p class="曲"><span class="牌">集賢賓</span>黃昏古驛人靜悄。坐來寒氣蕭蕭。破壁殘燈和雨照。惟瘦影孤形相弔。容顏漸槁。何日裡得寬懷抱。心似擣。<span class="夾白"><span class="科">丑</span>媽媽。你為什麼這般愁怨。<span class="科">貼</span></span>為子婦離愁多少。</p>
        
        <p class="白"><span class="科">內擂鼓介外</span>譙樓上又報更了。</p>
        
        <p class="曲"><span class="牌">前腔</span>初更畫角聲嫋嫋。聽敲窗亂葉風飄。<span class="科">內作雁聲</span>月暗江天孤雁叫。歎絕塞音書難到。西堂夢杳。吟不就池塘春草。心似擣。為手足離愁多少。<span class="科">淨諢介</span></p>
        
        <p class="曲"><span class="牌">鶯啼序</span><span class="科">丑</span>樓頭戍鼓方二敲。冷風刮面猶峭。受饑寒這苦難熬。此身無所依靠。正四方干戈戰爭。況滿路豺狼紛擾。心似擣。<span class="夾白"><span class="科">貼</span>娘子。你為何煩惱。<span class="科">丑</span></span>為骨肉離愁多少。</p>
        
        <p class="白"><span class="科">內鼓聲介末</span>譙樓上更漏聲又是夜半了。</p>
        
        <p class="曲"><span class="牌">前腔</span><span class="科">貼</span>三更漏點出麗譙。中宵魂夢顛倒。嘆一家瓦解冰消。也知生死難料。避兵火慌忙走奔。奈客路遭逢強暴。心似擣。為子婦離愁多少。<span class="科">內雞聲介</span></p>
        
        <p class="曲"><span class="牌">琥珀貓兒墜</span><span class="科">外</span>四更時分。歸夢已驚覺。野店雞聲何太早。高堂親鬢歎衰老。<span class="科">合</span>煩惱。怎能勾骨肉團圓。母子相保。</p>
        
        <p class="曲"><span class="牌">前腔</span><span class="科">丑</span>五更將盡。庭樹野烏噪。月淡霜濃天漸曉。征夫催起正喧鬧。<span class="科">合前外</span></p>
        
        <p class="白">左右。館驛子那里。<span class="科">末跪介</span>有有。<span class="科">外</span>驛使。我馬上辛苦。正要安寢一夜。五鼓只聽得這壁廂又哀怨。那壁廂又啼哭。多似婦人聲音。敢有什麼婦人在廊屋下歇。<span class="科">末</span>沒有。<span class="科">外</span>休要說謊。左右你同去看。有甚麼人啼哭。着他入來。<span class="科">淨應同末出看介末</span>你兩個娘子。好意留你一宿。只管哀哭。成夜聒炒。如今事發連累我。大人在正堂上。你自去回話。<span class="科">丑</span>是這個媽媽啼哭。不干奴家事。<span class="科">末</span>媽媽。你自去見大人。<span class="科">丑</span>媽媽。你先去回話。我隨後來。奴家在路上不見了母親。昨晚到此投宿。巴不能得天明。上路尋問。那里去管閒事。正是雙手擘開生死路。一身跳出是非門。<span class="科">下貼進見介外</span>來的婦人到和我母親廝似。呀。正是我母親。母親。你緣何到此。<span class="科">淨諢介</span>誰想是老夫人。早是我不曾罵他。<span class="科">外哭介</span></p>
        
        <p class="曲"><span class="牌">哭相思</span><span class="科">貼</span>當日母子分離難拚捨。誰知此地相逢也。</p>
        
        <p class="白"><span class="科">外</span>母親。你獨自到此。嫂嫂怎生不見。</p>
        
        <p class="曲"><span class="牌">五更轉</span><span class="科">貼</span>値亂離。遭兵火。這風波怎奈何。拋家兩口出逃躲。怎想中途。忽逢強虜。姑與婦兩處分。喫折挫。衰年到此沒結果。地轉天翻。何時安妥。</p>
        
        <p class="曲"><span class="牌">前腔</span><span class="科">外</span>自那時離膝下。去沙場道路賒。天南地北心牽掛。轉首三年。纔瞻親舍。<span class="夾白"><span class="科">貼</span>你哥哥消息怎麼了。<span class="科">外</span></span>念我兄經戰伐。無凶禍。<span class="夾白"><span class="科">貼</span>既無凶禍。如今卻在那里。<span class="科">外</span></span>被朝廷使命北遷播。骨肉淒涼。人離家破。</p>
        
        <p class="白">母親。不知嫂嫂在那里折散了。<span class="科">貼</span>只在亭山腳下。其時天色昏暝。被強賊索要財物。揪打昏悶在地。醒來時兩下失所了。<span class="科">悲介外</span>母親。且不要煩惱。料嫂嫂只在人家村裡。一壁廂差人尋問。哥哥在北地。料在早晚回來。母親宜自保重。<span class="科">貼</span>孩兒。只是心中撇不下。<span class="科">外</span>左右。將錢二百文。賞那驛使。<span class="科">淨</span>有有。<span class="科">外</span>驛使整理轎馬。<span class="科">末</span>齊備在此了。<span class="科">外</span>母親。家業既已蕩盡。且到舊時朋友家借居了。再作區處。母親請上轎。</p>
        
        <p class="落詩"><span class="科">貼</span>三年骨肉歎西東。<br /><span class="科">外</span>萍水相逢傳舍中。<br /><span class="科">淨</span>無限心中不平事。<br /><span class="科">末</span>一番清話又成空。</p>
        
        <h2 id=ch30 class="chapter"><span class="齣題">第三十齣　避難</span></h2>
        
        <p class="曲"><span class="牌">月雲高</span><span class="科">旦上</span>兩眉長皺。愁懷與誰剖。奔走長途裡。更苦遭強寇。仰訴蒼天。望將奴暗中祐。痛苦姑年老。怎得親承箕箒。掩面無言只淚流。骨肉蕭條無限愁。</p>
        
        <p class="誦"><span class="牌">玉樓春</span>芙蓉秋老顏非故。雲軃翠鬟蓮困步。鈿釵零落鏡鸞孤。為憐殘影時回顧。　　懷羞忍恥生難度。負苦含辛誰控訢。間關冒刃救親姑。妾身豈是盧家婦。</p>
        
        <p class="白">奴家昨日扶持了婆婆出路避難。急遽之中。一些行李也不曾將得。路上遇着一陣騎兵。自稱宋江將軍。憐我婦姑貧苦。反贈許多衣帛金銀。自意涸鱗得水。可濟殘生。行到山僻去處。天色將冥。又被強徒剽掠俱盡。將我與婆婆凌虐。一時昏倒在地。及至甦醒起來。日已昏慘。草樹冥迷。失了婆婆所在。當時就欲赴水自盡。猶恐婆婆身無下落。以此苟留殘生。隨路尋問。竟沒消息。其奈不曾經慣路途滋味。如何是好。正是佳人已屬沙吒利。義士今無古押衙。不免再行幾步。</p>
        
        <p class="曲"><span class="牌">前腔</span>路途生受風塵怎馳走。其奈弓鞋小。欲進還卻後。孤影棲棲。何殊喪家狗。至此身狼狽。想是時遭陽九。四顧茫茫何處投。未語人前先害羞。</p>
        
        <p class="白">看日影銜山。歸鴉成陣。天色將晚。稱早尋個宿處。那村林裡想必有人家居住。不免向前去扣門則個。開門。</p>
        
        <p class="曲"><span class="牌">普賢歌</span><span class="科">淨上</span>夫因兵難喪邊郵。寂寞蓬茅老寡妻。林深客到稀。何人扣破扉。<span class="科">內作犬吠介</span>落日孤村山犬吠。</p>
        
        <p class="白">天色將晚。山深地僻。有甚麼人來扣我門。待老娘出去一探看。<span class="科">旦叫介淨</span>疾風暴雨。不過寡婦之門。這般亂離時世。有甚事來聒鬧。不開不開。<span class="科">旦</span>奴家是落難之人。望留歇則個。<span class="科">淨</span>是個婦人聲音。待我開門看看。<span class="科">旦</span>婆婆萬福。<span class="科">淨</span>娘子。我看你也是個好人家宅眷。夜晚有何急事到此。<span class="科">旦</span>奴家在患難之中。事出無奈。望憐憫則個。<span class="科">淨</span>且請裡面坐。問你原故。<span class="科">旦進介淨</span>娘子請坐。你在何處被難。說與老身知道。<span class="科">旦</span>婆婆。一言難盡。<span class="科">淨</span>但說不妨。</p>
        
        <p class="曲"><span class="牌">孝順歌</span><span class="科">旦</span>我衷腸事欲訴誰。間關此身經亂離。兵火滿鄉閭。拋家出逃避。朝東暮西。<span class="夾白"><span class="科">淨</span>大宋遷都。人家多被兵難。<span class="科">旦</span></span>誰想中途。豺狼相遇。把財帛擄掠無遺。窘迫難存濟。<span class="夾白"><span class="科">淨</span>可憐患難中又被強暴。<span class="科">旦</span></span>遭辱挫受禍危。顛沛中失姑氏。</p>
        
        <p class="白"><span class="科">淨苦介</span>又不見了婆婆。</p>
        
        <p class="曲"><span class="牌">前腔</span><span class="科">旦</span>身孤苦力倦疲。饑寒怎當怯路岐。終死向溝渠。聊生已無計。愁懷幾許。念憶親姑。知他何處。身似浪裡浮萍。蕩跡無根蔕。<span class="夾白"><span class="科">淨</span>娘子。你原在那里住居。誰家宅眷。<span class="科">旦</span></span>鳴珂巷是祖居。張九成我夫婿。</p>
        
        <p class="曲"><span class="牌">鎖南枝</span><span class="夾白"><span class="科">淨</span>看他</span>形憔悴。心慘悽。生離死別真可悲。聽說那情由。莫是吾家舊恩主。<span class="科">旦嗟歎介淨</span>休嗟歎莫淚垂。在妾家暫居住。</p>
        
        <p class="白"><span class="科">淨</span>娘子。你官人如今那里去了。</p>
        
        <p class="曲"><span class="牌">前腔</span><span class="夾白"><span class="科">旦</span>方纔</span>鳳諧侶。<span class="夾白">又辭家</span>往帝畿。<span class="夾白"><span class="科">淨</span>去做甚麼。<span class="科">旦</span></span>只為春闈催試。<span class="夾白"><span class="科">淨</span>可曾得中試。<span class="科">旦</span></span>獨占金榜高魁。一向牽名利。<span class="夾白"><span class="科">淨</span>去幾年了。<span class="科">旦</span></span>六七年不見歸。未審飄零在何地。</p>
        
        <p class="白"><span class="科">淨</span>娘子莫不是張狀元家。<span class="科">旦</span>正是。<span class="科">淨</span>老身正是伊家舊奴。見說狀元去征剿未歸。</p>
        
        <p class="曲"><span class="牌">前腔</span><span class="科">淨</span>你鴛鴦伴。兩處飛。家園蕩散無所依。<span class="夾白">娘子。</span>途路遇逢伊。須當報恩義。<span class="夾白"><span class="科">旦</span>婆婆莫不誤了。<span class="科">淨</span></span>休拒阻莫致疑。妾是伊家老奴婢。</p>
        
        <p class="曲"><span class="牌">前腔</span><span class="科">旦</span>我愁腸暫輕慰。喜鷦鷯得故枝。免向人前羞恥。幸爾老嫗相留。感荷殷勤意。<span class="夾白">但不知婆婆在那里安身了。</span>心下苦人怎知。念骨肉何時再完聚。</p>
        
        <p class="白"><span class="科">淨</span>娘子。不瞞你說。我丈夫叫做周全。原是你公公手裡家奴。後因代役西征。死在軍中了。止剩得老媳婦一身。守困於此。且是山深地僻。沒人打攪。你可權在此安頓了身己。謾謾的尋問老夫人下落。<span class="科">旦</span>苦婆婆年紀高大。如何撇得下。<span class="科">淨</span>休要煩惱。老夫人在路上奔走。人曉得是張狀元的母親。料是收留他。<span class="科">旦</span>如此多謝。無恩可報。</p>
        
        <p class="落詩"><span class="科">旦</span>家空夫喪妾飄蓬。<br />幸免流離道路中。<br /><span class="科">淨</span>一葉浮萍歸大海。<br />人生何處不相逢。</p>
        
        <h2 id=ch31 class="chapter"><span class="齣題">第三十一齣　潛回</span></h2>
        
        <p class="曲"><span class="牌">謁金門</span><span class="科">生上</span>愁思亂。天際一聲哀雁。心戀慈親楡景晚。幾番腸欲斷。<span class="科">末上</span>十載風塵遊宦。報國務輸忠款。長夜漫漫猶未旦。謾教歌石爛。</p>
        
        <p class="誦"><span class="牌">踏莎行</span><span class="科">生</span>漢室堂堂。王臣蹇蹇。一身困厄終難免。邦危主辱死何妨。妻孤母老生猶戀。　　<span class="科">末</span>那飲藥譙玄。納肝弘演。高風勁節真堪羨。滄溟波浪能幾枯。歲寒松柏何曾變。</p>
        
        <p class="白"><span class="科">生</span>王大人。我和你奉君命來此。卻被小人讒譖。拘禁不容還國。奈何奈何。<span class="科">末</span>狀元。智者不惑。仁者不憂。勇者不懼。天生德於予。桓魋其如予何。古人一飯之德。尚且不忘。況我和你腰金衣紫。駟馬高車。而受任責如此。且說我和你穿的。</p>
        
        <p class="曲"><span class="牌">紅衲襖</span>穿的是繡雲裘戴着鐵豸冠。手捧着紫泥書執着白象簡。<span class="夾白">我和你出入呵。</span>七香車引着黃羅傘。五花驄擁着碧玉鞍。<span class="夾白">這般富貴呵。</span>受君祿。心怎安。負君恩知愧赧。須信是為臣難更難。</p>
        
        <p class="曲"><span class="牌">前腔</span><span class="科">生</span>我也曾侍黃麻在供奉班。也曾賜金蓮接士館。只為封章奏入承明諫。致此萬里邊庭凋素顏。總然使困桁楊拘狴犴。我這里苦冰霜。節自完。至死心存一寸丹。</p>
        
        <p class="曲"><span class="牌">前腔</span><span class="科">末</span>我也曾挽天潢濯肺肝。也曾採蕨薇充糗飯。怎做得餐氈嚙雪終歸漢。怎做得狗盜雞鳴潛度關。一點心怎忘君父難。六尺身可當朋友患。我一死須教輕泰山。</p>
        
        <p class="白"><span class="科">生</span>年兄大人。只是我和你生不遇時。</p>
        
        <p class="曲"><span class="牌">前腔</span>値此漢中衰天步艱。致此國分崩朝政亂。俺忠良盡被蠻荒竄。那險邪儘做了臺省官。怎能勾離羶鄉持節返。那時節立朝綱當辯奸。我這里正氣漫漫塞兩間。</p>
        
        <p class="白"><span class="科">末</span>狀元。我見你所志甚大。但不知羈縻於此。終身如何是了。<span class="科">生</span>便是。他犬羊之類。不顧仁義。若論二帝受此困辱。即欲捨生全義。奈上有老親之故。下無宗祀之承。似此淹留歲月。<span class="科">末</span>狀元。實不瞞你說。昨日湯思退與我一符節。着下官與洪侍郎同回。因你不就單于親事。拘禁終身。不許南還。<span class="科">生</span>君臣之義。固當自盡。其奈母親妻子懸望。如之奈何。<span class="科">末</span>罷罷。自古道為朋友者死。苟巨伯負拒胡之義。柳宗元有易播之恩。我思想起來。忝辱十年之愛。將此符節與足下先回。下官留此。或有挫辱。即當罵賊而死。<span class="科">生</span>荷君軫念。死生骨肉之情。何以克當。但恐公義所不容。<span class="科">末</span>不妨。見義不為無勇也。一則可以雪二帝之憤。而盡臣子之職。二則可以全足下骨肉之情。而盡朋友之義。一死何憾。<span class="科">生</span>語云。君子有殺身以成仁。毋求生以害仁。足下固有成仁之美。下官難逃害義之名。<span class="科">末</span>你說那里話。足下既有經濟之才。宜致君以澤民。下官又無父母之慮。當殉身以報國。公孫刎而程嬰佐趙。召伯死而管仲匡齊。古人所為。惟義是從。何必再四拘拘然。但此事不可洩漏。你聽我道。</p>
        
        <p class="曲"><span class="牌">東甌令</span><span class="夾白">我</span>懷忠憤。<span class="夾白">你</span>困顛越。密事藏機休漏洩。君危友辱心何忍。恩義兩相結。<span class="夾白">你看古人當患難之際。多是見危受命。</span>嚴顏之首杲卿舌。清操厲冰雪。</p>
        
        <p class="曲"><span class="牌">前腔</span><span class="夾白"><span class="科">生</span>他</span>言忠信。氣英傑。視死如歸心似鐵。<span class="夾白">死於國難。理之當然。</span>公孫豈為程嬰刎。忠義兩能竭。懷思無語自悲咽。心事與誰說。</p>
        
        <p class="白">既荷足下有生全之義。下官今夜子時之分。就與洪侍郎潛地同行了。<span class="科">末</span>恐有邏騎驚覺。自宜保重。又有一事。<span class="科">生</span>卻怎的。<span class="科">末</span>見說中原俱被契丹占了。入國時須要備禦。<span class="科">生</span>承指教。</p>
        
        <p class="曲"><span class="牌">四邊靜</span>中原路阻音塵絕。兵戈正騷屑。戀國更思親。歸心大刀折。<span class="科">合</span>忠言剴切。忍離別。荒草漫龍沙。誰收侍中血。</p>
        
        <p class="白"><span class="科">末</span>我和你留此十年。不得一見二帝之面。</p>
        
        <p class="曲"><span class="牌">前腔</span>孤臣此恨何由滅。甘心死縲絏。<span class="夾白">你看</span>白日貫長虹。天應眷忠烈。<span class="科">合前生</span></p>
        
        <p class="白">王大人。就此拜別。<span class="科">拜介</span></p>
        
        <p class="曲"><span class="牌">前腔</span>銜恩飲義中腸熱。情深怎拋撇。鳧雁兩分飛。從今死生訣。<span class="科">合</span>燕歌慘切。故人別。泣把李陵衣。相看淚成血。</p>
        
        <p class="曲"><span class="牌">前腔</span><span class="科">末</span>英雄壯氣吞胡羯今當盡臣節。<span class="夾白">大人。</span>寄語我天王。無由拜金闕。<span class="科">合前</span></p>
        
        <p class="落詩"><span class="科">生</span>十年同患故人情。<br /><span class="科">末</span>義在何曾較死生。<br /><span class="科">生</span>南入男兒終不屈。<br /><span class="科">末</span>皇天上帝眼分明。</p>
        
        <h2 id=ch32 class="chapter"><span class="齣題">第三十二齣　媾媒</span></h2>
        
        <p class="曲"><span class="牌">雙勸酒</span><span class="科">淨上</span>家聲縉紳。雌雄州郡。十年鼓盆。難諧秦晉。試尋月老去求姻。已選定吉日良辰。</p>
        
        <p class="白">小子生來豪氣。原是簪纓家世。祖公曾做臺卿。父親見為運使。積得米粟如山。藏下金珠鋪地。那數金谷繁華。卻笑陶朱富侈。一生做事強梁。只是倚官托勢。須知為富不仁。自來見利忘義。若與我錢鈔分文。便索低頭下跪。自古道。與其角者去其齒。與其翼者兩其足。人生在世。事無十全。自家膏粱之子。百事稱心。只有一件掛念。喪偶二十餘年。豪家貴族。問了多少年庚吉帖。並無一個女子中懷。近聞得比先張狀元娘子。寄居在鄰近周老嫗家。守寡已多年了。一則宦家貴眷。二則才貌兼全。十分中意。不免叫左右出來。與他商量則個。<span class="科">叫介末上</span>人間天上事難憑。夙世姻緣定赤繩。若是兩家非配偶。熏天氣勢也無能。覆官人。有何使令。<span class="科">淨諢介</span>你與我快叫張媒婆來說話。<span class="科">末</span>官人央他說親。同去一請。尊重其事。<span class="科">淨</span>說得是。這里正是他家。快叫一聲。<span class="科">末</span>張媒婆有請。</p>
        
        <p class="曲"><span class="牌">前腔</span><span class="科">丑上</span>終朝苦辛。東西尋趁。堪憐老身。遭時不順。釜中無米爨無薪。怎得個人來說親。</p>
        
        <p class="白"><span class="科">見介</span>呀。貴公子怎到寒門。媒婆媒婆。每日奔波。一身如轉轂。兩腳似飛梭。議婚姻因針而引線。作生計執斧以伐柯。曾說配河間織女。曾問盟月裡嫦娥。遇着達官長者。乖張也要諧和。若是妝喬慳吝。好事也要多磨。近來星辰得利。上門買賣何多。儘得金銀鈔貫。廣受段疋紗羅。東村送我十瓶好酒。西家又送幾對肥鵝。今日運使宅相請。笑口便作呵呵。<span class="科">淨</span>張媒婆。難得我貴公子上門。適來好酒肥鵝。請我一請不得。<span class="科">丑</span>公子。你那里曉得。這是做媒婆的門面。說便是這等說。鵝毛也沒有在家裡。<span class="科">淨</span>不要調舌。且說正經事。<span class="科">丑</span>公子有何分付。<span class="科">淨</span>小子喪偶已十餘年了。着處議親。不能廝似。見說此張狀元小娘子。守寡在南門村周老嫗家裡多年了。聞得他才貌絕人。特央你去說親。<span class="科">丑</span>這個容易。公子是豪門貴族。娘子又美貌芳年。有何不可。<span class="科">淨</span>左右。你去取那紫香囊來。<span class="科">末應下取上</span>官人。紫香囊在此。<span class="科">淨</span>張媒婆。我父親做官。用無數銀鈔。買得此物。就將去為聘。<span class="科">丑</span>公子且留下。待我先去口說一番。後次將聘物去。<span class="科">淨</span>也說得是。<span class="科">背云</span>這東西那里値得什麼。舊時有一個求乞的軍士。在門首叫賣。我見他饑餓狼狽。止用二升米買他的。只哄張媒婆是無價古物。他那里曉得。<span class="科">轉身介</span>張媒婆。即日煩你去。你聽我道。</p>
        
        <p class="曲"><span class="牌">六么令</span>鄰居左近。有嬌娥美貌青春。相如未得遇文君。空思慕卷中人。<span class="科">合</span>料知此去必從允。料知此去必從允。</p>
        
        <p class="曲"><span class="牌">前腔</span><span class="科">丑</span>蒙君說此因。便向他家轉達殷勤。桃源有路可通津。何難會景中人。<span class="科">合前</span></p>
        
        <p class="曲"><span class="牌">前腔</span><span class="科">末</span>裙釵守困貧。寄食他家舉眼無親。豪門欲與締朱陳。憑傳語意中人。<span class="科">合前</span></p>
        
        <p class="落詩"><span class="科">淨</span>淑女正芳容。<br /><span class="科">末</span>青鸞信易通。<br /><span class="科">丑</span>門闌多喜色。<br /><span class="科">合</span>女婿近乘龍。</p>
        
        <h2 id=ch33 class="chapter"><span class="齣題">第三十三齣　說親</span></h2>
        
        <p class="曲"><span class="牌">金瓏璁</span><span class="科">旦上</span>寒來仍暑往。那堪懷舊悲涼。嗟薄命。嘆空房。孤身成骯髒。時有血淚沾裳。勞織絍罷梳妝。</p>
        
        <p class="白">高堂無處問平安。夫喪邊城骨已寒。自信佳人多薄命。時危轉覺此身難。正是春蠶到死絲方盡。蠟燭成灰淚始乾。奴家逃難到今。感蒙周老嫗留此同居。歲月如流。不覺又是十年光景。但不知我婆婆流落在何處。丈夫生死如何。奈我獨自一身。況又遭此亂離時世。沒處尋問一個消息。只得焚香禱告天地則個。這一炷香。願得我萱親老身無恙。晚年平安。二炷香。願得我丈夫魂魄有歸。保祐我此身康健。三炷香。願得時平世泰。一家骨肉團圓。</p>
        
        <p class="曲"><span class="牌">香羅帶</span>齋心禮上蒼。聽奴告禳。親姑老年無倚傍。知他流落在何方也。身孤另思徬徨。晨昏寢食誰奉將。骨肉傷情也。幾時得相逢萍水鄉。</p>
        
        <p class="曲"><span class="牌">前腔</span>漂零及死喪。奈皇天降殃。薰爐更添一炷香。良人為國難赴邊疆也。拋戰骨在沙場。求屍怎能如孟姜。<span class="夾白">除非是</span>夢裡相逢也。幾時得魂來歸故鄉。</p>
        
        <p class="白"><span class="科">淨上</span>月方圓處雲遮影。花正開時雨打枝。世上萬般哀苦事。無過死別共生離。孺人。今日是長至之節。為何在此哭泣。<span class="科">旦</span>周老嫗。我寓居於此。晨夕重承溫顧。今日是書雲令節。思想我婆婆與丈夫。死生骨肉之情。無以自遣。因此焚香禮拜。禱告天地神明。保扶生者康健。死者超昇。是以不勝哀痛之甚。<span class="科">淨</span>你聽我道。大凡死者不可復生。絕者不可復續。死別生離。固有前定。無以死傷生。且自寬解悶懷則個。<span class="科">旦</span>周老嫗。你說那里話。便做道</p>
        
        <p class="曲"><span class="牌">駐雲飛</span>歲久天荒。節孝終身念怎忘。姑老誰供養。夫死誰收葬。<span class="夾白">嗏。</span>骨肉歎存亡。舉家漂蕩。身世浮沈。彼此無依仗。<span class="科">合</span>一度相思一斷腸。一度相思一斷腸。</p>
        
        <p class="曲"><span class="牌">前腔</span><span class="科">淨</span>上告娘行。死別生離固有常。世路多磨障。人事如翻掌。<span class="夾白">嗏。</span>夫婿與萱堂。幾時撇漾。休為死傷。生感泣添悽愴。<span class="科">合</span>只恐人聞也斷腸。只恐人聞也斷腸。</p>
        
        <p class="曲"><span class="牌">字字雙</span><span class="科">丑上</span>奴家容貌勝王嬙。絕樣。為媒說合最強梁。的當。多有曠夫怨女守空房。惆悵。管教<span class="夾白">你</span>連夜配鴛鴦。非誑。</p>
        
        <p class="白"><span class="科">淨</span>孺人。有人在外廂說話。待我出去一看。呀。原來是張媒婆。你手裡拿着斧子做甚麼。<span class="科">丑</span>周媽媽。你不曉得。常言道匪斧不克。匪媒不得。這是做媒的行頭。<span class="科">淨</span>一向不曾到老娘家裡。今日來此。必有貴幹。<span class="科">丑</span>我那鄰近趙運使舍人。聞得張狀元娘子在你家居住。他夫人已死十餘年了。特央我來作伐。<span class="科">淨</span>這個娘子雖在我家同住。不曉得他心志如何。你自去與他對面說看。<span class="科">丑</span>娘子萬福。<span class="科">旦</span>婆婆是那里。<span class="科">淨</span>他是張媒婆。見說孺人守寡多年。他鄰近有個趙舍人。特央他來作伐。<span class="科">旦</span>周老嫗。我守志已十年了。豈肯變易初心。受人恥笑。<span class="科">丑</span>娘子。秋月春花。等閒易過。莫要因循歲月。誤了青年。趙舍人宅裡且是豪富。聞得娘子才貌出眾。故此相攀。望勿作謙。以賜明報。</p>
        
        <p class="曲"><span class="牌">大迓鼓</span><span class="科">旦</span>休來說短長。我甘心守困。苦志居孀。他只道萍梗隨波浪。怎知松柏傲冰霜。自是荊釵甘效孟光</p>
        
        <p class="白"><span class="科">下丑</span>周媽媽。這個娘子害羞。先去了。望你一攛掇。好言回報。<span class="科">淨</span>老娘這里也難說。</p>
        
        <p class="曲"><span class="牌">前腔</span><span class="夾白"><span class="科">淨</span>這</span>姻緣誰主張。料藍田種玉。未有成雙。總橋高架銀河上。怎能勾織女並牛郎。他是個寒門貞孟光。</p>
        
        <p class="曲"><span class="牌">前腔</span><span class="科">丑</span>聞知此女娘。似文禽失侶。綵鳳求凰。<span class="夾白"><span class="科">淨</span>只怕他不是這般樣人。<span class="科">丑</span></span>謾言僊女無他想。管教中路遇裴航。須信梁鴻要選孟光。</p>
        
        <p class="白">周媽媽。俺趙舍人曉得這娘子容貌絕人。定要成親。望媽媽努力贊襄。自當重謝。<span class="科">淨</span>老娘理當攛掇。只怕俺娘子堅心不從。</p>
        
        <p class="落詩"><span class="科">淨</span>佳人聲譽重南金。<br /><span class="科">丑</span>專望青鸞寄好音。<br /><span class="科">淨</span>畫虎畫皮難畫骨。<br /><span class="科">合</span>知人知面不知心。</p>
        
        <h2 id=ch34 class="chapter"><span class="齣題">第三十四齣　賞雪</span></h2>
        
        <p class="曲"><span class="牌">步蟾宮</span><span class="科">末上</span>嬾去折腰辭五斗。三徑在菊松依舊。微軀此外更何求。肯厭羹藜飯糗。</p>
        
        <p class="白">年老心閒無別事。麻衣草座亦容身。相逢盡道休官去。林下何曾見一人。自家姓蹇。名倫。世居巴蜀。從父宦寄外。占籍宜興。昔年忝登張九成榜進士。蒙聖恩拜為司諫之職。只因秦檜奸黨在朝。不能進賢退不肖。當時納節還家。不料宋室南遷。鄉閭播蕩。來此山僻去處。人跡罕到。烽火不驚。有一故人張探花。為因家產廢盡。無處寄身。一同母親來此居住。但恨家貧。無以供膳。常切於心。今日雪天無事。不免安排酒饌。與他暖寒則個。</p>
        
        <p class="曲"><span class="牌">前腔</span><span class="科">外上</span>厚祿故人先解綬。仰高義長懷慚負。豺狼當道事堪憂。且向衡門株守。</p>
        
        <p class="白"><span class="科">見介末</span>張大人。我和你致政於此。未及數載。朝廷內外。榮辱變更。不可枚舉。<span class="科">外</span>便是。聞得岳少保父子俱被秦檜冤獄戮死。引進董德元等。邪佞盈朝。朝廷多故。忠良避位。如何是好。<span class="科">末</span>我和你雖隱居無預。恐有剝牀之災。未免憂葵之歎。<span class="科">外</span>天下安危。固不可料。但我親手足被他陷害。十年不得還鄉。中心豈無怨恨。秦賊。</p>
        
        <p class="曲"><span class="牌">嬾畫眉</span><span class="夾白">你</span>枉有虛名在金甌。<span class="夾白">秦賊。你</span>枉戴峨冠似沐猴。<span class="夾白">秦賊。你</span>謾誇勛業等伊周。棄元佐親戎寇。<span class="夾白">秦賊。你不管</span>野草閒花滿地愁。</p>
        
        <p class="曲"><span class="牌">前腔</span><span class="夾白"><span class="科">末</span>秦賊。你把</span>狗苟蠅營盡封侯。<span class="夾白">秦賊。你把</span>義士忠臣作寇讎。<span class="夾白">秦賊。你</span>懷朋挾黨恣奸謀。上方劍誰當授。<span class="夾白">秦賊。你</span>不到烏江不肯休。</p>
        
        <p class="白">張大人。今日雪天無事。聊備蔬酒一杯。與老母暖寒。消遣悶懷則個。<span class="科">外</span>尊兄。多多擾害。何以克當。<span class="科">末</span>吾翁即若翁何必記念。<span class="科">外</span>母親有請。</p>
        
        <p class="曲"><span class="牌">掛真兒</span><span class="科">貼上</span>遊子天涯音信杳。賢孝婦猛地相拋數載悽惶。終朝懊惱。心事有誰知道。</p>
        
        <p class="白"><span class="科">末</span>母親有請。</p>
        
        <p class="曲"><span class="牌">海棠花</span><span class="科">丑上</span>風色冷蕭蕭。窮巷何人到。</p>
        
        <p class="白">張母萬福。<span class="科">貼</span>蹇母萬福。<span class="科">丑</span>孩兒請我出來則甚。<span class="科">末</span>今日雪天。聊具蔬酒。請母親陪張老母暖寒則個。<span class="科">貼</span>何以克當。<span class="科">丑</span>張姆姆。你看風色曉寒新。冰花亂撒銀。<span class="科">貼</span>長途長餓莩。邊塞有征人。<span class="科">外</span>葭管將傳臘。梅花暗度春。<span class="科">末</span>一尊聊撥悶。應不笑家貧。<span class="科">丑</span>孩兒把酒。</p>
        
        <p class="曲"><span class="牌">畫眉序</span><span class="科">末</span>風雪掩衡茅。窮巷何人問幽悄。喜尊盈臘蟻。俎有山肴。昔曾向江左分氈。休問取山陰回棹。<span class="科">合</span>苦天氣。同杯酒。無事且寬懷抱。</p>
        
        <p class="曲"><span class="牌">前腔</span><span class="科">外</span>旅泊過終朝。荏苒風塵幾時了。在窮途青眼。賴有同袍。想天意憔悴荊花。怪雪色侵凌萱草。<span class="科">合前</span></p>
        
        <p class="曲"><span class="牌">前腔</span><span class="科">丑</span>雲氣掩重霄。曠野江空絕飛鳥。看群山失翠。總是瓊瑤。三白應歲事占祥。六出喜天公施巧。<span class="科">合前</span></p>
        
        <p class="曲"><span class="牌">前腔</span><span class="科">貼</span>終日困蓬蒿。涸轍餘生歎枯槁。念鄉園何處。骨肉蕭條。紫塞外遊子牽愁。青鏡裡流年催老。<span class="科">合前</span></p>
        
        <p class="曲"><span class="牌">撲燈蛾</span><span class="科">貼</span>荷蒙頻寵招。懷恩怎生報。<span class="科">外</span>重感故人意。對酒且須傾倒也。念離多會少。論友朋親義似同胞。<span class="科">合</span>總然是范張管鮑。這情深契厚。不啻生死交。</p>
        
        <p class="曲"><span class="牌">意不盡</span><span class="科">合</span>寸腸莫為閒愁攪。且對景酣歌喧笑。憑取清尊破寂寥。</p>
        
        <p class="落詩"><span class="科">貼</span>柴門風雪曉寒加。<br /><span class="科">末</span>飲罷清尊酒更賒。<br /><span class="科">丑</span>休戀故鄉生處好。<br /><span class="科">外</span>受恩深處便為家。</p>
        
        <h2 id=ch35 class="chapter"><span class="齣題">第三十五齣　南歸</span></h2>
        
        <p class="曲"><span class="牌">滿庭芳</span><span class="科">生上</span>客夢闌珊。鄉心迢遞。瞢騰似被餘酲。<span class="科">外上</span>風沙吹鬢。月冷曉霜清。<span class="夾白"><span class="科">生</span>婁大人怎生不見。<span class="科">末上</span></span>十載淹留邊地。歎征裘染盡羶腥。<span class="科">淨負行李上合</span>重回首。帝城何處。詣闕請長纓。</p>
        
        <p class="白"><span class="科">外</span>西山東海莫容身。芒履蕭蕭萬里塵。<span class="科">生</span>遊說尚存三寸舌。死生惟有一慈親。<span class="科">末</span>丹心故國江雲冷。白骨他鄉塞草春。<span class="科">合</span>俯仰乾坤成浩歎。黃金橫帶是何人。<span class="科">生</span>洪大人。婁使臣。昨日王侍御憐我有老母在堂。把他的符節與我。着下官潛自逃回。正是萬死一生。實出無奈。如今且喜脫離朔漠王庭。只恐前路尚有阻滯。<span class="科">外</span>既有符節在手。料無方礙。<span class="科">末</span>你看星河錯落。煙霧橫斜。想是四更時分了。恐有追騎後來。只得趲行幾步。</p>
        
        <p class="曲"><span class="牌">甘州歌</span><span class="科">生</span>殘星破暝。想夜寒關隘未有雞聲。歸心如箭。怎憚路途馳騁。<span class="夾白"><span class="科">外</span>聞得漢臣蘇武。留此十九年。始得歸國。<span class="科">生</span></span>丹心尚存容鬢改。持節還鄉悲子卿。<span class="科">合</span>瞻親舍。脫虜庭。遙隨星斗向南征。趨王命。轉帝京。腰橫長劍氣崢嶸。</p>
        
        <p class="曲"><span class="牌">前腔</span><span class="科">外</span>東方日未生。見破雲殘月尚隨人影。愁煙霏霧。一望裡野色冥冥。<span class="夾白"><span class="科">生</span>這個臺是漢李陵的望鄉臺。<span class="科">外</span></span>高臺望鄉空在眼。降虜當年羞李陵。<span class="科">合</span>思鄉念。遊宦情。哀鴻過處旅魂驚。丹心老。客鬢星。何時飛舃拜朝廷。</p>
        
        <p class="曲"><span class="牌">前腔</span><span class="科">末</span>川原一望平。在路途何意顧瞻風景。陰山閒靜。難禁這爽氣嚴凝。<span class="夾白">着處草都是白的。這搭兒草怎麼青。</span>空憐漢妃孤塚在。草色經寒猶自青。<span class="科">合</span>風塵臥。霜露征。驂騑馳驟駱駝輕。狼烽堠。驃騎營。貔貅彪虎怎留停。</p>
        
        <p class="曲"><span class="牌">前腔</span><span class="科">淨</span>胡笳幾處鳴。又數聲譙角嗚嗚相應。旌旗成陣。愁遇着邏騎遊兵。<span class="夾白"><span class="科">末</span>這個鐵柱。是晉時南平太守所立。<span class="科">淨</span></span>當時晉臣征戰地。勛業尤存鐵柱名。<span class="科">合</span>經沙障。涉水程。千山纔過萬山迎。胡塵暗。獵火明。愁雲低鎖漢長城。</p>
        
        <p class="曲"><span class="牌">尾聲</span><span class="科">合</span>歎飛蓬何時定。憂親戀國思無憑。淚灑西風一片冰。</p>
        
        <p class="落詩"><span class="科">生</span>思家戀闕共沾襟。<br /><span class="科">外</span>迢遞關河思不禁。<br /><span class="科">末</span>正是路遙知馬力。<br /><span class="科">淨</span>須知日久見人心。</p>
        
        <h2 id=ch36 class="chapter"><span class="齣題">第三十六齣　強婚</span></h2>
        
        <p class="曲"><span class="牌">七娘子</span><span class="科">旦上</span>人離業敗家何在。念親姑幾回傷慨。數載漂零。何時歡會。也知否極當通泰。</p>
        
        <p class="白">兔絲附蓬麻。引蔓固不長。嫁女與征夫。不如棄路傍。暮婚晨告別。無乃太匆忙。佳人多薄命。底須重悲傷。允矣君子心。豈是薄倖郎。奈為王事縻。宦遊赴邊疆。彼蒼不憖遺。嬰此鋒刃殃。征魂誰為招。白骨委沙場。嗟予未亡人。十年尚居孀。不須怨截耳。不須歌采桑。素心堅似石。清節凜如霜。三復寡鵠公。淒涼斷人腸。奴家自從夫喪。守志如昨。了無辱身之慮。寄居於此。朝不保暮。幾欲自經於溝瀆。奈婆婆漂流他處。身無下落。望天可憐見。早晚得一相會。奉事以終天年。全此節孝之名。實為萬一之幸。憂惶偃蹇。思不能堪。昨日又被那老乞婆來惱一場。心上好悶。正是龍逢淺水遭蝦戲。鳳入深林被雀欺。</p>
        
        <p class="曲"><span class="牌">生查子</span><span class="科">淨上</span>桃源舊主人。恩遇心難背。菽水奉晨昏。自愧無鮭菜</p>
        
        <p class="白"><span class="科">見介</span>孺人。連日見你眉間黃色。莫不有些喜事來也。<span class="科">旦</span>周老嫗也來取笑我。自從丈夫去後。身經患難。借居於此。將及數載。苟有禽獸之行。卻不連你也玷辱了。昨日這個老乞婆好生輕覷我。如若再來無禮。定不與他干休。<span class="科">淨</span>孺人不要怪他。他是做媒的。受人央凂只要婚姻事成就。自古道樹正不怕月影斜。且自耐心。</p>
        
        <p class="曲"><span class="牌">前腔</span><span class="科">丑帶香囊上</span>張家纔歇迎。李家忙接待。奔走不曾停。只是貪財賄。</p>
        
        <p class="白"><span class="科">見介</span>周媽媽。我昨日回去。那趙舍人自到我家裡抵死相央。就將聘禮來。選定十五吉日。就要成親。望媽媽贊襄。自當重謝。<span class="科">淨</span>他是我的主母。怎敢多言。張媒婆。不知將什麼定禮來。<span class="科">丑</span>只將此香囊為定。臨到吉日。別有羊酒禮物上門。<span class="科">淨</span>老奴不曉得。這個繡囊。直得幾文錢。<span class="科">丑</span>你不識得。古人重義。曾有荊釵作聘。這香囊到是無價古物。望娘子容納則個。<span class="科">旦</span>老乞婆恁般無禮。</p>
        
        <p class="曲"><span class="牌">桂枝香</span>流離顛沛。一身狼狽。誰憐我寡鵠陶嬰。守困蓬門七載。念結髮舊恩。念結髮舊恩。移天難再。如何納采。<span class="夾白">老乞婆。笑你</span>雖為媒。便有藍田玉。今生事不諧。</p>
        
        <p class="白"><span class="科">丑</span>周媽媽。好言一攛掇。</p>
        
        <p class="曲"><span class="牌">前腔</span><span class="夾白"><span class="科">淨</span>看他</span>眉攢愁黛。容含羞態。堪憐守寡樊姬。怎肯把初心更改。<span class="夾白"><span class="科">旦</span>不要采那老乞婆。<span class="科">丑</span>娘子。你不要假乖。<span class="科">淨</span></span>不須用論爭。不須用論爭。娘行休罪。只應寧耐。笑良媒。枉付青鸞信。須知事不諧。</p>
        
        <p class="曲"><span class="牌">前腔</span><span class="夾白"><span class="科">丑</span>娘子。</span>伊家休怪。非妾輕凂。奈緣他富室檀郎。要選那嬌娥為配。想赤繩繫足。想赤繩繫足。姻緣廝對。也是無如之奈。<span class="夾白">周媽媽。我</span>慣為媒。已定藍橋約。何愁事不諧。</p>
        
        <p class="白">周媽媽。這個趙丙舍人。倚官托勢。豪強無比。見說此間娘子。容貌絕人。定要為婚。已選正月十五之吉成親。特着老娘將此香囊為定。再無輾轉。周媽媽。你就做一個主張。終不然要娘子自家出口。<span class="科">淨</span>張媒婆。不要恃強做事。必須通個商量。<span class="科">丑</span>商量商量。做過難當。憑你作見。收了香囊。正是情到不堪回首處。一齊吩咐與東風。<span class="科">下淨</span>好笑好笑。這個張媒婆不由分說。撇下聘物。到加禍在老娘身上。孺人。這般無籍。如何對付他。<span class="科">旦接香囊悲介</span></p>
        
        <p class="曲"><span class="牌">玉胞肚</span>乞婆無賴。故生獰強納聘財。全不顧禮義綱常。向人前滿口胡柴。尋思就裡。教人睹物淚盈腮。誰信香囊是禍胎。</p>
        
        <p class="曲"><span class="牌">前腔</span><span class="科">淨</span>娘行聽解。且休為閒非惱懷。料陰霾暫掩青天。有一日霧散雲開。<span class="夾白">他</span>花言巧語。誇張聘物勝金釵。羞殺溫家玉鏡臺。</p>
        
        <p class="曲"><span class="牌">前腔</span><span class="科">旦</span>香囊堪愛。我姑嫜親自製裁。歎於今物在人非。念夫婿去時曾佩。追思往事吾家舊物是何來。<span class="夾白">老乞婆。教你</span>舌劍唇鎗反受災。</p>
        
        <p class="白"><span class="科">淨</span>孺人。你既怪那老乞婆無禮。不要收他聘物便了。適來怎麼執着香囊。到有留戀之意。<span class="科">旦</span>周老嫗。豈不聞李氏斷臂。清風滿耳如生。文君夜奔。遺臭千年未冺。你雖與我數年同處。那里知道衷曲之事。<span class="科">淨</span>想必是愛此香囊做得好樣製。故此留意。<span class="科">旦</span>我在流離之際。那有此閒情。這個香囊。原是我婆婆做的。丈夫佩帶二十多年。因見軍中身死。被一個軍士在那戰場內拾回。如今不知怎麼又落在那無籍之徒手裡。卻將來做聘物。睹物傷情。以此不勝哀苦。<span class="科">淨</span>不鑽不穴。不道不知。我那里曉得這個香囊原是老安人做的。又是大官人帶的。流落在戰場內。千鄉萬里。又被軍士拾回。想必為趙運使家買了。今日卻將來做聘物。姻緣幅輳。事有如此。孺人。這個趙舍人家勢豪橫。臨期定來促逼。早要思量計策回他。<span class="科">旦</span>周老嫗。古之列女。節重生輕。我所以不能自盡者。只為婆婆尚存之故。倘若強暴果來無狀。豈肯戀惜殘生。有玷名節。<span class="科">淨</span>孺人。聞得有個觀察使大人。將按臨本府。我隨侍你且到城中尼姑寺寄居數日。待大人下馬。就帶這香囊一竟到察院裡陳告。以絕其念。<span class="科">旦</span>也說得是。</p>
        
        <p class="落詩"><span class="科">淨</span>孤貧無倚受人欺。<br /><span class="科">旦</span>睹物傷情感舊時。<br /><span class="科">淨</span>雪隱鷺鶿飛始見。<br /><span class="科">合</span>柳藏鸚鵡語方知。</p>
        
        <h2 id=ch37 class="chapter"><span class="齣題">第三十七齣　得書</span></h2>
        
        <p class="曲"><span class="牌">破陣子</span><span class="科">貼上</span>綠鬢因愁變盡。朱顏為病凋殘。<span class="科">外上</span>遠書有雁何由到。長鋏無魚只自彈。幾時懷抱寬。</p>
        
        <p class="誦"><span class="牌">重疊金</span><span class="科">貼</span>東風吹盡山川凍。梅花枝上春光動。<span class="科">外</span>獨有宦遊人。偏驚物候新。　　<span class="科">貼</span>北來鴻雁少。塞上音書杳。<span class="科">外</span>沙晚鶺鴒寒。誰能故急難。</p>
        
        <p class="白"><span class="科">貼</span>孩兒。鄉園自遭兵火之難。客舍在蹇大人家。又是十年光景。嫂嫂的消息。竟沒處尋問。你哥哥留在虜地。總為朝廷之事。身不由己。如何書信也沒有一封寄來。我心上好煩惱。<span class="科">外</span>母親且省愁苦。料只是路途間阻。沒有便風。</p>
        
        <p class="曲"><span class="牌">懶畫眉</span><span class="夾白"><span class="科">貼</span>看那</span>寒襦上點點淚痕斑。晨鏡裡蕭蕭形影單。<span class="夾白">怎能夠</span>佳兒佳婦再團圞。只因故里遭兵難。幾處淒涼百事難。</p>
        
        <p class="曲"><span class="牌">前腔</span><span class="科">外</span>誰道是詩書誤儒冠。<span class="夾白">豈是</span>高臥衡門學素餐。聊將菽水奉親歡。喜得逆旅逢青眼。<span class="夾白">免使</span>破甑生塵愁范丹。</p>
        
        <p class="曲"><span class="牌">不是路</span><span class="科">末上</span>渡水登山。邊塞蕭條行路難。風霜苦。今朝幸喜到鄉關。暫偷閒。為故人就裡傳書簡。<span class="夾白"><span class="科">貼</span>孩兒。門外有甚麼人來。<span class="科">外</span></span>未審何人到此間。好啟柴門看。如逢故友忙迎款。<span class="夾白"><span class="科">見介</span>呀。使君</span>枉臨何幹。</p>
        
        <p class="曲"><span class="牌">前腔</span><span class="夾白"><span class="科">末</span>大人。我是</span>故友朱弁。<span class="夾白"><span class="科">外</span>從何處來。<span class="科">末</span></span>五國城中奉使還。狀元處。一封書寄報平安。<span class="科">外</span>重勞煩。家兄未審何時返。<span class="夾白"><span class="科">末</span>未得回家。</span>為王事間關滯外藩。<span class="夾白"><span class="科">外</span>朱大人。裡面請坐。<span class="科">末</span>不必留坐了。就此告別。</span>天將晚。一心去速還朝伴。恐違欽限。</p>
        
        <p class="白"><span class="科">下貼</span>孩兒。是誰。<span class="科">外</span>朱使臣附寄哥哥書來。<span class="科">貼</span>且喜且喜。孩兒。書上怎麼說。</p>
        
        <p class="曲"><span class="牌">小桃紅</span><span class="科">外</span>九成百拜。母親尊前。到此離程遠。歲時屢遷。料媳婦能調膳。<span class="科">貼悲介外</span>兄弟解承顏。恨此身滯犬戎。困辱終難免。未審何時返故園。偶有人歸便。略付寸箋。魂斷南雲萬里天。</p>
        
        <p class="白"><span class="科">貼</span>恁的幾時能夠回來。</p>
        
        <p class="曲"><span class="牌">蠻牌令</span>我衰年値乖蹇。他絕塞苦顛連。空教神思亂。望得眼兒穿。我終日裡愁腸九轉。到如今尺素空傳。越教人中心慘然。料為憂愁斷送殘年。</p>
        
        <p class="曲"><span class="牌">前腔</span><span class="科">外</span>他一身累軒冕。萬里困腥羶。我十年勞夢寐兩地望風煙。念骨肉何由會面。況夷夏阻絕山川。論忠孝應難兩全。且請慈親暫自消遣。</p>
        
        <p class="落詩"><span class="科">貼</span>弟念兄兮母念兒。<br /><span class="科">外</span>一封書到更添悲。<br /><span class="科">貼</span>天長地久有時盡。<br /><span class="科">外</span>此恨綿綿無絕期。</p>
        
        <h2 id=ch38 class="chapter"><span class="齣題">第三十八齣　治吏</span></h2>
        
        <p class="曲"><span class="牌">普賢歌</span><span class="科">淨上</span>青燈黃卷恨無緣。充補糧房一吏員。上司不見憐。腌臢受萬千。峻法嚴刑憂怎免。</p>
        
        <p class="白">末名喚做蕭驥。本是酇侯遺裔。曾充府學生員。其奈時乖不利。學校大人小考。道我文章不濟。被他剝下藍衫。打做糧房司吏。根腳雖是低微。出門多少豪氣。對官府一似同僚。見上司猶如兒戲。背律令如背蒙求。作行移似作對句。跟隨不用直司。使喚全是皂隸。賄賂不離私門。苞苴常盈下處。誰知近日官司。都變了往年時勢。見府官似鼠見貓。接上司如狗爬地。朝朝在馬後奔馳。日日在案前立跪。動不動扯下圓領頭巾。打得我皮穿肉碎。喫不過這苦楚勤勞。恨不得投河自縊。<span class="科">哭介</span>我那里是提控外郎。<span class="科">內云</span>你是誰。<span class="科">淨</span>我是個風流子弟。<span class="科">內云</span>休說出本相來。<span class="科">淨</span>見說觀察使大人將次下馬。該房文卷不清。定受刑責。不免尋個能事的與他商議。</p>
        
        <p class="曲"><span class="牌">前腔</span><span class="科">丑上</span>內庭天使下旬宣。威惠能廉贊化權。公文星火煎。只愁得罪愆。若念鄉情須顧戀。</p>
        
        <p class="白"><span class="科">見介</span>你怎麼這等面帶憂容。<span class="科">淨</span>你不知。觀察大人將到。掌生殺之權。不是作耍。我糧房數目。一筆也不清。如何是好。<span class="科">丑</span>不妨事。你多買些酒肉請我。與你一條活路。<span class="科">淨</span>就此典衣沽酒。望指教一番。<span class="科">丑</span>如今來的大人是本府人。我自小與他同窗。我就與你陪話。<span class="科">淨</span>你不要調嘴。見說鎮江北路官吏打殺了無數。又有一件不好。<span class="科">丑</span>卻怎的。<span class="科">淨</span>本府大人都往西邊接了。就沒一個人役向前答應。如何是好。<span class="科">丑</span>我一力包荒。沒事沒事。<span class="科">末上</span>一封丹詔下彤闈。萬里清風動繡衣。將見陽春窮海宇。不須金斧動霜威。觀察使大人到也。閒雜人閃開。</p>
        
        <p class="曲"><span class="牌">似娘兒</span><span class="科">生上</span>今日是何年。優詔許持返故園。遐荒萬里循行遍。周貧恤困。摧豪擿隱。從教黎庶無冤。</p>
        
        <p class="白">日日河邊見水流。傷春未已復悲秋。山中舊宅無人住。來往風塵共白頭。下官自從那年勉承母命。獻策聖朝。忝中甲榜之魁。因當道忿恨。竄逐遐荒。十年不得還鄉。幸遇故人王侍御。捨生全義。得脫身於虎狼之窟。正是一身去國六千里。萬死投荒十二年。如今且喜姦黨消澌。朝綱正道。蒙聖恩拜為觀察使。循行郡縣。咨訪民風。自謂晝錦歸榮。得遂定省之願。不料帝郡自遭遷都之難。鄉閭搖蕩。故舊凋零。母親妻弟俱流離轉食於他處。正是山河風景原無異。城郭人民半已非。左右那在。<span class="科">末</span>覆大人。有何鈞旨。<span class="科">生</span>這是我父母之邦。休得張皇。驚怖下民。<span class="科">末</span>領鈞旨。<span class="科">生</span>這一角文書速發下郡縣。訪問老夫人崔氏。夫人邵氏。張探花大人三口下落。香金一百貫。送去玄妙觀中。修設好事。保祐合家眷屬。明日上元之節。親自到觀中拈香。<span class="科">末</span>理會得。<span class="科">生</span>那跪在丹墀下的是甚麼人。<span class="科">丑</span>小人是六房都吏。<span class="科">生</span>府縣官怎麼不見。<span class="科">淨諢介</span>謝提控你回話。<span class="科">丑</span>聞知大人威風震慴。府縣官都往他州迎接去了。<span class="科">生</span>不許出郭迎接。那有此理。<span class="科">丑</span>吏典不敢說謊。委的去接兩個月了。<span class="科">生</span>你兩個外郎是甚麼出身。<span class="科">丑</span>吏典是儒學生員。因賣明理補任兵房。<span class="科">淨</span>吏典亦是生員。見充糧房司吏。<span class="科">生</span>既是儒學出身。必然曉得書義。<span class="科">淨丑</span>盡曉得。<span class="科">生</span>那兵房外郎。我且問你。棄甲曳兵而走怎麼說。<span class="科">丑</span>這個要問他臨陣逃回。<span class="科">生</span>問他書義。到講在律上去了。着糧房外郎來問他。<span class="科">淨</span>有有。<span class="科">生</span>原思為之宰。與之粟九百。辭。子曰。毋以與爾鄰里鄉黨乎。<span class="科">淨</span>這是那移出納。典吏這里升合不敢。<span class="科">生</span>這廝好打。問他書義。都講律條。也罷。那兵房外郎就講讀兵律一篇。<span class="科">丑</span>戰馬豈宜私賣。從征不敢違期。罪科邊境索軍需。飛報軍情擅調官軍者斬。事同失誤軍機。乖方撫馭亦當誅。總犯了朝廷律例。<span class="科">生</span>糧房外郎也要背律。<span class="科">淨</span>律是蕭何定的。與吏典這里無干。<span class="科">生</span>胡說。干着錢糧條款律說將來。<span class="科">淨</span>這個容易。春月載陽。北風其涼。趙錢孫李。項祝董梁。子路負米。男效才良。子建八斗。器欲難量。戶封八縣。老少異糧。<span class="科">生</span>滿口胡柴。左右打那廝。<span class="科">淨</span>可憐見。大人要背糧律。吏典句句不敢少糧字。<span class="科">生</span>月遞支收數來看。<span class="科">淨</span>大人下馬急了。府官又不在。一時不曾備得糧數。<span class="科">生</span>這廝好生無禮。左右。剝下衣服打五十下。趕出門去。<span class="科">丑</span>看鄉里面上。望饒恕些。</p>
        
        <p class="曲"><span class="牌">風馬兒</span><span class="科">生</span>我奉天詔循行郡縣。察民情懲惡勸善。無知吏曹才識淺。對吾行敢強辯。甘受刑罰喫棍鞭。甘受刑罰喫棍鞭。</p>
        
        <p class="曲"><span class="牌">前腔</span><span class="科">末</span>俺恩相霜威鐵面。巡四國褰帷露冕。探微擿伏能視遠。休得犯風憲。尀耐無知敢妄言。尀耐無知敢妄言。</p>
        
        <p class="曲"><span class="牌">前腔</span><span class="科">丑</span>我自小曾親筆硯。頗有些高明識見。人人都稱為大掾。弄刀筆。換文卷。誰道清廉不愛錢。誰道清廉不愛錢。</p>
        
        <p class="曲"><span class="牌">前腔</span><span class="科">淨</span>枉做個糧房典吏。背律令一籌不展。作弊瞞官遭罪譴。望停威賜方便。誰信吾曹有二天。誰信吾曹有二天。</p>
        
        <p class="落詩"><span class="科">末</span>使相威聲播九州。<br /><span class="科">丑</span>動搖山嶽鬼神愁。<br /><span class="科">生</span>正是奉法朝朝樂。<br /><span class="科">淨</span>須信欺公日日憂。</p>
        
        <h2 id=ch39 class="chapter"><span class="齣題">第三十九齣　祈禱</span></h2>
        
        <p class="白"><span class="科">丑扮道士上</span>掃石焚香禮碧空。露華偏濕蕊珠宮。如今說得天壇上。萬里無雲月正中。小道乃是玄妙觀中一個表白。今日上元佳節。本觀鋪設淨壇。啟建黃籙大齋。不揀追薦先亡。保安本命。一切檀那都到此聚會。遠遠見兩個娘子來。想必是聚會的。且念幾句消災經。</p>
        
        <p class="曲"><span class="牌">翫仙燈</span><span class="科">旦上</span>寶殿瑤庭。紫極上清真境。到此來瞻神禮聖。<span class="科">淨上</span>只見巨鼎騰煙。華燈散影。俛首皈依。聽演黃庭內景。</p>
        
        <p class="白"><span class="科">丑</span>二位娘子到此何幹。<span class="科">旦</span>見說僊觀修設勝事。特來赴會。望提典一回向。<span class="科">丑</span>不知是祈安薦亡。就此拈香。通說情旨。</p>
        
        <p class="曲"><span class="牌">亭前柳</span><span class="科">旦</span>姑老久漂零。夫死滯幽冥。<span class="夾白"><span class="科">丑</span>既是這等。又要禳星。又要薦亡。<span class="科">旦</span></span>為姑行善果。生死兩安寧。<span class="科">合</span>志誠一念通三省。生者消殃。亡者早超昇。</p>
        
        <p class="白"><span class="科">丑</span>媽媽也通情旨來。</p>
        
        <p class="曲"><span class="牌">前腔</span><span class="科">淨</span>稽首禮三清。<span class="夾白">我</span>夫死在邊城。況遭兵難苦。仗此薦亡靈。<span class="科">合前</span></p>
        
        <p class="曲"><span class="牌">前腔</span><span class="科">丑</span>一卷洞玄經。萬點法華燈。管教都一照。免使暗中行。<span class="科">合前</span></p>
        
        <p class="白">門外一簇人馬鬧炒。想必是官員每來上香。你二位迴避。<span class="科">旦淨</span>大抵乾坤都一照。免教人在暗中行。<span class="科">下</span></p>
        
        <p class="曲"><span class="牌">玉臺令</span><span class="科">末隨生上</span>十載邊塞風煙。怎想一家播遷。叩首禱龍天。保禳特賜週全。</p>
        
        <p class="白"><span class="科">見介丑</span>大人稽首。<span class="科">生</span>你是甚麼執事。<span class="科">丑</span>小道是表白。<span class="科">生</span>請法官出來。<span class="科">丑</span>師父有請。<span class="科">淨上</span>貧道身微賤。出家三第院。不戴七星冠。頭插一枚箭。不着五銑衣。身披一幅絹。腳穿破靸鞋。手執乾木片。日裡化齋糧。夜間眠稿薦。好酒喫三瓶。那通咒百卷。肥肉啖二觔。那燒丹百煉。口腹恣貪求。修得兩足健。徒長六十年。不曾識州縣。見說上司來。嚇得心兢戰。沒處可逃身。只索去參見。稽首拜大人。望看天尊面。大人。小道來遲。望乞恕罪。<span class="科">生</span>道士起來。只要法事虔誠。<span class="科">淨</span>不知大人做甚功果。<span class="科">生</span>只為母親妻子兄弟三人漂流他處。與我祈安集福。一家早得完聚。<span class="科">淨</span>小道啟請洞中玄虛太極無極中山神咒元始玉文按行五嶽八海知聞。凶穢消蕩。道氣常存。上開八門。飛天法輪。僊道鬼道。生門死門。神道釋道。景門休門。人道業道。開門杜門。畜生地獄。驚門傷門。北斗七星。太乙十神。左輔右弼。五福四神。蕊珠碧玉。青華凝神。沖玄長星。五殿正神。虔誠稽首。來叩玉宸。為因骨肉。漂散離分。朝夕痛念。情悃無仲。母親崔氏。鞠育之恩。室家邵氏。結髮之恩。兄弟九思。手足之恩。早來聚會。仰乞洪恩。至心皈敬禮星君九天應元雷聲普化天尊。請大人上香。</p>
        
        <p class="曲"><span class="牌">江兒水</span><span class="科">生</span>堪悲故鄉。自遭兵火。骨肉亂離。災危未免。未知何地再團圓。<span class="科">合</span>時逢上元。人修善緣。保一家相逢如願。</p>
        
        <p class="曲"><span class="牌">前腔</span><span class="科">末</span>三乘九皇。望賜方便。玉燭寶香。特來上獻。俺恩官懇禱意精虔。<span class="科">合前</span></p>
        
        <p class="曲"><span class="牌">前腔</span><span class="科">淨丑</span>清都貴神。妙林經卷。祈禳眾生。廣開寶殿。星冠鶴氅禮重玄。<span class="科">合前</span></p>
        
        <p class="落詩"><span class="科">生</span>為因骨肉痛傷心。<br /><span class="科">末</span>特過玄壇啟法音。<br /><span class="科">淨</span>但願應時還得見。<br /><span class="科">丑</span>果然勝似岳陽金。</p>
        
        <h2 id=ch40 class="chapter"><span class="齣題">第四十齣　相會</span></h2>
        
        <p class="曲"><span class="牌">光光乍</span><span class="科">丑扮經歷上</span>幕府是公廳。案牘甚勞形。見上司忙把衣衫整。跪伏在階庭供給應。</p>
        
        <p class="白">下官乃是本府一個經歷。觀察使大人出去行香未到。不免打掃公廳。伺候則個。<span class="科">淨末喝道上旦上跪介</span>大人告狀。<span class="科">淨</span>閃開閃開。<span class="科">旦起身介</span></p>
        
        <p class="曲"><span class="牌">水底魚兒</span><span class="科">旦</span>富室侵凌。到官司特訴鳴。高臺明鏡。暫將節駕停。<span class="夾白"><span class="科">末</span>婦人過去。大人來了。<span class="科">生上</span></span>攬轡徐行。管教民庶寧。施仁發政。坐看獄訟平。</p>
        
        <p class="白"><span class="科">旦跪介</span>大人告狀。<span class="科">生</span>告甚麼狀。<span class="科">旦</span>告強橫非法事。<span class="科">生</span>既是非法事。着他到衙門裡來告。<span class="科">末</span>大人着你到衙門裡來告。<span class="科">生作進衙門坐介旦隨入跪介</span></p>
        
        <p class="曲"><span class="牌">前腔</span><span class="科">旦</span>俯伏階庭。怎當心戰兢。<span class="夾白">大人可憐見。</span>孤豚落穽。望哀憐一濟生。<span class="科">末</span>天使威聲。四方神鬼驚。休來觸令。教咱喫罪刑。</p>
        
        <p class="白"><span class="科">生</span>不要驚他。等他仔細說來。<span class="科">末</span>婦人。大人着你說來。<span class="科">生</span>你告甚麼狀。</p>
        
        <p class="曲"><span class="牌">好姐姐</span><span class="科">旦</span>土豪<span class="夾白"><span class="科">生</span>名姓甚麼。<span class="科">旦</span></span>官餘趙丙。平白地將奴婚聘。<span class="夾白"><span class="科">生</span>把甚麼為聘。<span class="科">旦</span></span>把香囊撇下。指空逼事成。<span class="夾白"><span class="科">生</span>你不從便罷。<span class="科">旦</span></span>強凌併。婦人怎和男兒競。貧者難同富者爭。</p>
        
        <p class="曲"><span class="牌">前腔</span><span class="科">生</span>看他情實可矜。這聘物將來作證。我推奸辯詐。料應難隱情。抑強橫。從實訴供名和姓。枉直昭然辯明。</p>
        
        <p class="白"><span class="科">生</span>婦人。你家裡就沒有父母兄弟。如何自來告狀。</p>
        
        <p class="曲"><span class="牌">前腔</span><span class="科">旦</span>念奴孤身寡影。況逃難他鄉別井。孀居困窮。此身甘布荊。<span class="夾白"><span class="科">生</span>你丈夫死後。能守志如初麼。<span class="科">旦</span></span>潛追省。守志願同共姜行。豈負亡夫張九成。</p>
        
        <p class="白"><span class="科">淨喝介末</span>怎麼說着老爺的名字起來。<span class="科">生</span>不要鬧炒。且問你丈夫是什麼人家。何年身故。<span class="科">旦</span>丈夫是張狀元。被秦丞相差往征戰。死在邊疆。已十餘年了。<span class="科">生</span>娘子請起。下官負義了。<span class="科">淨諢介生旦拜介</span></p>
        
        <p class="曲"><span class="牌">糖多令</span><span class="科">生</span>王事苦羈縻。終身別鳳幃。<span class="科">旦</span>邊程萬里信音稀。怎想重諧連理。<span class="科">合</span>深感慨。好傷悲。</p>
        
        <p class="白"><span class="科">生</span>夫人手裡什麼東西。<span class="科">旦</span>是紫香囊。<span class="科">生</span>這物是我失在戰場。如何得到此間。正是延平之劍再合。洛浦之珠復還。好怪好怪。必是祥瑞之兆。夫人。但不知母親在那里。<span class="科">旦</span>為遷都兵亂。在外逃難。已分散十年了。<span class="科">生悲介</span></p>
        
        <p class="曲"><span class="牌">大聖樂</span><span class="科">旦</span>欲語淚已先垂。想當初遇難時。婦與姑漂散如風絮。此生安否怎生知。<span class="夾白"><span class="科">生</span>夫人。你即今在那里安身。<span class="科">旦</span></span>若非是周家老姥相週濟。怎能夠今日和伊諧鳳侶。<span class="科">合</span>憑誰語。為生離死別。無限憔悴。</p>
        
        <p class="曲"><span class="牌">前腔</span><span class="科">生</span>恨一身遠阻天涯。換星霜十載餘。為萱堂鎮日頻流淚。為室家終日皺雙眉。只指望還鄉盡把愁腸洗。誰想道翻使離愁添幾許。<span class="科">合前</span></p>
        
        <p class="白">夫人。母親兄弟。幾年上和你分散。你且備細說與我知道。<span class="科">旦</span>當時自中春闈試。汝弟歸來養親志。家慶方纔歲一週。忽有西征凶問至。萱親聞此痛心傷。命子求屍赴戰場。適値遷都賊兵起。鄉閭烽火警蒼黃。勉力扶親出奔竄。豈料中途遭寇難。空山日暮思昏迷。婦北姑南遂分散。從此漂零十二年。存亡消息竟茫然。舊恨新愁說不盡。兩行涕淚空漣漣。<span class="科">生</span>夫人。且不要哀苦。料母親必有下落處。我已差人各處訪問了。<span class="科">旦</span>離亂之中。只恐疾病死生奈何。<span class="科">生悲介</span>夫人。且到後堂換了衣服出來。<span class="科">旦</span>不是一番寒徹骨。怎得梅花撲鼻香。<span class="科">下</span></p>
        
        <p class="曲"><span class="牌">夜行船</span><span class="科">貼同外上貼</span>晝錦煌煌歸故里。靈鵲報喜動慈幃。<span class="科">外</span>遊子依依。親難兄將弟。<span class="科">合</span>光彩頓生眉宇。</p>
        
        <p class="白"><span class="科">末</span>告大人。老夫人已到了。<span class="科">生迎接介</span></p>
        
        <p class="曲"><span class="牌">步步嬌</span><span class="科">生</span>歎當初只為功名事。俾母子成遐棄。怎想漂零在路隅<span class="科">貼</span>幸今日又得團圞喜。<span class="科">外</span>弟和兄只道永參商。從今友愛歌棠棣。</p>
        
        <p class="曲"><span class="牌">翫仙燈</span><span class="科">旦上</span>琴瑟久乖張。整宮商重調角徵。</p>
        
        <p class="白"><span class="科">見介</span>婆婆也在此了。</p>
        
        <p class="曲"><span class="牌">步步嬌</span>歎鄉閭播蕩遭時否。只意做溝渠鬼。途路風波兩處飛。婦姑彼此無依倚。<span class="科">合</span>天教今日此相逢。喜一家骨肉重完聚。</p>
        
        <p class="白"><span class="科">生旦拜貼介生</span>少小離鄉老大回。鄉音不改鬢毛衰。山河風景原依舊。城郭人民真可哀。<span class="科">旦</span>槁砧零落悲中路。姑氏漂零歎衰暮。破鏡鸞孤喜再圓。北堂萱老椿如故。<span class="科">外生旦拜介外</span>蕭條關塞未休兵。有路無家問死生。子由深戀伯兄義。韓子難忘丘嫂情。<span class="科">貼</span>風波滿眼遭顛沛。骨肉東西今十載。日落山陽笛又哀。雲橫秦嶺家何在。<span class="科">淨丑末</span>正是孝誠忠義格天心。夫妻子母重相會。<span class="科">貼</span>媳婦。你如何得到此。<span class="科">旦</span>奴家因被趙丙將紫香囊強聘為婚。特來察院陳告。以此邂逅相會。<span class="科">貼</span>孩兒。你在邊地幾年。磨了多少風霜苦楚。<span class="科">生</span>母親。一言難盡。</p>
        
        <p class="曲"><span class="牌">玉交枝</span>音塵迢遞。飄泊孤身淹外夷。為功名未遂男兒志。北堂久冷斑衣。傷心載歌陟𡵆詩。瞻雲已灑思親淚。<span class="科">合</span>看香囊離合有期。對青燈渾如夢寐。</p>
        
        <p class="曲"><span class="牌">前腔</span><span class="科">旦</span>兵戈時世。婦和姑伊東我西。<span class="夾白">婆婆。</span>驅馳遠道誰扶侍。朝夕裡痛苦酸嘶。<span class="夾白"><span class="科">貼</span>媳婦。你在何處棲身這幾年。<span class="科">旦</span></span>皇皇此身無所依。幸周家老姥相留住。<span class="科">合前</span></p>
        
        <p class="曲"><span class="牌">前腔</span><span class="科">外</span>一從登第。與吾兄分別帝畿。驚聞訃報來邊地。奉親命遠去求屍。歸來故園皆已非。幸郵亭母子得相會。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">貼</span>孩兒你兩個</span>當時別去。値遷都鄉關亂離。荒忙兩口出逃避。怎想中路艱危。<span class="夾白">那時被賊分散了。</span>孤身自憐何處歸。<span class="夾白">你兄弟偶爾回來。</span>天教會合郵亭裡。<span class="科">合前</span></p>
        
        <p class="曲"><span class="牌">川撥棹</span><span class="科">合</span>這會合真奇異。況一門全孝義。上表章奏達丹墀。上表章奏達丹墀。願吾皇褒封璽書。<span class="科">合</span>顯門牆耀閭里。顯門牆耀閭里。</p>
        
        <p class="曲"><span class="牌">前腔</span><span class="科">合</span>晝錦聯榮世所奇。況孝義與忠貞人怎知。看山川草木增輝。看山川草木增輝。會天恩加封母妻。<span class="科">合前</span></p>
        
        <p class="曲"><span class="牌">餘文</span>從他使盡牢籠計。誓此生節義無虧。須信道人欺天不欺。</p>
        
        <p class="落詩"><span class="科">貼外</span>十年骨肉恨飄零。<br /><span class="科">生旦</span>今日相逢訴別情。<br /><span class="科">淨丑</span>管取一封天子詔。<br /><span class="科">末合</span>表揚四海孝賢名。</p>
        
        <h2 id=ch41 class="chapter"><span class="齣題">第四十一齣　酬恩</span></h2>
        
        <p class="曲"><span class="牌">逍遙樂</span><span class="科">貼旦上</span>鏡裡容顏改。惡說干戈盈四海。<span class="科">生外上</span>山陽笛響不堪聞。風光冷淡。故舊銷沈。往事難論。</p>
        
        <p class="白"><span class="科">貼</span>孩兒。往事淒涼不可論。暮年傷感亦消魂。<span class="科">旦</span>羞臨破鏡窺容鬢。肯把殘妝拭淚痕。<span class="科">生</span>終散黃金酬士死。難將寸草報親恩。<span class="科">外</span>六龍城外兵戈地。故老於今有幾存。<span class="科">貼</span>孩兒。我和你今日母子兄弟夫妻再得團圓。實出於萬死一生之幸。兵戈之際。多少仁人義士。泯跡無聞。亦可傷慨。況你奉朝廷特旨。觀察天下民風。舉賢旌義。乃是職所當為。孩兒到此地位。報恩施惠。將來待何日。<span class="科">生</span>母親言之有理。孩兒在胡。被契丹逼招為婿不從。情願就死。卻被拘禁終身。不許還鄉。幸得同年王侍御憐我有老母在堂。捨死就義。脫身南還。今日骨肉相親。皆故人之恩賜。如此大德。中心豈敢有忘。早晚當奏朝廷。作一區處。<span class="科">貼</span>我和你兄弟昔在患難之中。若非蹇司諫大人仗義施仁。亦難保生於今日。媳婦多虧周老姥奉養之恩。亦不可不報。<span class="科">生</span>母親。孩兒即當奉命。只是王鄰母不知漂泊何處。<span class="科">貼</span>亦當尋訪。<span class="科">生</span>左右那里。<span class="科">丑上</span>廳上一呼。階下百諾。覆大人。有何鈞旨。<span class="科">生</span>你與我去三山南首請蹇大人到此。就往城中尼姑寺尋周老姥速來相見。<span class="科">丑</span>領鈞旨。</p>
        
        <p class="曲"><span class="牌">前腔</span><span class="科">末上</span>故友恨飄蓬。兵戈信不通。正是十年勞遠別。一笑喜相逢。</p>
        
        <p class="白"><span class="科">丑</span>告大人。蹇大人在門首。<span class="科">生</span>請進來。<span class="科">丑報末進見介生</span>老母援溺之情。小弟提攜之義。大恩未報。又辱先施。<span class="科">末</span>大人殉身持節。當居典屬國之先。衣錦還鄉。豈在會稽守之列。非特故人私喜。直與中夏增輝。<span class="科">見外貼旦介生</span>大人請坐。<span class="科">淨上</span>挾輔明大義。賜炙成私恩。老身見說觀察使大人是我那張狀元。特來參異。<span class="科">進見介</span>老夫人。且喜骨肉團圓。<span class="科">貼</span>周老姥。孺人多蒙解衣推食之恩。未得補報。<span class="科">旦</span>相公。漂母拯饑。曾以千金之報。翳桑餓士。猶懷簞食之恩。蹇大人高義。宜懸旌揚顯。周老姥私恩。理宜酬謝。<span class="科">生</span>夫人也說得是。左右。取金十笏。絹十端。并酒果之禮來。<span class="科">丑</span>正是劍誅無義漢。金贈有恩人。告夫人。酒果金帛在此。<span class="科">生</span>周老姥。白金十笏。絹十端。聊表薪水之勞。再容重謝。<span class="科">淨</span>老夫人。大人。奴婢待主之常情。不當如此。不須掛懷。決不敢受。<span class="科">生</span>收了。<span class="科">旦</span>周老姥。多多虧你。可受了罷。<span class="科">淨</span>恭敬不如從命。老夫人大人在上。不敢固辭。多謝賞賜。</p>
        
        <p class="曲"><span class="牌">臨江仙</span><span class="夾白"><span class="科">末</span>大人。</span>十載朝廷持漢節。天教晝錦榮歸。<span class="科">外</span>故人相見眼偏青。綱常鐘鼎。身世羽毛輕。</p>
        
        <p class="曲"><span class="牌">前腔</span><span class="科">貼</span>今日團圞多喜氣。當時苦恨漂零。<span class="科">旦</span>周姥濟死肯忘情。恩深轉無語。懷抱自分明。</p>
        
        <p class="白"><span class="科">生</span>左右將酒過來。<span class="科">丑</span>酒在此。</p>
        
        <p class="曲"><span class="牌">一封書</span><span class="科">生</span>陳策佐聖君。為朝綱多佞臣。從當道怒嗔。誓遐荒棄此身。舊業都隨征戰盡。滿目山陽笛裡人。<span class="科">合</span>倒芳尊。暗消魂。生死難忘骨肉親。</p>
        
        <p class="曲"><span class="牌">前腔</span><span class="科">外</span>君多行寡倫。不須矜雷與陳。論交義可珍。未須誇廉與藺。患難能將恩義盡。此道曾為舊主人。<span class="科">合前末</span></p>
        
        <p class="白">大人。下官也賀喜一杯。<span class="科">生外</span>如此多承。</p>
        
        <p class="曲"><span class="牌">前腔</span><span class="科">末</span>記當日覲帝宸。又分違十二春。空回首暮雲。想風神入夢頻。<span class="夾白">今日晝錦榮歸呵。</span>公義私恩能兩盡。忠孝如君有幾人。<span class="科">合前</span></p>
        
        <p class="曲"><span class="牌">前腔</span><span class="科">貼</span>自鄉關動戰塵。避兵戈愁路貧。蒙公相禮義真。與恩波濟涸鱗。佩德懷私言怎盡。<span class="夾白">孩兒。</span>結草銜環來報恩。</p>
        
        <p class="曲"><span class="牌">皂羅袍</span><span class="科">旦</span>那日身遭艱窘。向窮途逃難。進退無門。何由北海遇孫嵩。多蒙老姥相憐憫。<span class="科">合</span>幾年相顧。怎生負恩。千金相贈。未足報恩。教人感激縈方寸。</p>
        
        <p class="曲"><span class="牌">前腔</span><span class="科">淨</span>老嫗孤身貧困。恨朝昏菽水。未盡殷勤。荷蒙恩賜帛和金。懷羞負赧真忘本。<span class="科">合前</span></p>
        
        <p class="曲"><span class="牌">僥僥令</span><span class="科">生</span>風波遭險運。骨肉受艱辛。<span class="科">外</span>念君傾蓋渾如故。卻笑白頭仁不仁。</p>
        
        <p class="曲"><span class="牌">前腔</span><span class="科">貼</span>居安還自忖。感舊欲沾巾。<span class="科">旦</span>況地北天南無信音。知是死和生兩處分。</p>
        
        <p class="曲"><span class="牌">尾聲</span><span class="科">合</span>風塵往事今休問。都撇下舊愁新恨。須把長歌賦厄迍。</p>
        
        <p class="落詩"><span class="科">生外</span>銜杯敘舊益淒涼。<br /><span class="科">末淨</span>鄰笛聲中又夕陽。<br /><span class="科">貼旦</span>心為感恩長慘慼。<br /><span class="科">丑合</span>鬢因經亂早蒼浪。</p>
        
        <h2 id=ch42 class="chapter"><span class="齣題">第四十二齣　褒封</span></h2>
        
        <p class="曲"><span class="牌">柳穿魚</span><span class="科">淨上</span>官司差點做都官。案牘勞形幾時閒。聞說玉京天詔下。奉迎奔走甚煩難。排儀仗。列旌干。疾忙到此設香案。</p>
        
        <p class="白">自家是個本縣耆老。今有詔書到郡。旌表張狀元門閭。特差我打點彩旗金鼓。迎接香案則個。</p>
        
        <p class="曲"><span class="牌">六么令</span><span class="科">丑上</span>天恩渙汗。使者星軺遠下朝端。微臣一念動龍顏。施忠義革兇奸。<span class="科">合</span>管令海宇陽春滿。管令海宇陽春滿。</p>
        
        <p class="白">自家宜興縣大尹是也。聞得朝廷有詔書到來。着耆老整備香案。不知完備未曾。<span class="科">淨</span>香案完備了。<span class="科">丑</span>正是雷霆嚴號令。雨露沛洪恩。</p>
        
        <p class="曲"><span class="牌">前腔</span><span class="科">生旦貼外上</span>緋袍象簡。紫誥輝連鳳帔花冠。皇恩飛。男和女列清班。<span class="科">合前見介丑</span></p>
        
        <p class="白">大人。公服在身。不敢行禮。<span class="科">生</span>宰公。下官聞得詔書到來。<span class="科">丑</span>大人。朝廷知道忠臣孝子。節婦義夫。兄弟竭恭愛之情。朋友盡急難之義。人事既合。吉慶宜來。<span class="科">生</span>多蒙宰公諭美。</p>
        
        <p class="曲"><span class="牌">前腔</span><span class="科">末捧詔書上</span>雲章錦燦。一紙丹書萬里傳頒。五雲回首是長安。瞻天表拜金鑾。<span class="科">合前</span></p>
        
        <p class="白">聖旨已到。跪聽宣讀。詔曰。風化之原。實係綱常。人倫之本。莫先孝悌。其有節義者。可不奬勸。以勉將來。邇者常州郡守申奏。觀察使張九成。持節十年。不屈身於戎虜。拋家萬里。恆切念於庭闈。報國以忠。事親以孝。張九思棄官就養。克盡事母之誠。赴難求屍。尤切愛兄之義。其母崔氏。授經教子。志有逮於軻親。勉子成名。行不忝於滂母。其妻邵氏。服勞奉養。操行貞廉。不遺親於顛沛之間。終守節於流離之際。孝忠之道。萃於一門。節義之風。軌乎萬世。張九成陞授蘭陵郡公。張九思陞授金紫光祿大夫。母崔氏封懿德夫人。邵氏封蘭陵郡夫人。其父張廉。追贈吳興郡公。兼訪得禮部侍郎洪皓。秉忠義而不忘乎主。際艱危而不辱其身。司諫蹇倫。棄職而懷嫉奸之心。納交而厚恤難之義。都元帥岳飛。治兵仁勇。而屢收征討之功。報國精忠。而卒墮奸權之計。侍御王倫。全節事君。不慚先令公之德。捨生死友。誠有古烈士之風。丞相秦檜。誤國諛佞欺君。潛懷虜寇之私。有失人臣之道。行人湯思退。屈節於腥羶之區。俛首有狗彘之行。曰忠曰義。惟佞惟奸。洪皓陞授資善大夫柱國。蹇倫陞授浙江提刑使。岳飛追贈鄂武穆王。王倫追贈禮部尚書。秦檜湯思退並加誅削。嗚呼。旌善懲惡。申公匪私。死者既沐恩光之賁。生者宜享爵位之榮。欽此欽遵。謝恩。<span class="科">眾</span>萬歲萬歲萬萬歲。</p>
        
        <p class="曲"><span class="牌">山花子</span><span class="科">生</span>舉家飄蕩遭兵火。連年困辱腥羶。幸全軀生還故園。豈圖耀後光前。<span class="科">合</span>聖明朝褒功尚賢。黃麻紫泥丹鳳傳。仙槎使節來九天。億兆騰歡。四海傳宣。</p>
        
        <p class="曲"><span class="牌">前腔</span><span class="科">外</span>萱庭幸得身康健。荊花喜復枝連。錦雲袍文章燦然。鶴冠鳳帔聯翩。<span class="科">合前</span></p>
        
        <p class="曲"><span class="牌">前腔</span><span class="科">旦</span>釵荊寄食甘貧賤。冰霜苦節彌堅。喜鸞膠再續斷絃。樂昌破鏡重圓。<span class="科">合前</span></p>
        
        <p class="曲"><span class="牌">前腔</span><span class="科">貼</span>詩書教子惟吾願。難效孟母三遷。喜鸞章褒封暮年。恩光又賁及黃泉。<span class="科">合前</span></p>
        
        <p class="曲"><span class="牌">節節高</span><span class="科">眾</span>煌煌晝錦旋。耀山川。天恩特厚褒封典。金章炫。花誥鮮。門楣顯。丹書五彩雲霞絢。舉頭誰道天顏遠。<span class="科">合</span>廕子封妻世應稀。加官進爵人爭羨。</p>
        
        <p class="曲"><span class="牌">前腔</span><span class="科">眾</span>清朝紫禁僊。撫黎元。觀風四國巡行遍。持天憲。節義全。經綸展。臣忠子孝從來鮮。須知百行為冠冕。<span class="科">合前</span></p>
        
        <p class="曲"><span class="牌">餘文</span>人間善惡宜懲勸。管取紫香囊五倫新傳。萬古丹心照簡編。</p>
        
        <p class="落詩">忠臣孝子重綱常。<br />慈母貞妻德允臧。<br />兄弟愛恭朋友義。<br />天書旌異有輝光。</p>
        
    </body> 
</html>