<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/琴心記</title>
        <meta name="author" content="明　孫梅錫　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">琴心記</span></h1>

        <p class="作者">明　孫梅錫　著</p>

        <h2 id=ch1 class="chapter"><span class="齣題">第一齣　家門始終</span></h2>

        <p class="曲"><span class="牌">月下笛</span><span class="科">末上</span></p>
        
        <p class="白">今日是滿座風流才子。四方儒雅先生。喜聽錦囊佳句。願聞白雪新聲。所演的乃是相如琴心記。聽道家門始終。</p>
        
        <p class="曲"><span class="牌">滿庭芳</span>蜀郡相如。臨邛卓氏。風流兩愛琴聲。當筵挑動。私約去都亭。可奈家徒壁立。勉當壚滌器營生。一旦題橋奮志。詞賦動朝廷。　　時來君寵渥。持旌奉使。太守郊迎。從此王孫獻食。謟奉文君。不道姻緣寧貼。白頭吟尚自伶仃。感長門千金一賦。重洽舊時情。</p>
        
        <h2 id=ch2 class="chapter"><span class="齣題">第二齣　相如倦遊</span></h2>
        
        <p class="曲"><span class="牌">高陽臺引</span><span class="科">生上</span>鵬困圖南。騅傷逐北。命乖時蹇難說。一點羈心。功名兩字消滅。願言守志蓬蒿裡。奈秋風漸凋華髮。但淒然臨瑟羨竽。背燈彈鋏。</p>
        
        <p class="誦"><span class="牌">鷓鴣天</span>有志能令氣不群。無緣空自績殷勤。縱橫已廢魚腸劍。涉獵難消鳥篆文。　　愁白日。睹青雲。長安何處是明君。虛將兩淚滄江上。葉落蕭蕭不可聞。</p>
        
        <p class="白">下官司馬長卿。蜀郡成都人氏。父母愛之。字曰犬子。有懷藺相如之為人。故自更名相如。久矣椿萱雙逝。傷哉琴瑟孤盟。曩歲以貲求郎。得為武騎常侍。聊欲攄蘊藉於當年。陳經濟於世主。爭奈景廟好談黃老。擯薄名儒。一時詞賦賢才。多歸梁國。遂謝病西遊。與諸生同事。雖幸蒙知遇之隆。尚未逞逸群之志。不意孝王捐館。賓客解散。挾綃者懷珠自悲。曳裾者搴裳濡足。良可嘆也。思欲退歸田園。徒苦蕩析家業。江湖不能遂其志。廊廟弗克展其才。命也何尤。幸有相知王吉。筮仕臨邛。昨日修書來邀。不免暫過一回。再作區處。正是雲淡水平煙樹簇。雁飛汾上不宜秋。已曾分付青囊。收拾行李。想已完備。青囊何在。<span class="科">丑上</span>翠篋乘黃卷。青囊伴綠琴。蕭然何處去。千里覓同心。相公。行李已備。就請起程。<span class="科">生</span>青囊。你曉得此行呵。心中有多少不平之氣。那一件所感之事。所觸之景。不關上愁來。<span class="科">丑</span>相公。怎見得。<span class="科">生</span>你不知道。</p>
        
        <p class="曲"><span class="牌">高陽臺序</span>命壓孤身。愁深雙淚。英雄到底埋沒。有用文章。番成無限悲切。酸咽。空教幾度秋風也。向蕭條夢裡分說。<span class="夾白">這早晚塵途。</span>怎如他朝臣待漏。玉珂金闕。</p>
        
        <p class="白"><span class="科">丑</span>相公。這功名事怪你不得。</p>
        
        <p class="曲"><span class="牌">前腔</span>堪噎。紫閣垂紳。朱門授簡。當時已慚裾曳。何況飄蓬。轉眼又成胡越。愁殺。那更路渺雙親也。論姻緣未諧閥閱。把一生合受團圓。變為殘缺。</p>
        
        <p class="白"><span class="科">生</span>青囊。你看這景色呵。</p>
        
        <p class="曲"><span class="牌">前腔</span>銷骨。短劍無鋩。孤琴罷響。荒村野店黃葉。一點征鴻。愁共遠天俱絕。心裂。貂裘已破黃金盡。這凍魂仗誰醫熱。怕從今無限淒涼。恨深啼鴂。</p>
        
        <p class="曲"><span class="牌">前腔</span><span class="夾白"><span class="科">丑</span>相公。</span>休怯。你病入凋梧。貧依衰草。一時計窮途拙。且自藏珍。張儀尚存餘舌。須達。終還有箇與我提攜起。成就了無心事業。那時節雲翼飛騰。身名雙絕。</p>
        
        <p class="白">相公。天色已暮。古道無人。快請趲行前去。</p>
        
        <p class="曲"><span class="牌">尾</span><span class="科">合</span>臨邛遠在孤雲末。天邊歸鳥隨雲疾。人去雲空和鳥沒。</p>
        
        <p class="落詩">故人書寄北風遙。<br />千里心旌望去軺。<br />今日夕陽衰柳畔。<br />一鞭秋色馬蕭蕭。</p>
        
        <h2 id=ch3 class="chapter"><span class="齣題">第三齣　文君新寡</span></h2>
        
        <p class="曲"><span class="牌">梨花兒</span><span class="科">淨扮女婢上</span>春蘭喫苦常叫天。夏蓮不見男兒面。秋菊心酸知幾遍。<span class="夾白">嗏。</span>冬梅較我還輕賤。</p>
        
        <p class="白">自家卓府中使女山茶便是。因老相公著我每在後花園中輪班打掃。只得在此伺候。如何同伴的不見到來。呀。話猶未了。來得恰好。玉蘭姐已至。<span class="科">丑上</span></p>
        
        <p class="曲"><span class="牌">前腔</span>梅香似我天下難。春心一發無由散。從入朱門愁不挽。<span class="夾白">嗏。</span>知心常似天涯遠。</p>
        
        <p class="白"><span class="科">淨見諢介丑</span>閒事休纏。今日秋風颯颯。必有殘葉堆階。怕老相公到來遊翫。不如乘此打掃一回何如。<span class="科">淨</span>玉蘭姐言之有理。我和你到碧梧亭一帶掃去來。<span class="科">掃介</span></p>
        
        <p class="曲"><span class="牌">清江引</span>碧梧亭下殘枝滿。擁篲羅裙短。行過木樨軒。重到芙蓉館。向池頭。戲鴛鴦。愁無伴。</p>
        
        <p class="白">玉蘭姐。這壁廂打掃已完。再到丁香亭去來。你看幽香雲澹。空翠煙霏。好生景致也。<span class="科">丑</span>是好景致。如今待我掃。</p>
        
        <p class="曲"><span class="牌">前腔</span>水晶簾額丁香館。挽處遊絲斷。輕靄碧林重。斜日蒼苔滿。過欄杆。怕風來。吹頭亂。</p>
        
        <p class="白">山茶姐。我和你打掃已完了。倘那女娘公子到來。你卻奉承那一個。<span class="科">淨</span>我喜那似娘兒鬭百花。只見滿宮花。滿路花。一庭花。後庭花。錦上花。雨中花。一枝花。一叢花。金錢花。木蘭花。蝶戀花。解語花。花開多少懷春女。難道山茶不惜春。<span class="科">丑</span>好好。你春興發作了。<span class="科">淨</span>休取笑。你卻奉承那一箇。<span class="科">丑</span>我喜那醉公子惜餘春。只見錦堂春。漢宮春。月宮春。鳳樓春。玉樓春。武陵春。絳都春。沁園春。塞垣春。燕臺春。上林春。春來多少貪花漢。難道玉蘭不是花。<span class="科">淨</span>好好。我的春興發作。你的花心也動了。<span class="科">內作鴉鳴介丑淨驚介</span>呀。不好了。去了罷。怕老相公到此。惹出閒事來。老天老天。莫使鴉鳴鵲噪。早成鳳友鸞交。<span class="科">下</span></p>
        
        <p class="曲"><span class="牌">西地錦</span><span class="科">旦上</span>舞鸞衾翠減。啼珠鳳蠟紅殘。畫屏空自遶湘山。人共楚天俱遠。</p>
        
        <p class="白">香肌縮處損纖腰。欲減羅衣寒未消。風觸珠簾自無賴。葉喧涼吹漸蕭條。奴家卓氏。小字文君。同胞弟妹。只有卓勝文姬。自身叨長。毓秀閨房。初憑爹爹諾竇太后之姪竇圭為妻。不幸芳年十七。未字而寡。冰蘖之操。雖執之甚堅。奈萱親既逝。空閫無聊。春鶯秋燕。甚難為情。隨身侍女雖眾。僅足以供使令。只有孤紅小妮子。從幼伴奴習些針黹。讀些典籍。悶來閒話。頗似知音。今日爹爹在後園賞桂。邀我同遊。不免喚他把鏡兒來。恐怕髮亂了也。孤紅何在。<span class="科">貼上</span>惜春常怕花開早厭漏偏愁月上遲。咬碎羅衫人不識。風情惟有絳唇知。小姐。孤紅萬福。<span class="科">旦</span>孤紅免禮。<span class="科">貼</span>小姐。你為何這幾日玉減香消。花慵月懶。敢有甚麼心事來。<span class="科">旦</span>女孩兒家那有心事。<span class="科">貼</span>小姐。那婚姻大數也。夫婦大倫也。大數固不偶。大倫容可廢乎。況鳳管未逢蕭史。藍橋不識裴航。既無一夜之恩。安有百年之義。竇郎無緣。一旦捐館。小姐芳姿絕世。妙韻可人。當有名賢為配。國士成雙。烏得拘拘小節。遂缺陷半生。<span class="科">旦</span>孤紅。言之差矣。忠臣不易主。烈女不更夫。此古聖之言也。豈有未嫁易節。以身殉欲者乎。若老相公知道。就要罪你了。今後決不可如此。我纔喚你。要取鏡兒。可到繡奩中。帶取一枝花朵來。<span class="科">貼應介</span>照花前後鏡。花面交相映。莫作鏡中花。霧隔頭難並。<span class="科">暫下取鏡上</span>能照千𩭙<a epub:type="noteref" href="#char01"><spu>註</spu></a>髮。難諳一片心。小姐。鏡兒在此。<span class="科">旦照介</span></p><aside epub:type="footnote" id="char01"><p>「⿱髟巠」</p></aside>
        
        <p class="曲"><span class="牌">二郎神</span>雲鬟亂。苦愁容。對菱花獨看。恨倦倚纖腰春未半。使秋光先到。黃花瘦入朱顏。竟何事鈿蟬零落遍。鳳釵橫一朝分散。<span class="夾白">鏡兒。</span>羨甚麼團圓。怪人間到有孤單。</p>
        
        <p class="白">孤紅。你看我呵。綠鬢易銷春思淺。青絲難掠晚妝殘。真好苦也。<span class="科">貼</span>小姐。你臉如芙蓉。眉如遠山。肌膚柔滑如脂。這等芳容。難道終身孤另。</p>
        
        <p class="曲"><span class="牌">前腔</span>幽閒。春山橫黛。秋波蘸眼。那映水芙蓉凝嫩臉。奈淚珠拋盡。青絲一味蕭閒怨。結髮今鬆愁鬢寬。知甚日赤繩重綰。<span class="夾白">鏡兒。少一箇</span>畫眉郎官。使清光瘦減嬋娟。</p>
        
        <p class="白">小姐。可憐你月思盡淹秋水下。風情卻老鬢雲間。待何日揚眉對月。櫛髮乘風。<span class="科">旦</span>孤紅。我忽然身子不快。不去後園遊翫了。<span class="科">貼</span>既不去呵。那琴是小姐所好的。何不以此自娛。<span class="科">旦</span>不要。</p>
        
        <p class="曲"><span class="牌">集賢賓</span>鍾郎已死虞舜遠。知音寡矣羞彈。<span class="夾白"><span class="科">貼</span>琴既不用。看書如何。<span class="科">旦</span>不要。</span>識字番令愁莫展。怎看得書中題怨。<span class="夾白"><span class="科">貼</span>繡牀上完些女紅如何。<span class="科">旦</span>也不要。</span>蓮花並幹。怎繡得心中絲斷。<span class="夾白"><span class="科">貼</span>小姐。俱不好呵。待奴家吹簫一曲如何。<span class="科">旦</span>也不要。</span>秦樓畔。聲裂處鳳來人散。</p>
        
        <p class="白"><span class="科">貼</span>小姐。俱見差了。那琴兒</p>
        
        <p class="曲"><span class="牌">前腔</span>朝飛雉緲聲固遠。須知九嶷幽恨堪憐。<span class="夾白">書中意呵。</span>不是淫詞和浪簡。終未可午窗拋倦。<span class="夾白">女紅呵。</span>休認做閒拈針線。看眼底鸞迴鳳轉。<span class="夾白">那簫呵也何妨。</span>銀橋畔。明月夜玉人教遍。</p>
        
        <p class="白"><span class="科">淨副淨上</span>靜臨蘭檻卸頭時。鈿葉菱花錦帶垂。欲勸主娘花下去。膽瓶先贈木犀枝。小姐。老相公在西園賞桂。等候多時。又著我們來請。望乞就移蓮步。<span class="科">旦</span>我身子不快。不去了。<span class="科">貼</span>小姐。嬌體雖可惜。父命不可違。孤紅與你久滯深閨。也帶挈耍一耍。<span class="科">旦</span>既如此。勉強走一遭。</p>
        
        <p class="曲"><span class="牌">貓兒墜</span>綺花似翦。錦步獨承蓮。嫋娜腰肢悶不前。蕭蕭梧葉角門邊。<span class="科">合</span>走遍。直待要歷盡林亭。轉過鞦韆。</p>
        
        <p class="白"><span class="科">淨副淨</span>小姐。快些請罷。</p>
        
        <p class="曲"><span class="牌">前腔</span>西園又晚。銀月忽籠煙。絳燭光生碧樹間。花梢珠斗又斕斒。<span class="科">合前</span></p>
        
        <p class="曲"><span class="牌">尾</span>此行共入天香院。看河漢𥻘𥻘碧淺。好一似隨著嫦娥到廣寒。</p>
        
        <p class="落詩">絳綃風動怯身寒。<br />行到花間待月看。<br />漫掩朱扉合金鎖。<br />不容人倚玉欄杆。</p>
        
        <h2 id=ch4 class="chapter"><span class="齣題">第四齣　設館都亭</span></h2>
        
        <p class="曲"><span class="牌">一翦梅</span><span class="科">小生上</span>故人寥落寄窮途。音問常孤。魂夢常孤。便鴻曾附數行書。知在成都。知在神都。</p>
        
        <p class="白">昔日金蘭誼。今朝雲水遙。如何千里別。能使一心焦。下官王吉。表字祥甫。今為臨邛縣令。追念故人司馬相如。宦遊不遂。曾作書往邀。如何久無消息。昨夢可喜。想是今朝到也。不免喚吏去問亭長。可曾打掃都亭未。司吏何在。<span class="科">副末上</span>得諳三尺法。勝讀五車書。告老爺。有何鈞旨。<span class="科">小生</span>差你到都亭中去問亭長。可曾打掃完備。待司馬相公到時。請在亭中暫歇。就來通報。<span class="科">副末</span>理會得。相期楊柳天邊客。分付梅花驛裡人。<span class="科">下小生</span>叫皂隸。著直當老人。整備果酒。都亭伺候。<span class="科">眾應介小生</span>渭北江東人未見。暮雲春樹獨依依。<span class="科">下</span></p>
        
        <p class="曲"><span class="牌">風檢才</span><span class="科">淨上</span>皂羅袍著來又破。烏紗帽帶來偏大。說起接官心也苦。鎮日間受饑餓。如此卑官不思做。</p>
        
        <p class="白">自家都亭長便是。到任不多時。只見上司來往。年紀又大。常例又無。不知受了許多辛苦。前日大爺分付。教我打掃都亭。有鄉里來到。不免伺候一回。呀。一箇提控又來。畢竟也為他了。</p>
        
        <p class="曲"><span class="牌">前腔</span><span class="科">末上</span>要當該非干小可。守房科其實難過。容易三年沒事務。到後來落一箇。大使倉官雜職做。</p>
        
        <p class="白">恰纔遵大老爺之命。來到都亭。且喜亭長在此。與他作揖。<span class="科">見介末</span>大老爺差我來問都亭。可曾打掃完備了。<span class="科">淨</span>提控。你自請看呀。那牌頭也來了。</p>
        
        <p class="曲"><span class="牌">前腔</span><span class="科">小丑上</span>氣轟轟承牌似火。腳騰騰拿人似虎。事出官差豈是我。孔雀毛不多大。也到令人膽驚破。</p>
        
        <p class="白">自家皂隸頭張虎勢便是。大老爺差我來喚直當老人買辦。各處尋他不見。來到都亭前。只都亭長提控在那裡。不免問他一聲。<span class="科">見介</span>亭長提控。可見申明亭王八老人。<span class="科">淨</span>那遠來滿頭灰的不是他。</p>
        
        <p class="曲"><span class="牌">前腔</span><span class="科">小淨上</span>破頭巾枯桑葉補。爛鬚絛綿紗索做。鄉下奔來筋裸裸。媳婦兒極親我。常放公公殺些火。</p>
        
        <p class="白"><span class="科">眾</span>怎麼喫你殺了火。<span class="科">小淨</span>難道公公會爬灰。煨媳婦不著的。<span class="科">眾</span>卻原來你到是一箇火頭。<span class="科">小淨</span>休取笑。牌頭。你尋我做甚。<span class="科">小丑</span>大老爺著你整備果酒。在此等鄉里到來。<span class="科">小淨</span>這箇有。<span class="科">小丑</span>也看我與外郎相公在此。你兩人請我一請。<span class="科">淨小淨</span>就到酒肆中去。<span class="科">合</span></p>
        
        <p class="曲"><span class="牌">前腔</span>買鋪陳好歹賺箇。齎廩給左右沒數。喫得些兒無罪過。上小樓兩傍坐。逢酒須吞不論大。</p>
        
        <p class="落詩">偷得官身。<br />刻些公帳。<br />大家一醉。<br />不許留剩。</p>
        
        <h2 id=ch5 class="chapter"><span class="齣題">第五齣　王孫作醵</span></h2>
        
        <p class="曲"><span class="牌">一江風</span><span class="科">生丑上</span>喜停車已入仙郎縣。政治民安堵。滿城中聲遍絃歌。教化如東魯。田野草萊除。田野草萊除。公門鳥雀虛。不三年成了彈琴治</p>
        
        <p class="白"><span class="科">淨上</span>方纔說大老爺鄉里要到。你看遠遠來的莫不是他。我且問那相隨的人。便知分曉。<span class="科">問丑介</span>你家相公可是大老爺鄉里。<span class="科">丑</span>正是。你問他怎的。<span class="科">淨驚介</span>亭長跪見。<span class="科">生</span>請起。<span class="科">淨</span>請相公在亭中少坐。王老爺就來了。<span class="科">生</span>曉得了。煩你通報一聲。<span class="科">淨</span>通報通報。疾忙來到。<span class="科">下</span></p>
        
        <p class="曲"><span class="牌">生查子</span><span class="科">小生眾上</span>官況托冰壺。友誼敦芳醑。數載夢中孤。今日樽前聚。</p>
        
        <p class="白"><span class="科">眾報介見介生</span>久別豐儀。常念一雙鳧舃。<span class="科">小生</span>自違顏範。每懷四海交情。<span class="科">生</span>祥甫民人社稷。已伸仕學之功。忠信明察。不愧臨民之本。聖門三善。施以一心。可敬可嘉。<span class="科">小生</span>長卿學貫天人。暫繫冲霄之翼。術兼文武。聊羈軼駕之才。富貴逼人。功名在邇。至如小弟薄劣。何足為長者道哉。特治水酒一杯。與兄洗塵。左右將酒過來。<span class="科">遞酒介</span></p>
        
        <p class="曲"><span class="牌">惜奴嬌</span>特進醍醐。忝當年舊雨。今洗塵塗。愁城內願破許多辛苦。從來淪落世途。君須屈指樽前遍數。飛鳧喜能到海雲邊。握手舊人相訴。</p>
        
        <p class="曲"><span class="牌">鬭寶蟾</span><span class="科">生</span>追思鮑叔夷吾。總交情似水。久要如故。看乾坤今古。有幾人為伍。幸遇。當歌豪氣逸。橫劍俠心孤。且傾壺。君須念入秦張祿。投朱季布。<span class="科">小生</span></p>
        
        <p class="白">久不奉晤。須索痛飲。就求一令行酒。<span class="科">生</span>是如此不敢辭。<span class="科">行令介</span></p>
        
        <p class="曲"><span class="牌">生查子</span><span class="科">外上</span>身老愛才華。座上皆珠履。<span class="科">末上</span>相約駕香車。芳草迷遊處。</p>
        
        <p class="白">卓老先生拜揖。<span class="科">外</span>程先生拜揖。適承走使相期。同往都亭。以拜嘉客。柬帖已備。就請同行何如。<span class="科">末</span>領命。<span class="科">外</span>飄飄飛蓋欲訪花。行過都亭駕小車。<span class="科">末</span>日暮水聲山色裡。畫橋煙樹接平沙。<span class="科">眾</span>告相公。此間已是都亭了。<span class="科">外</span>進去通報。<span class="科">淨接柬報介生對小生云</span>素不相識。避之如何。<span class="科">小生</span>二公皆邑中好客之士。相見何妨。請進來。<span class="科">眾請見介外末對生云</span>久欲登龍。幸茲攀鳳。<span class="科">生</span>自慚薄劣。何幸光臨。<span class="科">外末對小生</span>父母大人。久隔鳴琴之教。<span class="科">小生</span>卓程二公。常懷挾彈之期。<span class="科">小生討茶介推坐介外末</span>老漢不敢輕凟。瞻仰貴鄉里高風。明日聊治一杯奉敘。不知大人心下何如。<span class="科">小生</span>敬當領命。<span class="科">生</span>不勞了。</p>
        
        <p class="曲"><span class="牌">錦衣香</span>愧陋儒。承枉顧。奈中途餐風露。客病難依。朋情獨負。相招豈敢漫支吾。試看野鶴。始信山臞。<span class="夾白"><span class="科">小生</span>長卿。</span>念諸公治具。為英賢盍簪圖聚。莫使人旁午。殷勤申慕。早求車馬。同行共赴。</p>
        
        <p class="曲"><span class="牌">漿水令</span><span class="科">外末</span>顧鄙夫樗材遲暮。仰貴客山斗規模。思扳寵澤賁茅廬。敢僭邀羽從鸞車。如蒙拒。羞蓬戶。林泉無計光生路。惟求晤。惟求晤。高風美度。<span class="夾白">父母大人。</span>相傾蓋。相傾蓋。借吹噓。</p>
        
        <p class="白"><span class="科">小生</span>領命。<span class="科">外末</span>學生就此拜別。早是馬嘶歸路黑。不妨香袖半籠鞭。<span class="科">下小生</span>學生亦就此暫別。望吾兄息駕此亭。早晚自當躬候。<span class="科">生</span>既托相知。不勞掛念。且有大政。就請回車。<span class="科">小生</span>領命。叫左右分付本亭人役。好生服侍司馬相公。<span class="科">眾應介小生</span>杯酒追歡心更赤。故人相見眼逾青。<span class="科">下</span></p>
        
        <p class="曲"><span class="牌">尾</span><span class="科">生</span>綠蘼蕪。來路阻。日落空亭聽鷓鴣。此夜臨邛獨睡初。</p>
        
        <p class="白"><span class="科">下丑</span>都亭長。恰纔的甚麼人。<span class="科">淨</span>他是本縣富人。常要奉承官府。想是那卓王孫有女在家。要認你相公做女婿哩。<span class="科">丑</span>難道。<span class="科">淨</span>委實有箇女兒新寡。小字文君。工容言德無有不備。方纔你挑這一張琴。他也曉得絃上音的。果若配合。卻好夫妻。<span class="科">丑</span>我沒有老婆。怎生是好。<span class="科">淨</span>呸。這樣人家。豈沒有箇使女。若得到他家。正是主人喫肉剩也有骨頭呀。<span class="科">丑</span>啐。<span class="科">生內叫介丑</span>來了。</p>
        
        <p class="落詩">客館相依賴故人。<br />新知何事遠招賓。<br />一枝且寄鷦鷯月。<br />數盞還辭麴米春。</p>
        
        <h2 id=ch6 class="chapter"><span class="齣題">第六齣　孤紅窺宴</span></h2>
        
        <p class="曲"><span class="牌">薄倖</span><span class="科">旦上</span>楚館雲空。秦樓月小。問玉簫清絕。何方聲杳。翠幃孤夢。碧窗驚曉。<span class="科">貼上</span>愁無了。奈眼底花殘蝶嬾。知甚日春風重到。</p>
        
        <p class="白"><span class="科">旦</span>容如露井桃。命似風堤絮。花落絮飄揚。共逐東流去。<span class="科">貼</span>絮好不成綿。花開難結子。誰與問東君。畢竟春誰主。<span class="科">旦</span>孤紅。你每常時動不離身。今早如何喚你不見。<span class="科">貼</span>不瞞小姐說。聞老相公大開東閣。廣設玳筵。往召都亭貴客。奴家偷覷一回。那席面好生擺得富貴齊整也。你聽我道來。只見</p>
        
        <p class="曲"><span class="牌">羅裾怨</span>鸞笙雜鳳簫。紅牙板敲。羽衣戍削旋六么。鶯聲宛轉遶梁嬌也。濕透弓鞋。人傍金盤草。<span class="夾白">喫的湯品呵。</span>猩唇鳳髓調。猩唇鳳髓調。駝峰絲膾攪。更麟脯和龍腦。</p>
        
        <p class="白">不識那人有何福分。享得我家如此款待也。<span class="科">旦</span>孤紅。那人有福沒福。與你甚麼相干。要遊玩呵。到不如隨我。</p>
        
        <p class="曲"><span class="牌">前腔</span>閒遊十二橋。同攀翠條。看花趕蝶芳樹梢。紅鸞小扇恣逍遙也。捲起湘簾。喚醒金籠鳥。相呼玳瑁貓。相呼玳瑁貓。蓬鬆金鳳翹。大家捉餵蜻蜓飽。</p>
        
        <p class="白"><span class="科">貼背云</span>小姐不知。我心中要見的。</p>
        
        <p class="曲"><span class="牌">香遍滿</span>彩銷紅袖。不若皂錦袍。共鬭西園草。怎似我將花故與東君拗。覷風流樣子。勝伴俏媌𡠊<a epub:type="noteref" href="#char02"><spu>註</spu></a>。便心情不恁麼。偏餓眼看來飽。</p><aside epub:type="footnote" id="char02"><p>「⿰女條」，苗條</p></aside>
        
        <p class="白"><span class="科">旦扯貼介</span>丫頭。你春心動了。決不可如此。我對你說。你如今呵。</p>
        
        <p class="曲"><span class="牌">前腔</span>目前雖另。到底有佳招。不似奴空老。見洞口桃花也被他偷笑。恨綺羅香減。眼底春事消。這翠眉封恨。約略知多少。</p>
        
        <p class="白">孤紅。秋色澄清。趁此光景。去耍則箇。你先去開了角門。待我後來。<span class="科">貼應介</span>先將金鎖撤。報道玉人來。<span class="科">下旦</span>恰纔聞孤紅之言。不覺為彼所動。未免靠晚些兒。悄自堂前窺那貴客怎生人物也。天呵。</p>
        
        <p class="落詩">有女正懷春。<br />更爾悲秋色。<br />試聽寒蛩聲。<br />獨自眠不得。</p>
        
        <h2 id=ch7 class="chapter"><span class="齣題">第七齣　挑動春心</span></h2>
        
        <p class="曲"><span class="牌">小重山</span><span class="科">生上</span>半畝桐陰秋未衰。淡煙籠雨過。濕空階。阿誰驚起鹿群開。<span class="科">丑上</span>忙報取。邀酒使重來。</p>
        
        <p class="白">告相公。卓家又差人在此邀飲。<span class="科">生</span>你去回報他相公。身子不快。不來了。就到書房中抱取綠綺琴過來。試彈一曲。以消旅懷則箇。<span class="科">丑應介</span>青鳥不傳雲外信。陽春偏入指中音。<span class="科">下生</span>天呵。你看這客館蕭條。秋容慘淡。好生悶人也。陰廊畫雜苔花老。廢壁雲深薜荔寒。<span class="科">丑攜琴上</span>拍托勾剔。打抹挑泛。小人不知。相公彈慣。告相公。琴在此。<span class="科">生</span>青囊。我在此撫琴。你去烹一壺茶來。今後卓家人至。可決意回報他。<span class="科">丑</span>相公。你不去飲酒。計亦左矣。小人聞知他家有箇小姐。喚名文君。容羞閉月。才擅知音。近日新寡。未曾許配。想是欲招相公為婿。故此擺下會親酒。<span class="科">生</span>咄。豈有此理。他是敬我人才。二來王老爹分上。故此相邀。不許胡說。<span class="科">丑</span>相公。你若不去。待我替喫了。先領他一箇梅香來做老婆。相公又省得去嫖。大家用一用。卻不是兩得其便。<span class="科">生</span>咄。胡說。快烹茶來。<span class="科">丑</span>喏。你看我相公外貌雖恭。中心實喜。且潛躲在此。聽他怎麼說。<span class="科">生</span>這廝所言。倘或有之。就浼王祥甫作伐。有何不可。<span class="科">丑偷上</span>相公。不消王老爹作伐。聞知小姐好音。若飲酒之時。將機就機。把琴去挑動他。那時或者天作良緣。勾引他逃別處去。也到省出茶禮錢。<span class="科">生</span>教你烹茶。到來閒話。好打。你去門外伺候。王老爹到時。即來通報。<span class="科">丑應下生</span>琴呵。委實是挑動得他。強似央人做媒。莫作嘲風弄月。須知戲鳳調凰。廿載相攜未就。今宵賴爾成雙。</p>
        
        <p class="曲"><span class="牌">駐雲飛</span>幸履仙階。一曲冰絃事早諧。了卻煙花債。全仗絲桐在。<span class="夾白">嗏。</span>魆地好音來。調成歡愛。密意深情。願爾多才解。休使雙飛鳳足歪。休使雙飛鳳足歪。</p>
        
        <p class="曲"><span class="牌">西地錦</span><span class="科">小生上</span>自愧牛刀未解。堪憐鵠操能哀。<span class="夾白"><span class="科">生</span>呀。王兄來了。</span>多因滿目雲山隘。悶時獨上琴臺。</p>
        
        <p class="白"><span class="科">小生</span>卓氏待兄久矣。如何不屑一顧。<span class="科">生</span>委實有恙。非敢固辭。<span class="科">小生</span>安有不赴之理。他為吾兄虛席以待。一座不敢嘗食。因此小弟自來相邀。車馬人從。門外久候。吾兄屈駕枉顧。小弟交誼有光。<span class="科">生</span>既如此。只得領命。<span class="科">小生</span>仗劍追遊。攜琴訪客。高懷既展。風月不孤。就命青囊。抱此綠綺。過諧歡宴何如。<span class="科">生</span>青囊。你抱琴隨來。<span class="科">丑應</span>只因將進酒。從此罷催茶。<span class="科">下</span></p>
        
        <p class="曲"><span class="牌">小重山</span><span class="科">外上</span>仙客如何阻上台。空教階日轉。半侵苔。<span class="科">末上</span>前驅擁篲亦虛哉。橫榻處。今夕待誰來。</p>
        
        <p class="白">卓老先生拜揖。<span class="科">外</span>程先生拜揖。老夫代公治具。往召相如。奈何邀之者數四。辭之者再三。適間王父母來。見他不在。只得自往迎之。想是故人。決不忍拒。一定偕來。<span class="科">末</span>日將昃矣。恐不來了。</p>
        
        <p class="曲"><span class="牌">西地錦</span><span class="科">生小生丑眾上</span>白馬遙嘶青蓋。朱扉逈映蒼槐。多應賢主勞相待。喜看入座風來。</p>
        
        <p class="白"><span class="科">眾報介外末見介生</span>相如白面。繆承青眼。幸念採薪之憂。少原方命之罪。<span class="科">外末</span>無能山野。久慕高風。已幸識荊。又承光賁。<span class="科">小生</span>諸公景行惟賢。足占美主。<span class="科">外末</span>父母交遊投分。雅稱嘉賓。<span class="科">外</span>將酒過來。<span class="科">遞介</span></p>
        
        <p class="曲"><span class="牌">駐雲飛</span><span class="科">合</span>涼滿瑤臺。舉目南山入座佳。碧樹凝清靄。丹桂飄香界。<span class="夾白">嗏。</span>爽氣又西來。遠峰橫黛。秋水長天。都映軒窗外。金盞須傾一百杯。彩袖須翻幾十迴。</p>
        
        <p class="曲"><span class="牌">玉交枝</span><span class="科">生</span>碧雲天外。雁飛時黃花已開。蒼山幾點家何在。空憐落日荒臺。暮蟬聲咽多感懷。臨風搔首寬羅帶。<span class="科">合</span>應暫羈悲秋賦才。且圖盡看花酒債。</p>
        
        <p class="曲"><span class="牌">前腔</span><span class="科">小生</span>垂楊渚外。喜芙蓉貼水乍開。衝波白鷺能無賴。蓼花汀上飛來。天邊紅樹葉似裁。參差遠帶青林外。<span class="科">合前</span></p>
        
        <p class="曲"><span class="牌">前腔</span><span class="科">外末</span>盈空仙籟。聽松風輕飄露臺。鶴鳴江上音何快。相隨玉笛飛來。金風白苧紫鳳釵。清涼同住神仙界。<span class="科">合前</span></p>
        
        <p class="曲"><span class="牌">前腔</span><span class="科">生眾</span>新涼堪愛。月華生清光滿懷。樽前玉樹浮光彩。水沈香遶蓬萊。徘徊醉踏花滿階。夜深秉燭春如海。<span class="科">合前外</span></p>
        
        <p class="白">司馬先生。請令行酒。<span class="科">生</span>但求豪飲。照席行去。<span class="科">眾</span>領命。<span class="科">生</span>道逢麴車口流涎。<span class="科">小生</span>長鯨一氣吸百川。<span class="科">外</span>白眼仰望無青天。<span class="科">末</span>長安市上酒家眠。<span class="科">生</span>好好。正是醉鄉深處便為家了。<span class="科">旦上</span>玉佩傳情遠。仙香出袖微。寄言江上客。從此覓神妃。奴家聞爹爹相邀貴客。不免到堂前偷覰一回。多少是好。呀。你看他清標應物。如春月之濯柳。英氣逼人。似野鶴之出群。高才幸遇。雅況難通。怎得臨身。使奴默覬。<span class="科">生</span>小子更衣就來。<span class="科">暫下旦</span>你看他下席更衣。是天使然也。不免將聲低咳。使他感意凝眸。<span class="科">咳介生驚撞見介</span>呀。這是那一陣仙風。<span class="科">外</span>司馬先生。出神那裡去了。<span class="科">生</span>偶想一句墳典。<span class="科">旦</span>呀。不好了。爹爹知道。事必敗矣。且潛躲一廂聽着。<span class="科">下介小生</span>長卿。你旅況不佳。高情難愜。乞展錦囊。聊揮焦尾。一者見江湖之妙手。二者延賓主之清歡。幸諒素交。勿嫌不揣。<span class="科">生</span>學生已醉。彈不得了。要與卓老先生借取書齋。暫時少憩。酒醒之後。請教何如。<span class="科">外</span>就請到棲鳳齋中。我們移席在碧華臺伺候。<span class="科">生</span>多謝多謝。<span class="科">眾行介外</span>先生。此間已是小齋。請進則箇。<span class="科">生別介眾</span>喜見清風吹玉榻。醉看華月上仙臺。<span class="科">下生</span>青囊。帶進琴來麼。<span class="科">丑</span>琴在齋中了。相公。這牆外樹影參差。峰巒秀拔。想是他家花園了。怎得小姐出來。<span class="科">生</span>咄。又來花嘴。快出去。<span class="科">丑</span>喏。明知不是伴。豈敢又相隨。<span class="科">下生</span>小生本非真醉。只因席上聞聲。想是文君咳嗽。欲待眼角留情。又恐眾人窺見。思欲將琴挑動。又怕識者猜疑。只得佯醉。借榻書齋。少待更深人靜。那時仗一曲瑤琴。吹到他耳朵裡去。若是委實有情。難道不打動他。我且閒佇一回。再作區處。呀。這是誰人題詠在粉垣上。可奈花陰遮了。不免細看他出來。呀。到是一篇漁父詞。<span class="科">旦上</span>朦朧淡月雲來去。人間沒箇安排處。滿庭重疊綠苔斑。空留影弔連枝樹。奴因偷覷令客。怕為爹爹所知。只得潛聽一廂。如今聞他借榻西齋。攜進琴去。未必無心於我。且行到西園牆外。聽那琴中彈出什麼來。<span class="科">貼內云</span>小姐那裡。<span class="科">旦</span>呀。不好了。且去哄他睡著。纔好安心出來。正是淡月疎煙凝竹處。有情無奈亂鴉啼。<span class="科">下生</span>天呵。景致雖好。只是這時分怎捱得過。</p>
        
        <p class="曲"><span class="牌">玉胞肚</span>殘砧瀟灑。更寒蟲啾唧暗階。想輕羅扇撲流螢。使烏紗帽側西齋。愁看駭鵲。三飛繞樹去還來。莫似銀河有路開。</p>
        
        <p class="白">小姐。你若是不來呵。</p>
        
        <p class="曲"><span class="牌">前腔</span>將人廝害。好良宵辜負不才。單枕畔翠被寒生。小屏中碧簟秋來。蕭條宋玉。雲空月暗楚陽臺。枉對燈檠手托腮。</p>
        
        <p class="白">你若是到來呵。</p>
        
        <p class="曲"><span class="牌">前腔</span>真憐病客。女娘行風情滿懷。臉上霞暖透酥胸。鬢邊花春滿金釵。沈香亭畔。朦朧忽轉鳳頭鞋。碧玉欄前獨步來。</p>
        
        <p class="白">老天。你不要做歹了。</p>
        
        <p class="曲"><span class="牌">前腔</span>放些寬債。把月輪雲中暫埋。三通鼓禁手毋敲。五更雞閉口休開。池邊宿鳥。悠悠直夢曉光來。月落烏啼慢慢捱。</p>
        
        <p class="白"><span class="科">丑內云</span>相公。夜深了。睡一睡罷。<span class="科">生</span>且去發付他。再出來伺候。未為遲也。</p>
        
        <p class="落詩">美人來不來。<br />今夕為何夕。</p>
        
        <h2 id=ch8 class="chapter"><span class="齣題">第八齣　私通侍者</span></h2>
        
        <p class="曲"><span class="牌">霜天曉角</span><span class="科">旦上</span>珊瑚鉤蕩。誤觸冰絃響。驀地偷開錦帳。琴心遶遍檀郎。</p>
        
        <p class="白">銀潢耿耿霜稜稜。可憐線斷風簷箏。齋中有人睡未起。羅裙窣地潛蹤行。奴因貴客豐儀。春心飄動。聞知借榻西齋。欲到那廂潛聽。又被孤紅驚喚。一時春思難降。恰纔脫得身來。如何悄無聲響。莫是那生睡著了也。細聽則箇。</p>
        
        <p class="曲"><span class="牌">下山虎</span><span class="科">生</span>河橫玉樹。月轉迴廊。猛見花陰去。心中自忙。<span class="夾白">小姐。或者你正來時。我又睡著。</span>還愁你雲度空陰。又恐那天回曉光。展眼驚心不可當。<span class="夾白"><span class="科">旦</span>呀可怪。蒼苔路濕。湮透弓鞋。腰肢瘦損。不禁延佇。且倚著花梢。再聽則箇。<span class="科">生</span>且住。你看宿鳥微驚。庭枝低亞。莫是多嬌在那廂了。</span>樂意相親傍。花生暗香。咫尺天台隔短牆。</p>
        
        <p class="白">如今待取琴來。對西園下試彈一曲如何。牆高不掩相思路。紙帳燈昏曲意來。<span class="科">下旦</span>呀。你聽隔牆人聲。想是那生了。不免踮著鞋尖。聳聽則箇。<span class="科">生攜琴上</span>一樹花中連理夢。七絃絲內五陵人。琴呵。數年相隨。全在今夜一更。玉成好事。不免橫膝而彈。<span class="科">整介</span>呀。為何第五絃鬆了。再整一整纔好。<span class="科">旦</span>呀。已有整琴之聲。聽他所彈何曲。</p>
        
        <p class="曲"><span class="牌">前腔</span>低頭獨立。不語情傷。漫捲香羅袖。閒拈翠璫。<span class="夾白">先生。</span>未聽你指上高山。難示我心中遠況。兩下風流正未降。<span class="夾白">天呵。只怕孤紅睡醒。來尋著我。</span>怕我春心蕩。邀歸洞房。<span class="夾白">那時節</span>番與梅花做主張。</p>
        
        <p class="白"><span class="科">生</span>古怪。為何第三絃又斷了。再整則箇。<span class="科">整介貼上</span>娟娟明月鑑空帷。花下尋人步款移。行到畫欄幽絕處。冷香吹入縷金衣。我家小姐向人前一味冰霜。及至沒人去處。便生下許多風月。早上道我偷看堂中貴客。十分埋冤。如何口是心非。藏奸賣巧。背了孤紅。竊窺文士。這箇也罷了。如今蝶戀花紅。鶯尋柳綠。金閨空掩。錦帳寂然。想是潛出西園去了。我且悄地藏身。追尋蹤跡。看他怎生模樣。呀。你聽那壁廂弄琴在棲鳳齋中。呀。你看這壁廂潛身在太湖石畔。多應弄出好事來也。細聽則箇。小姐。你被孤紅偷著眼。可容野雉謾藏頭。<span class="科">聽介丑上</span>好事多磨障。還資一路人。相公背我彈琴。必有所為。怕他弄出事來。不免潛去追蹤則箇。呀。你看你看。要尋老底板。便脫醜青囊。不免仔細聽著。<span class="科">聽介生</span>琴已整完。試向西園彈一曲鳳求凰以自寓如何。<span class="科">彈介</span></p>
        
        <p class="曲"><span class="牌">戀牌令</span>鳳兮倦家鄉往。<span class="夾白"><span class="科">旦</span>鳳兮鳳兮歸故鄉。他自比了。<span class="科">生</span>欲</span>尋伴遠求凰<span class="夾白"><span class="科">旦</span>遨遊四海求其凰。是乏配的了。<span class="科">生</span></span>奈無所相將為聘。豈今夕造斯堂。<span class="夾白"><span class="科">旦</span>時未遇兮無所將。何期今夕兮升斯堂。說我家召他。<span class="科">生</span></span>喜絲蘿偷縈筵上。有嬋娟明艷閨房。<span class="夾白"><span class="科">旦</span>有艷女兮在閨房。說著奴家了。<span class="科">生</span></span>室空邇人遐異方。渺難從。毒我衷腸。<span class="夾白"><span class="科">旦</span>室邇人遐毒我腸。說我難得相近。<span class="科">生</span>鴛鴦呵。也有</span>接雙頸交文吭。成好事共翺翔。<span class="夾白">偏我不能似他。<span class="科">旦</span>何緣交頸為鴛鴦。相頡頏兮共翺翔。他言及至此。不覺我有相從之志。<span class="科">生</span>天呵。</span>怎能勾顛鸞倒鳳。一地裡兩情忘。<span class="夾白"><span class="科">旦</span>得托字尾永為妃。交情通體心和諧。若成伉儷。定有恩私。<span class="科">生</span></span>嘆知音從來絕響。有誰能中夜相亡。<span class="夾白"><span class="科">旦</span>中夜相從更有誰。我也願隨你。只是閨門緊急。孤紅無賴。如何是好。<span class="科">生</span></span>奮雙翼共起高翔。勿相孤使余悲傷。</p>
        
        <p class="白"><span class="科">旦</span>雙翼俱起番高飛。無感我思使余悲。良可嘆也。<span class="科">作長嘆介</span>翩翻情意三迴指。委曲叮嚀一再行。按下身心渾不得。喃喃兀自念書生。<span class="科">生</span>事有古怪。你聽牆外低吟。其聲清婉。莫是小姐果在那廂。待我手扳庭樹。跳過高牆。正是盡情傳綠綺。拚死為紅顏。<span class="科">跳介丑</span>呀。相公。不要性急。倘是別人。怎生是好。<span class="科">生</span>咄。不要管我。<span class="科">丑</span>既是這等。待小人過去打探一迴。纔好做事。<span class="科">生</span>這廝每事有見。只得用你過去。<span class="科">丑</span>相公擡我一擡。<span class="科">生</span>我就擡你。切要仔細著。<span class="科">擡介丑跌介末上</span>開門開門。王老爹醉了。逃下碧華臺。差我來請司馬相公同回。<span class="科">生</span>呀。不好了。怎生區處。<span class="科">丑</span>相公。不妨得。你自出去。小人有理會在此。<span class="科">生</span>也罷也罷。若見小姐之時。多將美言打動。不可露出自家窮困的話兒。<span class="科">丑</span>這箇不勞分付。<span class="科">末又敲門介生</span>來了來了。</p>
        
        <p class="曲"><span class="牌">尾</span>將成好事多魔障。天上人間祇隔牆。<span class="夾白">冤家。你</span>便略慢些兒做甚謊。<span class="科">下旦</span></p>
        
        <p class="白">那廂琴聲已罷。無路相從。芳魂飛動。如之奈何。<span class="科">貼偷上云</span>你看小姐呵。瞥地見時猶可可。卻來閒處暗思量。不免叫破他。與之寬慰一番。<span class="科">旦</span>不免捱進房去。再尋計策。正是好事若成真好事。相思無路苦相思。<span class="科">行介貼</span>小姐不勞掛心。奴家有計在此。<span class="科">旦驚背云</span>呀。不好了。<span class="科">丑跳介</span>梅香姐。妙計在此。<span class="科">旦貼背云</span>呀。又不好了。<span class="科">貼</span>小姐。想是那生了。你且住在這壁廂。待我去問他。咄。你為何黑夜入人家。<span class="科">丑</span>卻不道非奸即盜。<span class="科">貼</span>啐。我道甚麼人。到是一箇油嘴囚根。不好了。賊在此。<span class="科">丑扯貼介</span>梅香姐。不要忙。我不是賊。我是司馬相公的使者。差我跳過牆來。與你小姐討一箇慈悲善心。<span class="科">貼</span>啐。虧你相公這樣窮酸嘴臉。求甚麼慈悲善心。<span class="科">丑</span>梅香姐。沒奈何。若小姐肯結幽盟。潛謀脫計。月下藍橋不遠。就中富貴難量。<span class="科">貼</span>又不打你。誰要招這許多閒話。<span class="科">丑</span>打不打是箇和奸。<span class="科">貼</span>啐。快走出去。明夜這時分。我自與小姐偷從都亭一帶遊耍。你不要又來胡纏。<span class="科">丑</span>一定在那邊伺候。<span class="科">貼</span>且住。你家主是那裡人。<span class="科">丑</span>是成都人。<span class="科">貼</span>還未回家麼。<span class="科">丑</span>一待小姐相會。後日就回。<span class="科">內叫介</span>青囊。<span class="科">丑</span>呀。不好了。只得過去。<span class="科">扯貼渾嘴介跳介</span>未嘗鍋內肉。光落嘴邊肥。<span class="科">下貼</span>小姐。你往常時動輒瞞我。如今說不得了。也罷。你不要藏羞。且去睡著。左右孤紅與你成此好事。<span class="科">旦背云</span>我有甚麼瞞你不得。</p>
        
        <p class="曲"><span class="牌">桃李爭放</span>有何他事情慌。賴伊今夜包藏。</p>
        
        <p class="白"><span class="科">貼</span>小姐。你還硬嘴。待我從頭說來。你起初時呵。</p>
        
        <p class="曲"><span class="牌">亭前柳</span>帶笑滅銀缸。那步出蘭房。<span class="夾白">我悄悄裡隨著。見你</span>喜尋新學士。偷避小梅香。<span class="夾白"><span class="科">旦</span>我自家遊翫。有甚麼尋學士。<span class="科">貼</span>是誰聽琴。口裡說著許多話。</span>一聲琴韻切。細端詳。<span class="夾白">許多話兒我也不言了。</span>誰要與去鳳翺翔。</p>
        
        <p class="白"><span class="科">旦背云</span>天呵。秋老愁多如昨日。夜長人去是今宵。</p>
        
        <p class="曲"><span class="牌">前腔</span>羞臉好難藏。遠況倩誰降。<span class="夾白"><span class="科">轉拜貼介</span>孤紅姐。沒奈何。可憐我</span>蕭條頻惜玉。冷淡獨憐香。<span class="夾白"><span class="科">貼笑介</span>小姐。當初是你管我。如今是我管你了。也罷。且進去。</span>隔牆人去遠。事休忙。終是我與你成雙。</p>
        
        <p class="落詩">只為七絃琴。<br />弄出相思調。<br />落得夢魂中。<br />猶怕丫鬟叫。</p>
        
        <h2 id=ch9 class="chapter"><span class="齣題">第九齣　臨流守約</span></h2>
        
        <p class="曲"><span class="牌">破陣子</span><span class="科">生上</span>著意栽花未盛。關心待月難明。濕煙着霧全迷景。薄雨含雲半阻晴。佳期望未成。</p>
        
        <p class="白">雲自無心水自閒。今朝何事忽相關。祇因雲水溪邊意。同在孤亭客夢間。自家在卓家弄琴之後。精神恍惚。如醉如癡。昨夜青囊說此事十分可成。但不知文君心上如何。侍者畫計如何。道途通塞。家中謹急如何。好生掛牽人也。不免喚青囊出來。再與他商議則個。青囊何在。<span class="科">丑應上</span>慣作偷花使。甘為引鳳人。<span class="科">見介生</span>青囊。我問你。昨夜所云。委實真的麼。<span class="科">丑</span>這個怎敢胡說。只愁他出門時女人家道路生疎。被人識破了。待到晚些。小人潛躲在卓家近處。等他出來時。即便遠遠招呼。纔保他無事。<span class="科">生</span>說得有理。你進去與我收拾行裝。一待到時。即同走成都。卻不是好。決不可使左右人識破。那時王老爹就知道了。<span class="科">丑</span>理會得。<span class="科">生</span>且住。我對你說。</p>
        
        <p class="曲"><span class="牌">傾杯序</span>把重門仔細扃。但取琴書整。<span class="夾白">再不要管寓房中事。</span>也莫顧水凍花瓶。火冷香爐。紙破幃屏。剛求會得嫦娥月。穩度牽來織女星。<span class="夾白">你呵</span>須遵命。把機關自省。休直與外人猜破暗中情。</p>
        
        <p class="白"><span class="科">丑</span>一心專督。小人就去收拾。博得意轉心回。便是主歡僕喜。<span class="科">下末上</span>讀律無如我。詳刑不讓人。將來新典吏。已往舊農民。自家臨邛縣吏。因正堂老爺差送請帖與鄉里先生。此間就是。竟入則箇。<span class="科">見介</span>小人是王老爺差送請帖吏。因老爺縣中有事。失來相陪。靠晚治酒在明遠樓奉敘。昨晚卓程諸公。俱已相邀奉陪。不久就來了。望相公早臨。<span class="科">生</span>夜來中酒。身子不快。決不勞了。明早自來面叩。<span class="科">末應介</span>但願不來喫酒。免得驢前馬後。<span class="科">下生</span>王祥甫。你好生不知趣。差人若再來逼我呵。</p>
        
        <p class="曲"><span class="牌">前腔</span>偌大冤家自此生。送我懨煎病。<span class="夾白">那人來時。倘不遇我。</span>斷送了綽約腰肢。美滿姻緣。妥貼恩情。二更酒醉愁難醒。滿枕春寒恨怎生。<span class="夾白">天呵。使王兄不來召我。</span>真僥倖。與嬋娟相趁。<span class="夾白">那一座臨邛縣。</span>恍如那青天移下五雲城。</p>
        
        <p class="白">青囊。完備未曾。<span class="科">丑上</span>先將行李安排了。漫把歸途取次行。告相公。琴書俱已收拾了。<span class="科">生</span>王老爹在此邀飲。如何是好。<span class="科">丑</span>待小人去再覆一聲便了。只是天色已晚。該去守候小姐。相公只在臨流去處潛等纔是。<span class="科">生</span>曉得曉得。你須在意者。<span class="科">丑</span>這箇不勞分付。全憑三寸舌。牽惹一枝花。<span class="科">下生</span>待我鎖上書齋。閒步一回則箇。</p>
        
        <p class="曲"><span class="牌">玉芙蓉</span>雲深客鎖亭。露下蟲鳴井。<span class="夾白">小姐這時呵。</span>想青鸞共侶。早已飛騰。<span class="夾白">只怕</span>金鈴小犬驚疑影。玉樹嬌鸚苦喚名。魂難定。與寒波廝競。衠一味愁援羅帶遶溪行。</p>
        
        <p class="白">小姐。你正是花枝明月多嬌態。積下三般可恨人。<span class="科">下丑上</span>人靜更深花落處。好天良夜鳳來時。恰纔辭過王老爺。來候卓小姐。如何杳無消息。天。你也可憐見我家相公。</p>
        
        <p class="曲"><span class="牌">前腔</span>郵亭冷似冰。客路飄如梗。望觀音出世。普救殘生。<span class="夾白">呀。你看這後園晚景。</span>一溝水月流難定。幾樹煙花暗不明。<span class="夾白">我且守守罷。</span>潛心等。望朱門寂靜。眼見得依依螢火砌邊生。</p>
        
        <p class="白">這裡不見。還到前門去。正是驚心怕膽成何事。受惱擔煩著甚來。<span class="科">下生</span>癡心脈脈嫌更短。望眼迢迢怯路長。有約不來。好生悶人也。</p>
        
        <p class="曲"><span class="牌">前腔</span>相思債已成。間阻人難並。奈人間天上。咫尺蓬瀛。金閨尚隔千重錦。玉洞猶遮萬樹春。陽臺境。與神妃寂靜。怎能勾巫山雲起片時成。</p>
        
        <p class="白">如今不免再候上去。望盡白雲渾落寞。卻嫌明月更糢糊。<span class="科">下丑上</span>望得眼睛穿。急得肝腸斷。自家到前門去。不見小姐。還到後門去。只怕相公呵。</p>
        
        <p class="曲"><span class="牌">前腔</span>磨穿腳底疼。咬得牙根冷。<span class="夾白">罵我道</span>這囚根掇賺。哄得伶仃。<span class="夾白">梅香姐。你須念</span>三分好事三分命。一半姻緣一半情。<span class="夾白"><span class="科">內笛聲介</span>呀。</span>誰高興。向梧桐樹底。悠悠吹笛到天明。</p>
        
        <p class="白"><span class="科">內作人聲介</span>呀。不好了。怕有人從園中出。待我潛躲一邊。天。今夜一場好事。止怪得</p>
        
        <p class="落詩">北里笙吹秋後月。<br />西園人語夜來風。</p>
        
        <h2 id=ch10 class="chapter"><span class="齣題">第十齣　夜亡成都</span></h2>
        
        <p class="曲"><span class="牌">鵲橋仙</span><span class="科">旦上</span>漫捲珠簾。暗離香閣。羅袂寒生落葉。欲隨行雨過巫山。又恐怕巫山雲疊。</p>
        
        <p class="白">睡鴨爐中香篆冷。翔鸞屏上畫江寒。蓬山萬里春應別。只恐乘風拂袖難。奴家昨夜聽琴心動。一時為孤紅所知。不覺惶愧無已。幸他憐念。相許週全。如何漏下二鼓。他兀自杳無佳意。好生悶人也。未免乘此月下。禱告上蒼。一求孤紅休另。二求爹爹脫空。三求早會那人。便諧歡慶。天與月呵。好聽着奴家道來。</p>
        
        <p class="曲"><span class="牌">孝順歌</span>嫦娥伴應念妾。從來美事天作合。<span class="夾白">今夜呵。</span>願奇計脫金蟬。幽情付黃蝶。佳期暗浹。與弄琴人一時歡接。<span class="夾白">事得早完。何辭多拜。</span>不惜泥染羅裙。跪寫心重疊。<span class="夾白">呀。</span>簪兒墜。雲鬢闒。<span class="夾白">這也不論了。</span>但令鵲橋人早和貼。</p>
        
        <p class="白">天呵。這等時候。怎得孤紅出來。響鐵簷前風力軟。小樓西角月華沈。<span class="科">貼上</span>百尺蝦鬚懶上鉤。妝成不語自含羞。情多意澀燈花暗。欲別深閨一段愁。俺小姐心欲潛奔。孤紅已願相隨。不免哄他一哄。看伊怎生模樣。呀。小姐。不好了。事已敗矣。<span class="科">旦驚介</span>怎麼說。<span class="科">貼</span>恰纔捲下包兒。正出凝香閣。被飛霞撞見。竟到老相公跟前首我。牽誘小姐為非。若老相。公信著。盤究起來呵。小姐。只恐怕</p>
        
        <p class="曲"><span class="牌">前腔</span>蛛絲網苦罥蝶。魚封早被狐狸劫。鷟鸑未褷翎。虎豹已張鬛。<span class="夾白">思量起來。我便把</span>菱花碎跌。一問朱顏為何流血。真箇錦片前程。難寫偷花押。<span class="夾白">如今卻怎麼好。<span class="科">旦</span>孤紅姐。教我計無所出。只圖自盡罷了。<span class="科">貼</span>且住。我若救得你。何以相酬。<span class="科">旦</span>沒奈何。你若有計出門。我就把你。<span class="科">貼</span>把我做甚。<span class="科">旦</span>把你做</span>夫人大。<span class="夾白"><span class="科">貼</span>你做甚麼。<span class="科">旦</span>我便</span>為侍妾。願求早行程見冤業。</p>
        
        <p class="白"><span class="科">貼背笑云</span>女孩兒家未出閨門。又會分大小了。也罷。我做大時。你須盡為小之禮。</p>
        
        <p class="曲"><span class="牌">鎖南枝</span>湘裙幅仔細摺。盤龍髻綰花替插。立綻鳳頭鞋。凋殘杏花頰。鴛鴦被早鋪疊。立傍象牙牀守家法。</p>
        
        <p class="白"><span class="科">旦背云</span>若是這等。丫頭大了。嫁人何用。也罷。我且哄他出門。變卦不遲。姐姐。一定從你。<span class="科">貼</span>你既從我。我先從你。如今悄地潛行。我自有計在此。<span class="科">扶行介</span></p>
        
        <p class="曲"><span class="牌">前腔</span><span class="科">合</span>雕欄畔兩口囁。咳嗽吞聲將指搯。並拽短衫行。時分手來搭。<span class="夾白"><span class="科">貼</span>這是中門了。待把匙鑰偷開。</span>朱門啟金鎖掣。猶怕鑰匙聲響鳴鐵。</p>
        
        <p class="白">小姐且住。我有包兒。在牡丹亭下。待取同行。<span class="科">旦笑云</span>原來起初話兒都是掉謊。只是如今身上生寒。如何是好。<span class="科">貼</span>包內自有衣服。待出門時與你穿。<span class="科">內作人聲介旦驚介</span>姐姐。不好了。</p>
        
        <p class="曲"><span class="牌">憶多嬌</span>重辛苦。<span class="夾白">我也</span>休訴說。<span class="夾白">只是</span>四下人聲奴心怯。<span class="夾白"><span class="科">貼</span>這是管園人巡警。不要打從那裡去。竟自矮牆中跨出就罷。待我扶了你。<span class="科">合</span></span>扳著花枝將身拽。<span class="夾白">呀。</span>一聲樹拉。一聲樹拉。不覺心驚膽懾。</p>
        
        <p class="白"><span class="科">貼</span>小姐。後園已出。不可如此妝束。我偷一套冠服。是老相公燕居之衣。好到幽僻去處換著。有人相遇。只道男子行動。快換去來。<span class="科">旦同下介</span>能教月色穿林過。瞞得花香拂袖來。</p>
        
        <p class="曲"><span class="牌">前腔</span><span class="科">丑</span>心內怯。氣未接。做事不成渾沒法。奔走東西空望切。<span class="夾白">自家守候小姐多時。如何杳無音問。天呵。</span>腳蹤空躡。腳蹤空躡。嚥吐空勞內熱。</p>
        
        <p class="白">這裡不見。還到後門去。小姐。你不可永夜閒階臥桂影。卻忘新約在心頭。<span class="科">下</span></p>
        
        <p class="曲"><span class="牌">前腔</span><span class="科">旦貼上</span>袍錦褪。紗帽壓。香羅襴束腰一捻。粉底靴兒根頭遢。<span class="夾白"><span class="科">貼</span>小姐。你看我青衣小帽。像也不像。<span class="科">旦</span>怎生不像。只見</span>兩肩窩狹。兩肩窩狹。似一箇官人侍妾。</p>
        
        <p class="白"><span class="科">貼</span>我聞都亭去此三里餘。遠在南關外。自家道路生疎。不免竟自南行則箇。老相公。東君東君。覺也未曾。有花飛去。早已難尋。<span class="科">下</span></p>
        
        <p class="曲"><span class="牌">前腔</span><span class="科">生上</span>人影寂。更漏徹。懊恨風前心更裂。月色梅花兩愁絕。情事難說。情事難說。只恐番成惡業。</p>
        
        <p class="白">小生伺候文君。只愁路人知覺。未免捱將上去。體探何如。正是風汎蕙香空嫋嫋。月將花意竟沈沈。<span class="科">下旦貼上</span>行行重行行。好事成不成。今夜一輪月。隨人明不明。<span class="科">丑上渾介</span>梅香姐。明不明大家照照。等得我好苦。<span class="科">貼</span>啐。你好風顛了。喚我梅香。<span class="科">丑</span>你若不是梅香。定變一隻羵羊。<span class="科">貼</span>怎麼變著羵羊。<span class="科">丑</span>滿身臊氣。<span class="科">貼</span>啐。你自前走。<span class="科">丑</span>不要撇我。待我隨了你。相公就在前面。<span class="科">各行介生上</span>呀。你看遠來的。如何有女子態度。莫是小姐與那丫鬟做這般喬妝束。我且看一箇仔細下手。正是情慌禁不住。行近恐難真。<span class="科">旦</span>孤紅。我走不動了。<span class="科">貼</span>小姐。來路已多。料應相去不遠。趲行幾步。恐怕後邊有人追來。<span class="科">生應介</span>有小生在此。那箇敢追。<span class="科">旦貼驚介丑</span>咄。你是甚麼人。<span class="科">打生介生</span>咄。青囊。是我。<span class="科">丑</span>呀。相公失瞻了。此間就是小姐。<span class="科">貼</span>那箇青童是誰。<span class="科">丑</span>他是官人的性命。娘子的冤家。他把小人捉空。小人叫他乖乖。<span class="科">貼打丑介</span>啐。窮酸家主。不中我意。誰希罕你來。<span class="科">生跪介</span>今夜感小姐一言難盡。謝梅香四拜非多。只是小姐花月姿容。卻不耐風霜辛苦。則怕有人追著。此非久居之地。不如直走成都。纔保無事。不知小姐意下如何。望梅香姐攛掇一聲。<span class="科">貼</span>我與小姐行不動了。要你馱去。<span class="科">生</span>教我一箇怎馱兩人。教青囊替了罷。<span class="科">貼</span>不去。不去。<span class="科">丑</span>待我來。待我來。正是和尚偷婦人。樂駝。樂駝。<span class="科">貼打渾介</span>小姐。事出無奈。勉請前行。</p>
        
        <p class="曲"><span class="牌">鬭黑麻</span><span class="科">生</span>止賴得一聲瑤琴譜牒。便上了數行月書婚帖。<span class="科">丑</span>誰似我奮雄鬛。欲渡無梁。<span class="夾白">做了</span>濟川舟楫。<span class="科">合</span>從今意愜。從今意愜。路多甘遠涉。碾破關山半輪秋月。</p>
        
        <p class="曲"><span class="牌">前腔</span><span class="科">旦</span>為隔葉黃鸝偷遷山峽。把帶雨梨花羞飛下榻。<span class="科">貼</span>誰似我冒家法。脫卻龍潭。來尋鳳穴。<span class="科">合前內云</span></p>
        
        <p class="白">趕上去。<span class="科">眾驚介生</span>不好了。棄了行李。快走。快走。我扶了小姐。青囊扶了梅香姐。<span class="科">貼</span>不要。雖是倉忙之際。不可失了禮。我扶了小姐。你兩人自行。<span class="科">生丑</span>這箇不去。<span class="科">奪扶行介</span></p>
        
        <p class="曲"><span class="牌">尾</span>追來逸騎何躞蹀。這箇冤家難對答。<span class="夾白">偷情的</span>下場頭地行須捷。<span class="科">下</span></p>
        
        <h2 id=ch11 class="chapter"><span class="齣題">第十一齣　臨邛夜追</span></h2>
        
        <p class="白"><span class="科">末上</span>重門不鎖金蟬計。千里空尋彩鳳巢。自家卓府中院子便是。只因小姐文君。帶了孤紅。黑夜潛逃。老相公差俺輩分路追他。俺想起來。有心去了。必無處尋覓。分明是前日弄琴的天殺。哄了他去。呀。且住。為何有包兒在此。莫是小姐遺下的。我且將此回報。圖免受責。小姐。小姐。我贈你四句歪詩。</p>
        
        <p class="落詩">只有私奔勢甚難。<br />一重山似萬重山。<br />眠時不敢輕安席。<br />夢裡常愁未出關。</p>
        
        <h2 id=ch12 class="chapter"><span class="齣題">第十二齣　相偕抵舍</span></h2>
        
        <p class="曲"><span class="牌">少年遊</span><span class="科">生旦貼丑上</span>煙花命運。風流業債。今日事初諧。疋馬青山。孤帆綠水。相送到天台。</p>
        
        <p class="白"><span class="科">生</span>萬里秋風萬里身。<span class="科">旦</span>含羞相對意中人。<span class="科">貼</span>歸來欲識行藏處。<span class="科">丑</span>滿地蓬蒿滿座塵。告相公。家中已到。容小人先去打掃。<span class="科">生</span>正是。你先去。<span class="科">丑到家打掃介</span>天呵。我家這等淒涼。小姐不打緊。那箇誇嘴丫頭怎生住得。打掃已完。且去燒茶則箇。他家但喫洗塵酒。我家只有接風茶。<span class="科">下生</span>小姐。此間已是敝廬。請進去。<span class="科">貼作悔狀趦趄不行介旦扯貼云</span>且進去。再作區處。<span class="科">同進介生揖旦介</span>小姐。辱你見愛。棄家相隨。勉受目前貧困。漸圖日後榮華。<span class="科">旦</span>說那裡話。<span class="科">生</span>青囊。小姐行得勞頓了。快烹茶來。<span class="科">丑攜茶上生遞旦介</span>小姐。</p>
        
        <p class="曲"><span class="牌">急板令</span>念狂鯫困窮不才。勿生嗟埋冤此來。看時回運泰。<span class="夾白">終有日</span>馬奮天衢。鳳起蓬萊。飛騰青漢。穩步金階。<span class="科">合</span>權消受破壁青苔。殘葉戶小茅齋。</p>
        
        <p class="白"><span class="科">旦</span>長卿。妾身既已屬君。何論貧苦。</p>
        
        <p class="曲"><span class="牌">前腔</span>愧此身無能女釵今屬你多能秀才。這也是時該命該。願守春風。錦片花開。肯怨秋光。苦霧雲埋。<span class="科">合前貼</span></p>
        
        <p class="白">青囊過來。我對你說。</p>
        
        <p class="曲"><span class="牌">前腔</span>你好把空頭盡埋。往常間花言頓乖。<span class="夾白"><span class="科">推丑介</span>你且去。天呵。</span>追思可哀。<span class="夾白">早知今日呵。你就</span>賭盡黃金。著我難猜。<span class="夾白">罷罷。只得好歹守他。正是</span>船到江心。事到頭來。<span class="科">合前丑</span></p>
        
        <p class="白">孤紅姐。不要惱。你小姐呵。也雖是</p>
        
        <p class="曲"><span class="牌">前腔</span>掌中珠今日破胎。<span class="夾白">我相公呵。也自有</span>席上珍青年久懷。倘賣與皇家。<span class="夾白">你自有</span>紅錦為纏。白玉為釵。<span class="夾白">我呵。也不是今日</span>行酒青衣。汲水芒鞋。<span class="科">合前旦</span></p>
        
        <p class="白">長卿。我且散步一回。看你家行逕何如。呀。這東南上朱甍畫棟。峻宇雕牆的。是那一家。<span class="科">生</span>卑人不好說。這是相如祖基。曩歲以貲求郎。已屬之他人了。<span class="科">旦笑介</span>既如此。你名利兩失。將何倚賴。<span class="科">生</span>惜哉。畫虎不成。屠龍空誚。其實好羞慚也。</p>
        
        <p class="曲"><span class="牌">人月圓</span>徒感慨。業蕩家聲壞。頷下珠空雲自邁。堂前燕去春何在。<span class="夾白"><span class="科">丑</span>相公。目今消乏。與他理會些濟急也好。<span class="科">生</span>咄。</span>肯把心胸豪氣敗。<span class="科">合</span>須寬待。<span class="夾白">終有日</span>門閭鼎耀。富貴重來。</p>
        
        <p class="白"><span class="科">旦</span>長卿。奴亦甘於淡薄。只願你名成身顯。不孤今日相從之意。正是</p>
        
        <p class="曲"><span class="牌">前腔</span>有志客。必取文章價。翔鸞翥鳳人終愛。黃金白璧時終在。<span class="夾白"><span class="科">貼</span>小姐。倘或他名利不就。只恐</span>塵土雲霄成感慨。</p>
        
        <p class="白"><span class="科">旦</span>豈不聞下機金印。伏跨登壇。<span class="科">合前生</span>小姐。路上風霜了。請進安歇一回則箇。</p>
        
        <p class="落詩">去時孤另返時雙。<br />隨分安眠對小窗。<br />今夜相逢真是夢。<br />對君歡笑剔銀缸。</p>
        
        <h2 id=ch13 class="chapter"><span class="齣題">第十三齣　漢宮春曉</span></h2>
        
        <p class="曲"><span class="牌">菊花新</span><span class="科">貼扮宮人上</span>未央前殿月輪低。簾外春寒報曉雞。起著繡羅衣。一盞綠荷燈細。</p>
        
        <p class="白">正殿雲開露冕旒。下方珠翠壓鰲頭。天雞唱罷南山曉。春色先歸十二樓。奴家乃是漢宮中美人。皇上聖神文武。非婦人之所敢知。帝后淑善溫良。豈妾等可能稱頌。只是自家選入宮來。常叨侍從。每得乘驂。賴二人之恩休。擅六宮之寵幸。玉食錦衣。不愧沈魚落雁。珠璫翠珮。無慚閉月羞花。寶鏡簪香。喜見曉星之歷歷。銅溝棄粉。閒看春水之溶溶。開遍海棠。先報長公主夜來消息。踏殘芳草。只愁病王孫日後思量。繡罷碧紗窗下。偷添一線紅絲。閒來白玉橋邊。打起數聲黃鳥。聽銅壺初下。借新月鉤簾。鳳額繡旌風乍約。望燭龍未舒。染白雲為幌。獸鐶朱戶露將晞。舞青霓。歌白雪。青瑣闥中供奉。調專子夜之奇音。持象板。捧鸞笙。碧桃花下朝天。樂奏咸池之大雅。身穿石竹羅衣。悶軃蜚襳鬭草。頭戴山花寶髻。開揄阿錫藏鉤。雙雙對立鴛鴦殿。數隊掌案仙官。可是爭妍負寵。兩兩相偎翡翠樓。幾班弄咮神女。更無妒愛憎憐。春滿梨花夜月。長門空揜恨。秋高砧杵曉風。幽閤別含愁。誰言天上逍遙。且看斗牛七夕。冷浸一盤冰藕。試問人間快活。休云鸞鶴千秋。寒徹九清霜籟。望姑蘇臺烏夜啼。問西施何方去也。亦自興悲。盼阿房宮麋鹿走。念弄玉不可歸歟。能無致感。此一人之樂。萬人之憂。前人之轍。後人之鑑也。今日山河一統。民物咸熙。深宮無事。行樂有餘。更喜新冊聖后。乃是大長公主之女。阿嬌陳氏。帝未即位。一見心喜。許以金屋相貯。今正后宮。寵幸莫先。昨上駕臨宮內。至今未出。不免伺立開門。隨班朝見。呀。為何同伴的不見到來。你看這宮中景色呵。露井銀牀凍不收。深宮花暗曉鶯愁。殘紅滿地無人掃。一半隨風落御溝。<span class="科">旦上</span>閒行複閣路高低。新入深宮處處迷。不怪內人嚴鎖鑰。園東常得到園西。<span class="科">相見介貼</span>長宮貴人。我和你春眠乍醒。曉妝初罷。同入仙班。往朝聖駕何如。<span class="科">旦</span>如此領命。<span class="科">行介丑淨扮宮監上</span></p>
        
        <p class="曲"><span class="牌">前腔</span>九重殿闕五雲飛。柳外春星逐箭移。為問禁鶯啼。傳報六宮來未。</p>
        
        <p class="白"><span class="科">開門介</span>呀。貴人來了。聖上有旨。令六宮參見的都入坤順門伺候。<span class="科">旦貼</span>東君似惜花枝嫩。故意風藏別殿頭。<span class="科">下丑淨</span>我和你閒立在此。大家打毬如何。<span class="科">淨</span>這箇使得。<span class="科">打介</span></p>
        
        <p class="曲"><span class="牌">憶鶯兒</span><span class="科">旦貼上</span>香染衣。露染裾。謁罷君王歸院遲。宣政門前日乍移。春光正宜。春心頗娛。翠翹金鳳新妝洗。恣遊嬉。鳴鳩乳燕先在碧窗西。</p>
        
        <p class="白"><span class="科">丑淨</span>貴人已出。我和你戲他一戲來。<span class="科">潛上介</span></p>
        
        <p class="曲"><span class="牌">前腔</span>花又飛。鳥又啼。花落鳥啼思欲迷。如鳥如花真可悲。香迴翠車。風掀翠裾。春心欲禁憑誰主。<span class="科">扯旦貼介</span>惜芳菲。可容蝴蝶偷過畫橋西。</p>
        
        <p class="白">貴人。貴人。你長顰知有恨。貪耍不成妝。心中無限事。試說與何妨。<span class="科">旦貼</span>啐。冰心本付梧桐月。肯與疎星點落暉。<span class="科">下丑淨</span>啐。一場春興無聊賴。打起鴛鴦不放眠。<span class="科">下旦貼上</span></p>
        
        <p class="曲"><span class="牌">前腔</span>草滿蹊。水滿陂。惱得楊花壓路飛。無限傷春春自知。鶯花滿堤。煙霞滿衣。春愁漫逐遊絲去。畫闌低。珠簾高掛惟有燕雛飛。</p>
        
        <p class="白">今日在宮無事。不免到第六院中。相尋五姨七姨同耍則箇。五姨七姨有麼。<span class="科">內應</span>來了。<span class="科">丑淨扮姨上</span>嬾結芙蓉帶。愁鬆翡翠裙。曉來香閣坐。常恐又斜曛。<span class="科">見介</span>貴人。當此春光。正欲相邀共敘。來得恰好了也。侍兒。快烹龍團來。<span class="科">旦</span>茶到不勞。我和你隨喜耍將去。五姨。這朵花兒開得好也。<span class="科">丑</span>這是紅躑躅。<span class="科">旦</span>是好牡丹花。勑賜一棵紅躑躅。謝恩未了奏花開。<span class="科">貼</span>這箇紅耳霜毛的是甚麼。<span class="科">淨</span>這是玉兔。聖上前日打獵。取將回來的。<span class="科">貼</span>是好白兔。天子不教人射殺。玉鞭遮到馬蹄前。<span class="科">丑</span>長宮貴人。你常立案傍。身近起居。一日用下許多紙。<span class="科">旦</span>只因聖上常在后宮。每日請來金鳳紙。殿頭無事不多書。<span class="科">淨</span>二姨。這頭門怎麼常閉了。<span class="科">貼</span>這是魚藻宮。<span class="科">淨</span>是魚藻宮。魚藻宮中鎖翠娥。君王近處不曾過。<span class="科">旦</span>今日大家行樂。不要負此佳景。就把漢宮春曉為題。聯詩一首。不成者就罰金釵一股。<span class="科">眾</span>如此。昭容請。<span class="科">旦</span>不虛遜了。日照仙人掌上霞。<span class="科">眾</span>好好。正切今上故事。<span class="科">貼</span>朝回金屋駐香車。<span class="科">眾</span>又切娘娘故事。如今是我們了。日暮漢宮傳蠟燭。倒澆一朵合歡花。<span class="科">旦貼</span>不好。不好。意又粗俗。題又迂遠。罰金釵二股。<span class="科">丑淨</span>願輸二釵。求兩位聯成。<span class="科">旦貼</span>銀瓶先汲甘泉水。欲噴宮前幾樹花。<span class="科">丑淨</span>妙作妙作。再請遊去。</p>
        
        <p class="曲"><span class="牌">石榴花</span><span class="科">旦</span>蓬萊深處。花底聚群妃。叢綠鬢。坐圍棋。楸枰忽見花陰碎。過沈香亭外遊嬉。愛嬌鶯亂啼。帶春聲飛入昭陽裡。<span class="科">合</span>笑回身紫燕朱樓。漫凝眸粉蝶金堤。</p>
        
        <p class="曲"><span class="牌">前腔</span><span class="科">貼</span>香爐煙氣。常繞繡屏飛。吹玉管。奏新詞。金花箋上獨題詩。刺桐邊孰掩朱扉。怪美人睡時。抱琴來無興調纖指。<span class="科">合</span>湘裙短佇立金階。鳳鞋小學步丹梯。</p>
        
        <p class="曲"><span class="牌">泣顏回</span><span class="科">丑</span>行轉綠楊枝。欲攀處忽自躊躕。君王昔日。曾於此玉輦經時。立瓊軒自思。到如今春別千門裡。<span class="科">合</span>且璚漿待月亭東。試金丸打鴨池西。</p>
        
        <p class="曲"><span class="牌">前腔</span><span class="科">淨</span>何處鳳笙吹。和鸞車隱隱聲馳。胭脂滿逕。等閒間又送春歸。謾傷情片時。怪桃花欲謝偏無主。<span class="科">合</span>休戀著紫陌遊深。只恐怕玉殿宣遲。</p>
        
        <p class="白"><span class="科">內云</span>娘娘有旨。聖上在太液池賜宴。著六宮美人同領君恩。</p>
        
        <p class="曲"><span class="牌">尾</span><span class="科">合</span>轉向花陰行路迷。忙到瑤池日又西。定有承恩獨賜衣。</p>
        
        <p class="落詩">人間天上得春風。<br />獨有深宮春最濃。<br />十二時中花與月。<br />管絃催處不曾空。</p>
        
        <h2 id=ch14 class="chapter"><span class="齣題">第十四齣　家徒四壁</span></h2>
        
        <p class="曲"><span class="牌">賀聖朝</span><span class="科">貼上</span>愁看芳草迷魂。新妝一日何曾。能消幾箇悶黃昏。把離恨支撑。</p>
        
        <p class="白">愁重不禁秋色老。體輕空被主人憐。奴家記得聖人有云。三思而行。再斯可矣。當初隨小姐與長卿同來。本圖他有箇榮華日子。誰想到不彌月。那窮酸鬼口食不週。把小姐的衣飾都費盡了。他兀居瓮牖。尚對殘編。如何救得饑也。早遣青囊出村借米。至今未歸。破甑生塵。空囊垂罄。我且乘小姐臥時。到門外拾些枯柴。挑些苦菜。煮碗湯與他充饑。天呵。這四壁淒涼。孤琴冷淡。好不羞死了文章魁首。仕女班頭。<span class="科">拾柴介</span></p>
        
        <p class="曲"><span class="牌">花心動</span>落葉荒村。攪西風去來飄滾<span class="夾白">葉呵。</span>今日歸根。何日逢春。相沾雨露深恩。<span class="夾白">只怕</span>花開鐵樹渾無準。空令我役損愁魂。做一場南柯虛夢。將心勾引。</p>
        
        <p class="白">不免將柴堆下去。挑菜兒。<span class="科">挑介</span></p>
        
        <p class="曲"><span class="牌">好姐姐</span>土泥輕沾指痕。傷心處盈盈嬌嫩。<span class="夾白">菜呵。我就是你。</span>偏諳苦味。同生一處根。<span class="夾白">如今將伊喫呵。只為</span>饑難忍。無方設計堪輸藎。借此聊生學獻芹。</p>
        
        <p class="白">料得此時。小姐也應起身。我且進去煮湯則箇。正是時挑野菜和根煮。旋斫生柴帶葉燒。<span class="科">下</span></p>
        
        <p class="曲"><span class="牌">前腔</span><span class="科">旦上</span>黯然思量斷魂。都忘了他時鉛粉。雖遭苦運。甘為薄命人今何恨。巖巖瘦骨空擔病。嫋嫋微肢漫損神。</p>
        
        <p class="白">景色蕭蕭道路難。佳人流淚上花班。愁來自拔金釵股。劃出瞿塘十二灘。奴家一時背父。千里從夫。豈料居徒四壁。食減三餐。終日相捱。莫能存活。思量目悔。左右一身當災。教孤紅圖甚。也受這股苦楚。也罷也罷。長卿雖則貧困。決不久居人下。我且隱忍過去。再作區處。幸得諳些女紅。且去繡完一幅裙襴。將來易些柴米用度則箇。<span class="科">繡介</span></p>
        
        <p class="曲"><span class="牌">前腔</span>可憐鴛鴦浪紋。愁緒亂暗縈方寸。<span class="夾白">花</span>空開連理。誰知沒下根。魂難倩。纔添綵線絲重亂。認得金針眼又昏。</p>
        
        <p class="白">呀。我好饑了。不免喚孤紅討早膳喫。<span class="科">喚介貼上</span>錦帳添香睡。銀羹信手調。如今番寂寞。青菜污紅綃。小姐喚我。必為早膳。待取湯去。聊與充饑。小姐。一碗清湯在此。請些則箇。<span class="科">旦</span>呀好苦。如何早膳也無。這碗清湯。教我如何喫得下。<span class="科">貼</span>小姐。不瞞你說。青囊借米未回。故薦此湯充饑。雖不是烹龍宰鳳。也強如齧雪吞氈。倘一日苦盡甘來。這箇中滋味也該曉得些。就請略略沾唇。權當些些充腹。<span class="科">旦</span>便喫他也不能飽。恰纔繡得裙襴在此。你去易些薪米來。<span class="科">貼</span>好苦也。當初刺鳳描龍手。今做尋柴換米人。呀。你看那窮酸的又來要早膳喫了。</p>
        
        <p class="曲"><span class="牌">寶鼎兒</span><span class="科">生上</span>可怪進退雙難。羝羊觸藩偏困。</p>
        
        <p class="白">相如不自度德量力。私挾文君至此。可奈貧不自給。對面成羞。他雖無怨尤之心。以我大丈夫處此。寧不愧死無地。自昨至今。尚無粒食。早遣青囊借米。想是已回。聞小姐起身。不免喚他同喫早膳。小姐。<span class="科">旦</span>呀。來得恰好。就請用些。<span class="科">生喫介</span>呀。怎生是碗苦菜湯。小姐。相如罪當萬死。<span class="科">哭介</span></p>
        
        <p class="曲"><span class="牌">雁來紅</span><span class="夾白">你</span>齏湯可惱情。比糟糠更苦吞。<span class="夾白"><span class="科">旦</span>糟糠之妻。我也甘做。只是你讀書呵。</span>太羹難把鹽梅進。空受酸辛運。<span class="夾白"><span class="科">貼</span>先生。這滋味你道如何。小姐呵。</span>不是擔饑忍餓人。<span class="夾白">你呵。</span>空懸甑。蕭條起塵。<span class="夾白">苦</span>把分羹為合巹。</p>
        
        <p class="白"><span class="科">生</span>孤紅。事已至此。不須嘲笑。呀。青囊回了。快取米來。<span class="科">丑上</span>上山擒虎易。開口告人難。淚眼拋來濕。喉嚨叫得乾。有皮剛剩骨。無膽只留肝。不說心中苦。先疼眼下酸。<span class="科">生</span>咄。我要米用。怎生在此胡說。<span class="科">丑</span>相公。一言難盡。小人到沈小二家借米。那妻子道我家自用也不勾。那裡有得借人。小人苦苦求他。反被一場羞辱。因此含淚而歸。胡謅幾句。不意相公聽見了。<span class="科">生</span>有這等事。教我有何面目。不如投井而死罷。<span class="科">投介丑叫介旦貼救介旦</span>長卿。你大丈夫一至此哉。當時第居臨邛。或從昆弟假貸。猶足為生。何至自苦如此。<span class="科">生</span>相如雖則貧困。怎肯仰給於人。<span class="科">旦</span>可惜你讀書的。不識古人遇難時。</p>
        
        <p class="曲"><span class="牌">前腔</span><span class="夾白">不記得</span>過昭關倦伍員。<span class="夾白">不記得</span>過函關苦晉文。<span class="夾白">不記得</span>霸王曾向吳門困。<span class="夾白">不記得</span>李廣郵亭悶。<span class="夾白">不記得</span>尼父皇皇病在陳。<span class="夾白"><span class="科">貼</span>你還要顧名義。不肯去</span>空銜恨。將聲謾吞。守寒枝棲不穩。</p>
        
        <p class="白"><span class="科">生</span>小姐。我就去呵。</p>
        
        <p class="曲"><span class="牌">園林好</span>不慮著他人見嗔。只怕你父親廝近。<span class="夾白">倘伊知覺。中起風波。恰不是</span>驀地裡悲歡難論。須臾鳳折鸞分。須臾鳳折鸞分。</p>
        
        <p class="白"><span class="科">丑折生云</span>相公。這等淒涼四壁。又圖甚合宅團圓。你看這</p>
        
        <p class="曲"><span class="牌">沈醉東風</span>攪人魂風酸雨昏。斷人腸病容愁鬢。偏苦著冷秋天雁迷孤陣。怎能勾笑口相親。<span class="夾白">教他兩人。實住不得。</span>愁鬆布裙。悶壓破茵。怎奈得<span class="夾白">此際</span>淒涼時運。</p>
        
        <p class="白"><span class="科">旦</span>你慮我父親呵。若去而免禍。正是死中求活。</p>
        
        <p class="曲"><span class="牌">川撥棹</span>他若念天親。有些意分。管和你夫妻原廝近。<span class="夾白">他若宿忿未消。</span>有傍人和勸解紛。<span class="夾白">長卿。</span>我真心將來勸君。非是大限來時各自分。</p>
        
        <p class="白">青囊。你明日就去買船。到臨邛再作區處。</p>
        
        <p class="曲"><span class="牌">紅繡鞋</span><span class="科">合</span>須道骨肉私恩。情親。看來不是外人。須信。明朝早泛蜀江雲。投他郡。背孤村。將來事。且休論。</p>
        
        <p class="白"><span class="科">生</span>青囊。米又借不回家。好生饑餓。我還有鷫鸘裘一領。你去陽昌家典下一壺酒來。我與小姐解悶。<span class="科">脫介</span></p>
        
        <p class="曲"><span class="牌">尾</span>重裘脫卻身無分。追歡且解今宵悶。<span class="科">貼丑</span>只恐醒來背不溫。</p>
        
        <h2 id=ch15 class="chapter"><span class="齣題">第十五齣　杜門謝客</span></h2>
        
        <p class="曲"><span class="牌">卜算子</span><span class="科">外上</span>醜事莫輕題。賤女淫奔去。骨肉總分離。生死休完聚。</p>
        
        <p class="白">冷面皮博得憂煩少。熱心腸招攪是非多。自家卓王孫。一時錯見。誤召相如。私挑賤女夜奔。嘔氣追尋成病。自不肖去後。不曾計較侍女。不免喚這些丫頭出來。問一端的。嬌羞尋芳那裡。<span class="科">丑淨上</span>嬌羞羞殺人。尋芳尋出事。試聽相公聲。決無好意思。告相公。有何鈞旨。<span class="科">外</span>咄。小賤人。你且跪著。一一招那不肖去的根由。何人哄誘。若說不明。定用重責。<span class="科">丑</span>小姐在時。輪班伏侍。那日起事之時。不在嬌羞番上。<span class="科">外</span>尋芳怎麼說。<span class="科">淨</span>雖則丫鬟直日。委未知情。<span class="科">外</span>還要遮掩。<span class="科">打介淨</span>容尋芳細稟。<span class="科">外</span>你從實說來。</p>
        
        <p class="曲"><span class="牌">解三酲</span><span class="科">淨</span>記當時堂中設席。是孤紅報與他知。<span class="夾白"><span class="科">外</span>報甚。<span class="科">淨</span>他說道</span>都亭貴客將至矣。<span class="夾白">那時小姐就心動了。</span>托言鬭草出香扉。<span class="夾白"><span class="科">外</span>你怎不隨他去。<span class="科">淨</span></span>教奴細調鸚鵡語。<span class="夾白">他到進房時。</span>月上花梢影已西。<span class="夾白">只聽得進門來。啞啞咿咿</span>如覓侶。相偷話錦香叢來。不許人知。</p>
        
        <p class="白"><span class="科">外</span>後來怎麼。<span class="科">淨</span>那日去時。嬌羞直日了。<span class="科">丑</span>老相公息怒。容嬌羞告稟。</p>
        
        <p class="曲"><span class="牌">前腔</span><span class="夾白">他那日呵。</span>照遍菱花梳掠懶。半揭珠簾挑繡遲。向蒼苔屢試弓鞋底。<span class="夾白">老相公。不好說得。分明是</span>燕銜春去欲潛飛。<span class="夾白">臨到月上些兒。</span>偷香低拜姮娥語。<span class="夾白">禱告之後。</span>兩下偎肩相去時。<span class="夾白">嬌羞也不知道。只見夜分之際。倒換熏籠。忽怪銀牀冷落。錦被虛鋪。纔曉得</span>重門啟。驚忙叫孤紅不見。自此方知。</p>
        
        <p class="白"><span class="科">外</span>這事不消說。是孤紅了。你們也不得無罪。且去整他衣飾過來。到堂前聽候。不許羈遲。<span class="科">丑淨應介外</span>叫左右。由他親貴人來。只說相公有疾。不勞進見。<span class="科">眾應介外</span>不是志同泄柳避。敢言疾為孺悲辭。<span class="科">下</span></p>
        
        <p class="曲"><span class="牌">卜算子</span><span class="科">末上</span>閒事莫相關。祇為招閒氣。事若到頭來。抵死難推去。</p>
        
        <p class="白">自家程鄭。當初好意。偕卓老治酒。往招相如。謂此人天馬在廐。所以香秣聊陳。那知他社燕尋巢。番惹得落花成片。久不往晤。深懷愧赧。早承王父母相期。不免同拜。以贖罪愆。道尤未了。王父母已至。</p>
        
        <p class="曲"><span class="牌">金雞叫</span><span class="科">小生眾上</span>可怪狂鯫事。相累慚顏無地。</p>
        
        <p class="白">下官王吉。曩念相如。作書圖聚。詎謂風情既暢。碩德遂涼。文君之行。千載一笑。向來政事羈身。未及卓家請罪。早約程君同往。不免造門一見。呀。程君來了。相見則個。<span class="科">見介小生</span>早間相約。望即偕行。<span class="科">末</span>領命。請大人同行。滿牀錦繡留冤帳。一樹鉛華生禍苗。<span class="科">下副淨上</span>管門惟白鶴。封鎖只青苔。自家卓府院子。因相公杜門不接賓客。只得守候在此。相公。你好癡。賊出關門。屁出掩臀。當防不防。癡老猢猻。<span class="科">下</span></p>
        
        <p class="曲"><span class="牌">前腔</span><span class="科">小生末眾上</span>帶笑推朱戶。來勸主人休怒。</p>
        
        <p class="白"><span class="科">眾</span>告老爺。卓府已到了。<span class="科">小生</span>通報。<span class="科">眾敲門介內云</span>敲門是誰。<span class="科">眾</span>大老爺。同程相公來拜。<span class="科">內</span>老相公有疾。見客不便。著小人候謝。<span class="科">小生</span>程先生。想是卓老見罪。托此為辭。學生先返。望公曲求一見。尚容異日同荊請。<span class="科">末</span>領命。<span class="科">小生別介</span>明知鼓琴者。故作採薪憂。<span class="科">下末</span>掌門的一定與我通報。只說故人求見。強起何妨。<span class="科">內應介外上</span>慚迎驚寢客。先得叩門心。恰纔小廝進報。程君苦欲相見。必為不肖的事。拒他也罷。又沒處告此宿忿。只得相見。訴此心曲。左右開門。請程相公相見。<span class="科">眾應介末外見介末</span>老先生。一向違教。有何尊恙。<span class="科">外</span>請坐請坐。不須提起。</p>
        
        <p class="曲"><span class="牌">一封書</span>言之怒越隨。這場羞不可追。<span class="夾白"><span class="科">末</span>老先生息怒。<span class="科">外</span></span>當日事怎知。<span class="夾白">他把</span>洗塵樽<span class="夾白">做了</span>合巹杯。<span class="夾白">我只道借書齋呵。</span>染得文章新翰墨。<span class="夾白">那知他</span>錯賦風流舊楚詞。<span class="夾白">這</span>七絃絲。身自隨。到是鸞膠暗續時。</p>
        
        <p class="白"><span class="科">末</span>還是學生之罪。因此踵門。我則道</p>
        
        <p class="曲"><span class="牌">前腔</span>蛟龍有困時。向鹽池憐視之。<span class="夾白">那知他</span>岐山鳳引雌。向丹丘挾翅飛。<span class="夾白">當初若學生治具。也有弱息在家。只恐怕</span>眼底藍橋他意遠。屏上巫山錯夢馳。<span class="夾白">這畜生委實無理。也罷。老先生。他有顯貴之時。或者</span>駕龍車。掣鳳旂。可道風流女婿歸。</p>
        
        <p class="白"><span class="科">外</span>休得嘲笑。還恨自家淫賤丫頭。</p>
        
        <p class="曲"><span class="牌">前腔</span>吾生値命奇。再羞言掌上珠。<span class="夾白">當初教他嫁人不肯從。</span>心奸貌似癡。<span class="夾白">由你豪門貴戚。只說</span>守冰霜莫浪題。<span class="夾白">到如今呵。</span>傾倒傳家三世業。違棄過庭廿載規。<span class="夾白">我只是棄絕了他。</span>任奔馳。遠羈棲。花落花開總不知。</p>
        
        <p class="白"><span class="科">末</span>適間王父母也來請罪。因使者見拒。只得去了。他也多拜上。</p>
        
        <p class="曲"><span class="牌">前腔</span>狂生事已非。望仁人念少垂。<span class="夾白">也看令愛分上。</span>親生骨肉兒。到頭來莫苦追。<span class="夾白">相如呵。雖則是</span>強把他根求並蔕。<span class="夾白">老先生。你不可把令愛</span>輕忍奇葩當別枝。<span class="夾白">倘有還鄉之日。</span>恕兒愚。望親慈。轉把幽盟作好期。</p>
        
        <p class="白">坐久勞神。就此告別。<span class="科">外</span>深承寬慰。足紉雅情。相見王公。為生致謝。<span class="科">末</span>無端半日烹茶話。都為三杯怨酒來。<span class="科">下外</span>嬌羞尋芳那裡。<span class="科">丑淨上</span>物在人何在。春歸燕未歸。可憐明鏡黑。花片積羅衣。告相公。衣飾在此。<span class="科">外</span>嬌羞點首飾。尋芳點衣服。不許亂了。仔細點來。<span class="科">淨</span>待我先點首飾。</p>
        
        <p class="曲"><span class="牌">十五郎</span><span class="夾白">這是</span>鵲金釵相配俱齊。<span class="夾白">這是</span>穩犀簪雕鳳螭。<span class="夾白">這是</span>碧琳冠子迴風髻。<span class="夾白">這是</span>青玉珮。赤玟篦。<span class="夾白">這是</span>鏤珊瑚寶釧雙龍制。<span class="夾白">這是</span>㔩葉玲瓏翠靨兒。<span class="夾白">這是</span>昆明珠。夜光珥。</p>
        
        <p class="白">首飾點完了。<span class="科">丑</span>如今衣服是我點。</p>
        
        <p class="曲"><span class="牌">前腔</span><span class="夾白">這是</span>雜纖羅霧縠垂霓。<span class="夾白">這是</span>織芙蓉彩色衣。<span class="夾白">這是</span>新裁齊紈蜀錦青霞縷。<span class="夾白">這是</span>金錯袿。繡成襦。<span class="夾白">這是</span>帖畫鴛鴦一幅鮫。綃袂。<span class="夾白">這是</span>雞舌香熏百和裾。<span class="夾白">這是</span>金華縭。紫輪被</p>
        
        <p class="白">衣服點完了。<span class="科">外</span>你們且去看守。待二小姐適人。並此贈嫁。<span class="科">丑淨</span>小姐回來。怎生是好。<span class="科">外</span>咄。他是薄福的人。我已杜絕了他。誰要你說。快去跟隨二小姐。不要做鶯雛雙出。廐馬一空。那時一發悶死我也。天呵。年老身閒無外事。誰腔此恨上心頭。<span class="科">下丑淨</span>老相公。老相公。再莫去請人罷。</p>
        
        <p class="落詩">終朝宰鳳烹龍。<br />到去遺珠泣玉。<br />不若慳吝之徒。<br />自家喫些酒肉。</p>
        
        <h2 id=ch16 class="chapter"><span class="齣題">第十六齣　當壚市中</span></h2>
        
        <p class="曲"><span class="牌">三臺令</span><span class="科">旦上</span>釀成三月春濃。人倚臨邛肆中。<span class="科">貼</span>不語怨東風。怎憔悴一朵芳叢。</p>
        
        <p class="誦"><span class="牌">醉太平</span><span class="科">旦</span>恩深怨深。愁臨病臨。向來蕭索難禁。<span class="科">貼</span>悔聽牆外琴。　　<span class="科">旦</span>芳菲懶尋。年華易侵。到今休說知音。<span class="科">貼</span>空孤隨鳳心。</p>
        
        <p class="白"><span class="科">旦</span>孤紅。我你因見長卿貧困。勸歸臨邛。本意與昆弟假貸。猶足為生。豈意人情惡薄。竟孤所望。幸賴奴家乳母張老媼見憐。將些家財助我僦舍。奴家只得自身當壚。喪名虧恥。也不論了。只是相如自著犢皮褌。滌器於市。類保庸雜作。何羞如之。且喜今日晴和。當有市飲者過此。他與青囊負薪未歸。你何不去喚一聲。<span class="科">貼</span>待我去。待我去。婦道順夫子。縫衣幕酒漿。如何今日裡。陪笑倩人嘗。好不羞殺了酒坊神也。<span class="科">下</span></p>
        
        <p class="曲"><span class="牌">水紅花</span><span class="科">淨副淨上</span>曉來齊跨五花驄。控雕弓芳堤打哄。珊瑚鞭子袖微籠。過新豐妖姬目送。笑指銀瓶蘭瓮。共取醉春風。滿𢬵<a epub:type="noteref" href="#char03"><spu>註</spu></a>取沈湎麴波中也囉</p>
        
        <p class="白"><span class="科">淨</span>黃鶯飛上綠楊枝。正是間關春晝時。<span class="科">副淨</span>滿地楡錢收不盡。大家留取醉金卮。<span class="科">淨</span>老兄。你好撒漫也。楡葉都當了錢使。<span class="科">副淨</span>楡葉當不得錢使。那滾地楊花怎喫我當了錦褥眠。<span class="科">淨</span>雖則楊花心性。你也睡不穩些。<span class="科">副淨</span>不打緊。會使口穿錢。那怕攔街睡。<span class="科">淨</span>休取笑。前面有美姬當壚。同去沽飲一壺何如。<span class="科">副淨</span>使得使得。就請就請。<span class="科">做撞見旦介副淨</span>老哥。你看他家酒淡。那婦人眼裡都是水。<span class="科">淨</span>啐。你不曉得。這是絕妙的婦人。豈不聞眉偃春山。眼橫秋水。<span class="科">副淨</span>卻元來店眼若好。喫水也甜。<span class="科">進諢介旦怒叫貼介生上</span>丈夫淪落竟何言。犢鼻含羞只自冤。<span class="科">貼丑上</span>他日乘鸞歸去後。空餘酒肆在人間。<span class="科">生</span>呀。已有酒客在此。孤紅青囊。你去整點與他喫。<span class="科">貼丑</span>好羞好羞。<span class="科">各做介旦當壚生雜作介淨</span>今日之樂。花酒兼全。滿拚沈醉。盡興而歸。<span class="科">副淨</span>不惟腰下金龜可換。還有店中紅粉堪憐。人生那裡不使錢。賺錢折本。也俱不論。<span class="科">淨</span>待我先唱隻曲兒打動他。</p>
        
        <p class="曲"><span class="牌">排歌</span>柳葉初濃。桃花正紅。畫橋流水村東。如花人面乍相逢。春色迷魂暗裡通。<span class="科">合</span>風光艷。天氣融。戲看飛燕掠芳叢。歌三疊。酒數鍾。頓教餘量十分充。</p>
        
        <p class="白"><span class="科">副淨</span>如今是我唱。店娘子。將酒來。<span class="科">貼遞介渾介貼</span>啐。<span class="科">下</span></p>
        
        <p class="曲"><span class="牌">前腔</span><span class="科">副淨</span>十二秦樓。三千漢宮。何如野店嬌紅。當杯人手莫匆匆。仔細看花花萬重。<span class="科">合</span>眉間俏。眼裡紅。涉江何用采芙蓉。春情蕩。耍興濃。不妨潦倒杏花中。</p>
        
        <p class="白"><span class="科">淨</span>我和你把小梅香為題。聯詩一首。可怪他家小老婆。搖搖擺擺腳來那。<span class="科">副淨走下渾貼介</span>梅香姐。不知你洞口萋萋草。可似區區嘴上多。<span class="科">丑怒打介又渾旦介生怒打介末上</span>纔出青山外。重過金市東。自家程鄭。踏春過此。如何前面酒徒喧嚷。叫左右打他過去。<span class="科">眾應問介</span>呀。到是卓家小姐開店在此。待我報與相公知道。<span class="科">丑</span>且不要。<span class="科">淨副淨驚介</span>呀。不好了。去了罷。誰知窠子人家。現出拿魂太歲。<span class="科">下生旦驚介</span>不好了。事敗矣。<span class="科">下眾報末介末驚介</span>有這等事。快請司馬相公出來。<span class="科">眾請介內云</span>青囊。你去多拜上相公。事出無奈。沒顏相見。改日面叩。千萬勿與卓家知道。<span class="科">丑應答末介末</span>既如此。我去罷。教相公寬心。大丈夫不可如此。天呵。誰想英雄漢及此地位。不得不去再勸卓老速來看覷。正是區區陌路猶心痛。何況他家骨肉為。<span class="科">下生旦貼上旦</span>長卿。長卿。你好羞死人也。今日出乖露醜。遺笑程君。奈何。<span class="科">生</span>小姐。且不要埋怨了。</p>
        
        <p class="曲"><span class="牌">北醋葫蘆</span>隨你有調羹手功也必圖那鹽梅足。休道是啖黃齏便羞比天廚祿。須知他丈夫得意居金屋。也出自商巖版築。不見那漢齊王乞食淮陰曲。</p>
        
        <p class="白"><span class="科">旦</span>他日固有亨泰之時。但今朝污辱如此。怎生忍耐得過。</p>
        
        <p class="曲"><span class="牌">么</span><span class="夾白">我</span>只道是金鼎銀爐錦繡鐺受用盡千鍾美粟。誰承望杏花村卻把那青旗矗。枉恨殺倚市人兒紅粉辱。<span class="夾白">這些酒徒無賴。欲待罵絕了他。</span>又恐怕生涯斷續。只索向瓮頭春底埋頭哭。</p>
        
        <p class="白"><span class="科">貼</span>小姐。一日辛苦多了。請去安歇罷。<span class="科">旦</span>壚邊人似月圓時。皓腕空凝雙雪姿。<span class="科">貼</span>落得人間千載後。身名俱污說雄雌。<span class="科">下生</span>青囊。今日之事。實我不才。你好生收拾進去。明日早些張肆。<span class="科">丑</span>怕有卓家人來。如何是好。<span class="科">生</span>這也說不得了。</p>
        
        <p class="落詩">退難縮後進難前。<br />俯則羞人仰愧天。<br />若怕主娘埋怨你。<br />便須佯醉腳根眠。</p>
        
        <h2 id=ch17 class="chapter"><span class="齣題">第十七齣　勉撥房貲</span></h2>
        
        <p class="曲"><span class="牌">普賢歌</span><span class="科">外上</span>平生不作皺眉人。懊恨冤家累老親。今日聲自吞。今日羞自忍。只為骨肉之情忘氣分</p>
        
        <p class="白">自家因不肖之女。憤憤成疾。奈何又歸臨邛當壚賣酒。辱及萬千。本意杜門不納。又被親朋苦勸。只得撥還他往昔備嫁之物。並錢百萬。家童百人。使之善歸成都。不致目前遺笑。早間分付掌家的。如何不來回覆。<span class="科">小外上</span>人似西門豹。身管北門鑰。可為趙孟老。我是孟公綽。啟告相公。撥與小姐的衣飾人財。俱已完備。<span class="科">外</span>喚那領頭的過來。<span class="科">小外應介丑淨上</span></p>
        
        <p class="曲"><span class="牌">梨花兒</span>我在家中喫飯喫方穩。如何又要出家門。你看我男子燒湯女傅粉。<span class="夾白">嗏。</span>臨邛市上不折本。</p>
        
        <p class="白">老相公。有何鈞旨。<span class="科">外</span>你去對那不肖的說。當初背父淫奔。圖受千般富貴。如今隨夫出醜。空憐四壁蕭條。小肆當壚。窮坊滌器。豈大人家女子所為。我本意不分一錢。又為骨肉兩字。勉依親友。強給人財。自今歸去。早圖生理。不許再無廉恥。滅絕家風。若要重見父親。除帶了鳳冠霞帔。白日回來。纔許進門。<span class="科">下丑淨</span>官差不自由。只得去。只得去。</p>
        
        <p class="曲"><span class="牌">前腔</span>他們坐得好安穩。我們行得好酸辛。<span class="夾白">趁早去。趁早去。</span>把他那店上東西喫一頓。<span class="夾白">嗏。</span>茅廝裡面窠出快活糞。</p>
        
        <p class="白">天有不測風雲。人有旦夕禍福。小姐昨日眼淚汪汪。今朝手頭碌碌。<span class="科">下</span></p>
        
        <p class="曲"><span class="牌">剔銀燈</span><span class="科">貼上</span>春來苦愁容瘦損。與小姐一味氳成悶。<span class="夾白">只為賣些酒呵。</span>惹他浪蝶紛成陣。<span class="夾白">博不得許多錢呵。</span>被他們羞得倒褪。又難去赤臉認真。只得把餘恨自吞。</p>
        
        <p class="白">相如窮酸的。你當初著青囊牽誘之時。只說許多受用。如今教我呵。</p>
        
        <p class="曲"><span class="牌">前腔</span>舊時事重還喚醒。罵冤家幾遍愁難盡。<span class="夾白">你</span>風流惹下淒涼運。<span class="夾白">把那甜語花言。</span>心口全然不應。<span class="夾白">今日到此清溪之下。採芹為羹。教我不勝回首。</span>只見嫩芹芽波上滾。和一片沈沈水雲。</p>
        
        <p class="白">呀。不好了。你看遠遠來的。好似府內院子。和小姐手下梅香。擡著甚麼東西來也。我且藏在綠楊樹下。假以採芹為由。覷他過去。<span class="科">小外末丑淨上</span>溪邊說有胡麻飯。行盡桃源不見人。我每走遍市中。再尋小姐不見。你看水邊一箇妮子。不免問他一聲。小娘子。你曉得卓小姐酒壚何在。<span class="科">貼</span>不曉得。<span class="科">丑</span>且住。恰像孤紅嘴臉。待我去喚他。孤紅。<span class="科">貼</span>我是八黑。不是孤紅。<span class="科">眾</span>你若不認呵。莫怪我每說來。</p>
        
        <p class="曲"><span class="牌">前腔</span>你本是伶俐閨房老倩。<span class="夾白">如何哄小姐呵。</span>驀地裡陰諧秦晉。<span class="夾白">牽合以來。</span>到今又與秋相近。<span class="夾白">你呵</span>鎮日間醉鄉勞頓。<span class="夾白">快起來罷。</span>你引咱相見一人。我報你春來萬分。</p>
        
        <p class="白"><span class="科">貼</span>事已至此。走不脫了。只索見罷。呀。到是列位哥哥姐姐。<span class="科">眾</span>孤紅。你不要驚惶。這些東西。都是老相公付與小姐的。只是你一向隨他。有何受用。<span class="科">貼</span>消受不起。你聽我說。</p>
        
        <p class="曲"><span class="牌">前腔</span>儘圖他花柳叢中解悶。不喫飯清泉消困<span class="夾白">我與小姐呵。</span>濃妝日日增金粉。<span class="夾白"><span class="科">低云</span>羞只見賓客填門。相公親為薦鼎。</span>倒不盡瓮頭佳醞。<span class="夾白"><span class="科">眾</span>這等事忙。你何暇至此。<span class="科">貼</span></span>為小姐咬得菜根。因此上自來採芹。</p>
        
        <p class="白"><span class="科">眾</span>休得誇稱肆中樂事。快率我們去見小姐。還有一件。老相公只要你回來。伏侍二小姐。重牽一箇好姐夫。<span class="科">貼</span>啐。又來了。又來了。</p>
        
        <p class="落詩">莫道當壚不妙。<br />今日送來錢鈔。<br />人人學得文君。<br />箇箇倚門賣俏。</p>
        
        <h2 id=ch18 class="chapter"><span class="齣題">第十八齣　歸途遇寇</span></h2>
        
        <p class="曲"><span class="牌">縷縷金</span><span class="科">末上</span>人似虎。馬如龍。馳驅山阪下疾如風。膂力真驍勇。天生奇種。來的莫問好英雄。金銀且留用。</p>
        
        <p class="白">自家臨邛道中有名響馬是也。慣一嘯聚山谷。出沒溪洞。的派祖是九江王布。從堂叔是五斗賊魯。喝下馬的話兒是傳家之美訓。奪將去的勾當乃教子之良謀。三枝飛箭。忽剌剌去鳥驚開。一道煙塵。黑湫湫寒雲閃過。芒碭山好風水。俺要住他一箇月。烏江路沒盡頭。至今不學八千人。正是吞舟之魚跳梁。不若毒蛇當道。蔽海之蝦跋扈。爭如白虎臨頭。天生一箇好資質。豈可今生不做賊。閒話休題。那遠來的想有金銀在車。不免隱在鹿園中。待他過來。即便斷路。在咱山下過。怎敢不低頭。<span class="科">下</span></p>
        
        <p class="曲"><span class="牌">前腔</span><span class="科">生旦丑貼眾上</span>筋力倦。路途窮。相馳千里外嘆離蹤。流水潺潺送。半經雲隴。<span class="科">末上</span>來的莫問好英雄。金銀且留用。</p>
        
        <p class="白">咄。下車來。<span class="科">生</span>可憐貧儒行路。絕無東西。<span class="科">末</span>胡說。先殺那婦人。怕你不將與我。<span class="科">生</span>大王息怒。但饒性命。聽取財物。<span class="科">末</span>將過來。<span class="科">生遞哭介末</span>誰知無本生涯。做出有錢勾當。<span class="科">下眾哭介丑</span>相公。且喜山童等一車未至。請略寬心。<span class="科">旦</span>內中柔軟的都去了。縱使後車無恙。也濟得許多事。<span class="科">丑</span>小姐。前路昏黑。恐怕又有強梁。不如進覓人家。暫住一宵。明日行罷。<span class="科">生旦</span>言之有理。<span class="科">行介</span></p>
        
        <p class="曲"><span class="牌">前腔</span>嗟命薄。嘆時窮。誰知中路裡遇奸兇。猛把刀鋒動。幾成長痛。吁吁兩氣恨無從頓覺餘愁重。<span class="科">下</span></p>
        
        <h2 id=ch19 class="chapter"><span class="齣題">第十九齣　得意薦揚</span></h2>
        
        <p class="曲"><span class="牌">菊花新</span><span class="科">小外上</span>漢家天子重英豪。驚見文章思俊髦。始信讀書高。萬里帝星偏照。</p>
        
        <p class="白">江山千里頭俱白。骨肉十年眼尚青。追念舊人渾不見。故園回首最關情。自家楊得意。蜀人也。見為狗監事上。只因聖躬好獵。常得侍奉天顏。早間從過長楊。因檢閱梁王書籍。得子虛賦。深加激賞。自以不得與此人同時為恨。得意因言。故人司馬相如所獻。上為驚起。即詔遣成都召之。此來必有好處。未免喚家僮楊名。隨往一遭。楊名那裡。<span class="科">末應上</span>欲覓鱗鴻路。先辭虎豹圈。告公公。楊名見。<span class="科">小外</span>急趲人夫到成都去。<span class="科">末</span>不知有何事情。<span class="科">小外</span>我兒。正要問你。可曉得司馬相公向來消息如何。<span class="科">末</span>公公。他自往年回家。幸遇王吉相公臨邛作令。聞其顛沛。作書邀之。那時有富人卓王孫者。聞其才名。治酒相召。不意有女好音。相如故以琴心挑動。遂至一宵歡慶。四壁潛依。夫婦窮坊出醜。王孫掩戶遮羞。後來雖蒙救濟。近復被寇蕭條。看他蹤跡如此。只怕憂愁日積。生死難憑。<span class="科">小外驚介</span>有這等事。倘若不幸呵。一負朝廷重望。二負故人相薦。三負生平志氣。也罷。且到成都。再作區處。</p>
        
        <p class="曲"><span class="牌">賞宮花</span>雲深去軺。故鄉千里遙。黃葉迷征路。寒雁下空濠。<span class="夾白"><span class="科">合</span>長卿。你苦得過呵。</span>受盡山林泉石趣。重登廊廟賦詞高。</p>
        
        <p class="白"><span class="科">末</span>告老公公。落霞殘照。程途易晚。請趲行罷。</p>
        
        <p class="曲"><span class="牌">前腔</span>星隨使軺。皇都回首遙。苜蓿迴關路。荒蘚遍城濠。<span class="夾白">長卿。只怕你預填溝壑呵。<span class="科">合</span></span>淚向山陽笛裡盡。魂從宿草露中招。</p>
        
        <p class="白"><span class="科">眾</span>告公公。前面是皇華驛了。<span class="科">小外</span>進去安歇。</p>
        
        <p class="落詩">天子虛前席。<br />親臣下九重。<br />試聽雷雨動。<br />草莽蟄潛龍。</p>
        
        <h2 id=ch20 class="chapter"><span class="齣題">第二十齣　誓志題橋</span></h2>
        
        <p class="曲"><span class="牌">虞美人</span><span class="科">生上</span>秋來底怪添僝僽。病壓清霜候。寒螿唧唧樹颼颼。愁聽夢中哀雁度南樓。</p>
        
        <p class="白">相如自與文君當壚。幸遇王孫悔悟。不料中途狼狽。至今搤𦙜<a epub:type="noteref" href="#char04"><spu>註</spu></a>生愁。文君抱病。積日多矣。奈何越加沈重。聞有嚴君平賣卜。卦兆通神。不免到昇仙橋一問。以決狐疑。再過醫士王草頭家。求些妙藥。得文君早早身痊。不免叫青囊隨去。青囊那裡。<span class="科">丑應上介生</span>隨我去問卜討藥。教孤紅在小姐跟前用心伏侍。<span class="科">丑應內應介生</span>明醫兼暗卜。生死就分明。<span class="科">下外扮賣卜人上</span></p><aside epub:type="footnote" id="char04"><p>「⿰月厄」</p></aside>
        
        <p class="曲"><span class="牌">上春花</span>天人術業仙人口。問窮通暫將機剖。<span class="科">笑介</span>人間空指泛靈槎。道我卜窮星斗。</p>
        
        <p class="白">休問成都賣卜人。隱居不仕是嚴遵。楊雄昔亦來從學。卻怪違時後事新。自家嚴君平。乃上羅天真降世。因痛下民茲蠢。仗卜以示玄機。你看文昌星司馬相如遠臨。多為其妻卓氏之故。且待到來。當以定數示之。<span class="科">生丑上</span>路遙行處急。天遠問時遲。青囊。前面是君平肆了。進見則箇。<span class="科">見介生</span>嚴先生。草率進拜。實有所求。<span class="科">外</span>有何見諭。<span class="科">生</span>賤內有恙。敢煩一卜。以示吉凶。<span class="科">外</span>領命。<span class="科">卜介</span>司馬先生。數起於一。厄於三。通於五。三五會於八。陽外而陰中。剛強而柔弱。自君卜之。深合貞悔之理。不惟夫人病妥。先生之運亦亨矣。可慶可慶。<span class="科">生</span>倘有此日。報貺非輕。小小謝儀。幸先揮頓。<span class="科">外</span>不消了。不消了。<span class="科">辭介生強介淨扮王草頭挑船上</span></p>
        
        <p class="曲"><span class="牌">前腔</span>庸人度量庸醫手。問靈丹全然不究。<span class="科">笑介</span>父親傳下草頭方。學得殺人如溜。</p>
        
        <p class="白"><span class="科">生外做見介</span>王先生。父親心法。怎麼相傳。<span class="科">淨</span>他道胡亂人家病發。一味用些刻罰。外感認做內傷。虛損謂之勞發。不問神聖工巧。莫辨望聞問切。作些聰明哄他。撞得着時便活。只怕一帖蹺蹊。背了藥箱便豁。所以小子急時。常叫藥師菩薩。<span class="科">生</span>休取笑。學生房下有疾。要求幾服藥。<span class="科">淨</span>說病源來。<span class="科">生</span>胸膈飽滿。心腹疼痛。飲食不進。咳嗽身熱。<span class="科">淨</span>這箇不打緊。待我簇這幾帖藥去。一喫就好。<span class="科">簇介</span></p>
        
        <p class="曲"><span class="牌">瑣窗郎</span>看將來病起憂愁。這般癥非一頭。<span class="夾白">胸膈飽滿。是鬱結所致。當用</span>陳皮枳實。<span class="夾白">心腹疼痛。是有積血。當喫</span>糖酒三甌。<span class="夾白">咳嗽身熱。飲食少進。該用</span>麥冬錢半。五分杞枸。<span class="夾白">若到煎時。切記</span>三片生姜。二碗水煎久。<span class="夾白">先生。若喫好之時。你呵</span>須重謝大開手。</p>
        
        <p class="白"><span class="科">生</span>只怕你是箇劫藥。<span class="科">淨怒介</span>若是劫掠。我是賊郎中了。不做這等事。不做這等事。<span class="科">生</span>休取笑。休取笑。這藥金請收下。<span class="科">淨推介外勸受介生別介</span>問醫圖勿藥。求卜願通神。<span class="科">外淨</span>藥醫不死病。卜度有緣人。<span class="科">下生</span>青囊。我行得勞頓了。且在昇仙橋坐一坐去。<span class="科">坐介丑</span>相公。無人在此。有一言奉稟。<span class="科">生</span>有話便說。<span class="科">丑</span>小人聞知。幽鳥不飛。難遷喬木。潛龍久蟄。終困鹽池。鴛儔翠館。何如鷺序朱門。寶鳳青樓。不若玉堂金馬。如今小姐厥疾不瘳。尚爾賴扶藥石。可奈相公跣足視地。安圖穩步雲霄。自謂美玉待沽。還有連城日也。豈念遺珠自泣。終無合浦時乎。倘幸妝臺病起。急須鞍馬登程。欲圖偕老西施。早決興吳之計。保護虞姬。重盟霸楚之謀。休得懨懨風月。擔誤一天雷雨。淒淒花草。胡遮萬里春光。失此不為之所。他年悔亦晚矣。不識相公之志。寒灰可復燃耶。<span class="科">生驚起揖丑介</span>青囊。你忠言相勸。我怎不從。一待小姐病痊。決向前程進取。若今生不乘駟馬高車。誓不過此橋。我且題柱為盟。借取筆硯來。<span class="科">丑借介生題介</span></p>
        
        <p class="曲"><span class="牌">奈子花</span>天應念淪落狂鯫。奮青雲穩取封侯。河橋望裡錦袍歸晝駕仙騶山川增秀。<span class="科">合</span>輻輳。願英聲一時騰茂。</p>
        
        <p class="曲"><span class="牌">前腔</span><span class="科">丑</span>喜題柱刻畫銀鉤。願東人早占鰲頭。<span class="夾白">相公。你對此橋呵。</span>秦王鞭石奇功立就。勿淹留鵲河填守。<span class="科">合前</span></p>
        
        <p class="曲"><span class="牌">前腔</span><span class="夾白"><span class="科">生</span>青囊。</span>男兒漢壯氣吞牛。丈夫志豈困荒丘。<span class="夾白">我此去呵。</span>定逢黃石圮橋功　　就。恁驚看拿雲雙手。<span class="科">合前丑</span></p>
        
        <p class="白">相公。雖則這等說。還怕你放小姐不下。</p>
        
        <p class="曲"><span class="牌">前腔</span>尾生志終溺狂流。向藍橋只戀鸞儔。<span class="夾白">好不誤了生平志氣。待小人也拜這橋幾拜。只願我相公呵。</span>從橋誓畢有如此口。<span class="夾白">果若得意回來。</span>看蒼頭馬前歡走。<span class="科">合前丑</span></p>
        
        <p class="白">相公。或者小姐病中煩躁。就請回罷。<span class="科">生</span>青囊。小姐一好。我就到京去了。<span class="科">丑</span>只怕枕頭上恩情重大。明日又忘了。</p>
        
        <p class="落詩">不為妻友激。<br />多被僕夫言。<br />他日風雲會。<br />看過駟馬軒。</p>
        
        <h2 id=ch21 class="chapter"><span class="齣題">第二十一齣　陽關送別</span></h2>
        
        <p class="曲"><span class="牌">卜算子</span><span class="科">旦上</span>怕捲繡羅幃。轉展長吁氣。<span class="科">生上</span>莫把新愁怨落暉。鏡裡人憔悴。</p>
        
        <p class="白"><span class="科">旦</span>池塘淺蘸煙蕪。簾幕門垂風絮。<span class="科">生</span>拋卻鬭草工夫。冷落踏青心緒。<span class="科">旦</span>只因病損愁多。落得花飛春去。<span class="科">生</span>可憐繡閣生苔。常對月華籠砌。<span class="科">旦</span>長卿。奴家臥病日久。醫藥難痊。不識何方可堪調治。聞你昨日問卜。未審吉凶何似。乞從實道來。<span class="科">生</span>我去問卜。乃是嚴君平先生。一占就得美數。不惟卿卿病可。抑帶區區福至。前程萬里。指日騰騫。若此數獲符。纔報你的恩義。只怕好事難憑。徒生妄想。<span class="科">旦</span>只願有此一日。不負患難相從。<span class="科">生</span>呀。孤紅攜藥來了。<span class="科">貼</span>遮淚摶輕扇。含愁揭繡幃。可憐香閣伴。烏髮病中稀。小姐。藥在此。<span class="科">旦</span>好苦。喫不下。<span class="科">貼</span>小姐。沒奈何勉強求生。好聽奴家奉勸。</p>
        
        <p class="曲"><span class="牌">黃鶯兒</span><span class="夾白">你</span>應恨夜亡時。到如今重悔之。懨懨病欲擔憂死。<span class="夾白">你還把</span>嬌身自持。窮愁自支。寬心守待他榮貴。<span class="夾白">你若病體不保。他得意之時。又自有春風桃李</span>效雄雌交鸞舞鳳誰憶舊棲枝。</p>
        
        <p class="白"><span class="科">旦</span>孤紅。事到如此。為甚求生。不如死罷休。<span class="科">丑跑上</span>告相公。不知朝裡怎生差一箇使臣到來。<span class="科">旦貼驚下</span></p>
        
        <p class="曲"><span class="牌">玩仙燈</span><span class="科">小外上</span>迢遞下彤墀。為文星遠來招取。</p>
        
        <p class="白">老監楊得意。恭承王命。特至成都。欽召相如。且喜到他門首。不免逕入。<span class="科">生見介小外</span>聖旨已到。跪聽宣讀。皇帝札曰。咨爾相如。聖人莅世。必資臣工。不學恥問。無以翼不逮也。今朕獲居臣民之上。以承宗廟之祀。欲肆力墳典。以軼皇王故轍。朕不敏是用惕惕。近閱梁孝王籍。得子虛賦。讀之茫然。自以為不及。深恨不得與卿同時。既聞楊得意進言。知卿所作。特詔卿偕來入朝。朕將親試焉。毋以不明。棄而不往。亟欲陳於篇之周之密之重之閉之興。以啟朕躬。烏虖念之。其亟來毋怠。欽哉。望闕謝恩。<span class="科">生謝介拜外介</span>楊兄。豈意蓬窗衰腐。遽燭龍光。<span class="科">小外</span>賢弟。本是暘谷飛雛。始朝天日。<span class="科">生</span>只是山妻有疾。不忍出門。如何是好。<span class="科">外</span>長卿差矣。君命召不俟駕而行。遲且不可。豈應不去。惡有細君之恩。大於人君之命乎。就請束裝。不可濡滯。老漢略轉家中一看。竟到昇仙橋拱候了。<span class="科">生</span>請坐洗塵。<span class="科">外</span>不勞了。願求早奮青雲步。莫得癡迷錦帳叢。<span class="科">下生</span>小姐。快些出來。<span class="科">旦貼上</span>不怪呼聲急。惟嫌出戶遲。長卿。詔書為何到此。<span class="科">生</span>向遊梁王門下。曾作子虛賦獻之。幸為今上所知。特遣楊兄召我。此去必受榮華。只是捨卿不下。<span class="科">旦</span>長卿。奴家病根。實在憂困中來。你若果有好處。我也甘心就死。只是早回。實奴深望。<span class="科">生</span>一定就回。<span class="科">旦</span>孤紅。你去治一杯酒來。我與長卿送別。一面收拾行裝。不可遲了。<span class="科">貼應介</span>今朝始信文章好。莫道丫鬟不識人。<span class="科">下旦</span>長卿。你去興匆匆。我離愁疊疊。想當初到不如不隨你呵。那曉得</p>
        
        <p class="曲"><span class="牌">步步嬌</span>花惜分香雲別雨。一旦縈愁緒。無限別離悲。苦淡酸辛許多滋味。十分空結並頭歡。半生忽灑相思淚。</p>
        
        <p class="白">長卿。我百種艱辛。無多廝守。時遭寡鵠。命犯孤辰。如之奈何。<span class="科">生</span>小姐。龍虎難逢。鴛鴦易散。今日之別。豈是下懷。</p>
        
        <p class="曲"><span class="牌">園林好</span>為君命相應便馳。把妻恩霎時割去。總幸得文章知遇。<span class="科">合</span>偏憐著故人違。偏憐著故園非。</p>
        
        <p class="曲"><span class="牌">前腔</span><span class="科">旦</span>淒涼處新恨有餘。斷腸時舊愁無際。須臾頃頓迷煙樹。<span class="科">合</span>相看處斷雲飛。相看處斷鴻低。</p>
        
        <p class="曲"><span class="牌">江兒水</span><span class="科">生</span>悵與幽閨遠。愁將客館依。知心的何處人兒去。奈天涯風景今遭際。怎知道鵷鷺成行隊。害得鴛鴦折配。<span class="科">合</span>把翠館青樓。翻蔽了斷雲孤寺。</p>
        
        <p class="曲"><span class="牌">前腔</span><span class="科">旦</span>忽自鬆蟬鬢。須臾鎖黛眉。盼知心咫尺成千里。<span class="夾白">長卿。你此去呵。</span>短琴孤劍荒村裡。頻將好夢安排睡。須念鴛衾恩意。只怕到了京畿。別見紅樓思娶。</p>
        
        <p class="白"><span class="科">生</span>小姐何出此言。</p>
        
        <p class="曲"><span class="牌">五供養</span>既承相契。錯受知音當壚苦依。便教新貴顯。怎把舊盟違。<span class="夾白">我</span>一上青雲。便問錦江魚水。肯因春好看。誤了月明時。<span class="科">合</span>管取榮還福雙至。<span class="夾白"><span class="科">旦</span>長卿。你回來不見我呵。<span class="科">哭介</span>好向</span>荒坵蒿里。葉落蕭蕭西風勁時。相尋寒骨處。奠酒一陳辭。哀聲啼處。也使芳魂知遇。不孤飛雉遠。早慰鶴群思。<span class="夾白"><span class="科">生</span>小姐休提。<span class="科">合</span></span>管取榮還舉案與眉齊。</p>
        
        <p class="白"><span class="科">丑上</span>早是出門常見月。可憐分袂又經秋。告相公。天色將暮。前路難行。楊公公又著人相請。<span class="科">生</span>回報他就來了。<span class="科">丑應介生</span>小姐。只此告別。<span class="科">旦</span>且住。孤紅快些出來。<span class="科">貼</span>澆酒入愁腸。化作相思淚。日暮下西樓。人遠心重醉。小姐。行裝一束。別酒一樽在此。<span class="科">旦</span>取過來。<span class="科">遞介</span>長卿。你就去了。</p>
        
        <p class="曲"><span class="牌">玉交枝</span>愁多難語。暗傷情惟牽去衣。我這殷勤盡付眉尖處。悶把一杯頻注。苦杯行猶在纖手低。魂飄已出纖雲際。<span class="科">合</span>嘆今宵魂夢怎依。嘆他年榮辱怎知。</p>
        
        <p class="白"><span class="科">貼</span>我也奉相公一杯。</p>
        
        <p class="曲"><span class="牌">前腔</span>真心休廢。念相從幾成禍危。記都亭月下徘徊處。四壁歸來秋去。賣花聲在金市西。醉鄉開在紅塵地。<span class="夾白">你呵。</span>再休題瑤琴自隨。再休題青囊自隨。</p>
        
        <p class="白"><span class="科">丑</span>相公去了罷。<span class="科">生</span>來了。來了。<span class="科">別介</span></p>
        
        <p class="曲"><span class="牌">川撥棹</span><span class="科">合</span>拋紅袖。上翠車。向津橋。穿林樹。看此去彩鳳朝飛看此去紅日朝輝。盡道相如衣錦歸。<span class="夾白"><span class="科">生</span>馬嘶殘雨春蕪濕。人立朱門翠袖長。<span class="科">下旦</span>孤紅。他已遠去了。好苦也。</span>昨日相知今又非。昨夜成雙今不知。誰知命運當奇。忽看成咫尺天涯。<span class="夾白">孤紅。只怕</span>他風情滿壯思。我幽情損瘦肢。</p>
        
        <p class="曲"><span class="牌">尾</span>從今莫說團圓處。願鱗鴻早傳書去。莫使路遠人迷。</p>
        
        <p class="落詩">蕭蕭疋馬出關門。<br />四野荒煙遶亂村。<br />莫道征人看不見。<br />一鞭殘照易黃昏。</p>
        
        <h2 id=ch22 class="chapter"><span class="齣題">第二十二齣　給管求文</span></h2>
        
        <p class="曲"><span class="牌">北點絳唇</span><span class="科">末上</span>獨掌朝班。每依仙輦。把珠簾捲。細拂龍牀。謹退向丹墀站。</p>
        
        <p class="白">自家漢朝一箇中常侍也。官居禁苑。職理詞章。貴出列侯之上。權齊卿相之間。不說在下清高。朝廷富貴。只看今日皇上出獵。這鑾輿整肅。鹵簿端嚴。那裡說得盡。但見似靄龍香。曲引昭儀過複闕。如雷象輦。大開閶闔下平門。雙鳳花袍來廣漢。都看仙仗迴旋。交螭團扇聽騊駼。盡訝神儀閃爍。前馳道。後護駕。莫非鐵甲之將軍。左紀言。右編事。悉屬金章之太史。輦過長楊。細雨忽來清蹕。駕臨雲夢。清風預為祛塵。表林麓而廓草萊。虞旌遞引。翦荊棘而夷蕪穢。晉鼓喧推。奉轡馳驅。暗有追輪造父。弭旌護從。潛迴轉御纖阿。沈弓綠。燒火紅。雲旗白。林谷為之變遷。猛車厲。迅乘出。羽騎馳。雷電為之交作。江河阹而大山櫓。曾無得脫之蜚廉。干將戟而烏噑弓。豈有偷奔之解廌。前開一面。除非可軼遺風。預設三驅。或者能逃野馬。但見上殺歸田。咸謂割鮮輪染。不道東津講武。相從大狩威施。姹楚誇齊休足論。渭川漆澤近郊圻。君王豈是荒遊日。本為邊疆習鼓鼙。呀。聖駕未出。奏事官早到。</p>
        
        <p class="曲"><span class="牌">劉潑帽</span><span class="科">生小外上</span>五雲縹緲龍光閃。入皇都帝闕遙瞻。天威咫尺將身斂。拜舞謁丹墀。祇應受重瞳鑑。</p>
        
        <p class="白"><span class="科">生</span>昔日西秦今又來。咸陽依舊殿門開。<span class="科">外</span>須知聖帝非常主。不學秦王坑俊才。<span class="科">生</span>楊兄。路途迢遞。飽歷風霜。不在話下。你看雲霄咫尺。帝闕森嚴。何等王氣也呵。<span class="科">外</span>長卿。風雲易失。雨露難逢。你在孝景之時。淪落不偶。今日忽逢天上傳宣。又是一番模樣了。此是午門外廂。仔細進見則箇。</p>
        
        <p class="曲"><span class="牌">前腔</span><span class="科">合</span>九重日射黃金殿仰天王不勝驚膽。玉爐香霧空中染。<span class="科">拜闕介</span>忽見彩霞端。萬雉迴團扇。</p>
        
        <p class="白"><span class="科">末</span>伏謁的是何官。<span class="科">外</span>臣狗監楊得意。奉詔往召相如。今來伏謁。<span class="科">末</span>既如此。吾當轉達。身掛紫袍垂氣象。口傳天語出絲綸。<span class="科">下內云</span>聖上有旨。朕即欲往獵。聞相如已至。急宣進謁。<span class="科">生行介</span></p>
        
        <p class="曲"><span class="牌">六么令</span>忙趨急斂。上金階謹拂朝衫。雲邊側耳聽傳宣。天語近。拜應前。鯫生何幸膺高薦。</p>
        
        <p class="白">兢兢心一小。默默口三緘。<span class="科">下末上</span>出入金階誰結襪。高低丹陛自傳臚。適宣召的官員。暫且在此間候一回則箇。呀。楊內相。那官好生端整也。<span class="科">外</span>此人文章冠絕天下。豈惟都雅。近獵時名。<span class="科">末</span>原來皇上為愛文章如此。人生豈可不讀書哉。<span class="科">外</span>便是。</p>
        
        <p class="曲"><span class="牌">前腔</span><span class="科">合</span>這回有感。論文章必顯兒男。誰人得似起幽潛。方奮翮。正圖南。無窮恩露從今染。</p>
        
        <p class="白"><span class="科">內云</span>聖上有旨。適見相如。甚慰朕想。許尚書給筆札。中常侍送入東閣。朕獵還即欲觀文。毋誤。欽此。<span class="科">末</span>奉聖旨。<span class="科">生上</span></p>
        
        <p class="曲"><span class="牌">劉潑帽</span>天顏有喜文詞艷。坐絲綸此地非慚。我不枉將書那日窮研遍。十載破青氈。一旦朝金殿。<span class="科">小生扮尚書給筆札上</span></p>
        
        <p class="曲"><span class="牌">前腔</span>親持彩筆文光煥。更幾重蜀紙湘縑。行看頃刻雲煙遍。須信讀書男。終久芳名炫。</p>
        
        <p class="白"><span class="科">對生云</span>先生請收下。下官告辭。管城子即日抒詞。楮先生行當黻藻。<span class="科">下外</span>長卿。聖上有何說話。<span class="科">生</span>皇上一見就問。子虛賦卿所作乎。相如對是臣所作。此諸侯之事不足觀。請為天子遊獵賦以進。上為大悅。因命入東閣成文。<span class="科">外</span>好好。不負所舉。此文一成。富貴無限。賢弟。只望你著意呈進。<span class="科">生</span>何勞掛念。</p>
        
        <p class="曲"><span class="牌">出隊子</span>賦才無玷。賦才無玷。定有奇花上筆尖。風雲月露讓誰擔。不學雕冰文字險。<span class="科">合</span>奏達雲霄。必定喜添。</p>
        
        <p class="白"><span class="科">外</span>中常侍。我這兄弟文章呵。</p>
        
        <p class="曲"><span class="牌">前腔</span>鬼神驚戰。鬼神驚戰。萬斛珠璣信手拈。翔風直是玉樓仙。一瀉江河驚倒撼。<span class="夾白"><span class="科">合</span>真箇是</span>才擅京西。望切斗南。</p>
        
        <p class="白"><span class="科">外</span>老夫本欲奉陪。恐駕出有妨。就此暫別。請問操觚客。何如捧轡人。<span class="科">下末</span>先生。請到東閣去。<span class="科">生</span>常侍請。<span class="科">末</span>先生。此間已是東閣了。</p>
        
        <p class="曲"><span class="牌">前腔</span><span class="科">合</span>紫薇花爛。紫薇花爛。幾樹芭蕉映碧檐。玉鉤初下午時簾。金鑰門開鶯數點。一笑掀髯。文思頓酣。</p>
        
        <p class="白"><span class="科">末</span>左右看茶。</p>
        
        <p class="曲"><span class="牌">前腔</span><span class="科">合</span>茶煙書卷。茶煙書卷。金鴨香銷冷玉函。庭前白鶴忽乘軒。几上青雲隨筆轉。<span class="夾白">真箇是</span>玉堂學士。翰苑神仙。</p>
        
        <p class="白"><span class="科">末</span>學生告辭。<span class="科">生</span>天使大人有勞了。<span class="科">末</span>送人遊閬苑。復自入天門。<span class="科">下生</span>未卜風雲事。先沾雨露恩。<span class="科">下</span></p>
        
        <h2 id=ch23 class="chapter"><span class="齣題">第二十三齣　空閨永歎</span></h2>
        
        <p class="曲"><span class="牌">破陣子</span><span class="科">旦上</span>一自才郎別去。新愁和淚俱增。<span class="科">貼上</span>疎簾常掛淒涼月。破壁空懸慘淡燈。<span class="科">合</span>誰憐悵別情。</p>
        
        <p class="白"><span class="科">旦</span>手撚花枝意似癡。一春常是憶人時。如何說得憑闌處。風嫋垂楊千萬絲。孤紅。長卿一去經旬。更無音問。好生悶縈懷也。<span class="科">貼</span>小姐。山川脩阻。魚雁難憑。請寬心保重則箇。<span class="科">旦</span>孤紅。我這病體雖痊。可奈落紅點地。新月鉤空。幽景離懷。共成愁絕。不免庭下閒步一回。你去煎些茶來遣興。<span class="科">貼應介</span>莫道月團心內苦。暫將雷莢口中甜。<span class="科">下丑淨巡更上</span>月子雖明光未圓。幾家憂悶幾家歡。好像高燈臺點火偏弗照。則我夾被牽綿苦則單。<span class="科">下旦</span>呀。你聽牆外行歌。好生慘人也。</p>
        
        <p class="曲"><span class="牌">四朝元</span>黃昏初靜。歌從月下聞。道幾家歡樂。同對清景。<span class="夾白">也有人呵</span>異鄉拋獨影。漫支頤自省。漫支頤自省。怎得團圓。此夜雙清。<span class="夾白">只怕</span>薄絮絲空。繡衾香冷。虛受纏綿病。<span class="夾白">嗏。</span>真自悔長生。靈藥雖偷。碧海心空另。<span class="夾白">今日呵。</span>寒雲枉自行。暗雨徒相競。與誰廝倩。朝朝暮暮。陽臺之逕。</p>
        
        <p class="白"><span class="科">貼攜茶上</span>磵底松聲初罷響。水邊雲氣乍移來。小姐。茶在此。<span class="科">旦</span>孤紅。把水沈香燒一炷來。<span class="科">貼</span>積火終須煖。寒灰亦自燃。<span class="科">下丑淨巡更上</span>荷葉團圞秋裡衰。亮月團圞雲裡埋。鏡子團圞奴房裡照。梅子團圞心裡歪。<span class="科">旦</span>長卿。</p>
        
        <p class="曲"><span class="牌">前腔</span>佳期無定。思君夢不成。奈露侵雙襪。月弔孤影。使愁人驚怨冷。把吳歈再審。把吳歈再審。<span class="夾白">他道</span>敗葉秋殘。皓魄陰生。青鏡塵空。梅花子另。虛卻團圞景。<span class="夾白">嗏。</span>君在五雲城。妾在空閨。獨立依金井。似朱闌繫玉瓶。素纖牽翠綆。水聲不定。涓涓滴滴。夜長更永。夜長更永。</p>
        
        <p class="白"><span class="科">貼攜香上</span>芳蘭漫爇愁焚液。靈麝雖香苦齧臍。小姐。熏爐在此。<span class="科">旦</span>孤紅。乘此月明之下。去取吳綾一幅。和那翦尺來與我。要做一兜肚。寄與長卿。見我千絲萬緒。常繫心頭也。<span class="科">貼</span>秋來只恐君心冷。寄取吳吞一纊綿。<span class="科">下丑淨上</span>瞿塘峽口冷煙消。白帝城頭月子高。欲寄征夫書一紙。成都門外不通潮。<span class="科">下旦</span>呀。你聽竹枝詞越越驚人。好生悽愴也。</p>
        
        <p class="曲"><span class="牌">前腔</span>瞿塘煙冷。是傷懷第一層。<span class="夾白">況那些</span>碧雲輕瑣。綠窗初靜。掛城頭孤月明。欲緘書遠贈。欲緘書遠贈。<span class="夾白">他又道</span>江上無潮。難通紙上多情。這萬里橋高。盼不見五陵人逈。<span class="夾白">咳。</span>空留下淚滴冰綃冷。<span class="夾白">嗏。</span>說甚麼貌娉婷。<span class="夾白">儘受著</span>半路蹊蹺。<span class="夾白">和那箇</span>九死懨煎病。<span class="夾白">天。我這命窮</span>雖然是限五行。<span class="夾白">長卿。你</span>夫婦也應同一命。<span class="夾白">這些八字呵。</span>誰人擺定。分分兩兩。較來偏稱。較來偏稱。</p>
        
        <p class="白"><span class="科">貼上</span>抽思拔慮憐針線。割肚牽腸是翦刀。小姐。吳綾翦尺。綵線金針。俱在此了。<span class="科">旦</span>你且留下。好去鋪著牀兒。我欲托此良宵。夢寐一見相如也。<span class="科">貼</span>鴛鴦枕上華胥國。鸞鳳衾中宋玉臺。<span class="科">下丑淨上</span>夫戍蕭關妾在吳。西風吹妾妾憂夫。一行書信千行淚。寒到君邊衣到無。<span class="科">下旦</span>呀。好生怪。此行歌使人重有所感。<span class="科">縫介</span></p>
        
        <p class="曲"><span class="牌">前腔</span>淒聲相應。分明夫戍紫塞城。<span class="夾白">妾便是</span>悲秋楚國。望雲秦嶺。說不盡淒涼景。更西風釀冷。更西風釀冷。<span class="夾白">攪渾了</span>血點糢糊。淚滴飄零。閃不過雨暗雲愁。空消受月華燈影。更一箇半年愁病。<span class="夾白">嗏。</span>這離恨怎支撑。<span class="夾白">苦則苦</span>我這裡信難通。<span class="夾白">怕則怕</span>他那裡心難定。<span class="夾白">枉教我</span>肥瘦兒胸中遙自忖。寬和澀刀上空相應。<span class="夾白">這衣帶呵。願與我</span>將他拘定。長長短短。使伊追省。使伊追省。</p>
        
        <p class="白"><span class="科">貼上</span>寂寞繡屏香一炷。綠窗風雨夢來時。告小姐。牀已鋪完。月陰將雨。請進去安歇。明日做完罷。<span class="科">旦</span>與我好生收拾進去。</p>
        
        <p class="曲"><span class="牌">尾</span>初心看月消殘病。不道滿耳悲歌感興。酩子裡長吁付短檠。</p>
        
        <p class="落詩">破雲遮月忽朦朧。<br />欲夢還愁夢不通。<br />夢後欲知前夢處。<br />一牀衾枕半牀空。</p>
        
        <h2 id=ch24 class="chapter"><span class="齣題">第二十四齣　持節錦行</span></h2>
        
        <p class="曲"><span class="牌">生查子</span><span class="科">生上</span>雄文對日裁。到闕瞻天拜。<span class="科">丑上</span>奏罷五雲開。望絕彤芝蓋。</p>
        
        <p class="白"><span class="科">生</span>歲去愁終改。春還命自來。<span class="科">丑</span>何須問丞相。東閣幾時開。<span class="科">生</span>青囊。不意我淪落不偶。竟謝文章之力。得蒙皇上寵召。命入東閣。遂夢黃衣老。命我作大人賦獻之。因以神仙之事感上。早間奏過。令在金馬門待詔。倘賜披閱。必有好處。你就回家報與小姐知道。呀。遠來的敢是楊公公麼。</p>
        
        <p class="曲"><span class="牌">前腔</span><span class="科">小外上</span>金堤繞碧苔。玉樹紛青靄。十里錦風來。隱隱穿仙界。</p>
        
        <p class="白">老漢昨日侍從出獵。不知長卿進賦如何。不免去聽些消息。呀。長卿已先在此。皇上見賦否。<span class="科">生</span>賦已獻過。令相如待詔此間。<span class="科">末持冠服金段上</span></p>
        
        <p class="曲"><span class="牌">前腔</span>皇恩海樣該。帝眷天來大。捧旨下瑤階。齊聽綸音賚。</p>
        
        <p class="白">聖上有旨。適見相如之賦。使朕意欲凌雲。深以相見為晚。然非得意所薦。朕安知之。茲拜相如為著作郎。賜錦四疋。楊得意賜金十斤。以彰進賢之美。欽此。謝恩。先生請易冠服。<span class="科">生易介</span></p>
        
        <p class="曲"><span class="牌">駐雲飛</span>自顧微骸。寵被君王特召來。愧此疎愚在。敢望郎官拜。<span class="夾白">嗏。</span>本謂自沈埋。牛衣甘耐。肯信如今一旦腰橫帶。得上黃金市馬臺。得上黃金市馬臺。</p>
        
        <p class="白"><span class="科">末</span>楊內相。這賜金請收下。<span class="科">外受拜介</span></p>
        
        <p class="曲"><span class="牌">前腔</span>為舉賢才。數笏黃金賜滿懷。報國微誠在。謝友推恩大。<span class="夾白">嗏。</span>珍捧下瑤階。光生天外。始信文高無限恩波貸。<span class="科">合</span>願祝皇家日進才。願祝皇家日進才。</p>
        
        <p class="白"><span class="科">內云</span>聖上有旨。着相如有事咨問。<span class="科">外別生介</span>老夫在門外奉候。且到五龍樓。待看單鳳下。<span class="科">下生伏闕介內云</span>聖上問著作郎司馬相如。朕即位以來。遂遣唐蒙往賓夜郎邛僰。不過使其來享也。今違朕旨。略通具制。糜費兵革。巴蜀吏民無不嗟怨。問卿何以治之。更問邛筰之君。多欲請為內附。卿以何策處置。可條對詳答。不得輕議誤事。<span class="科">生</span>臣奏陛下。</p>
        
        <p class="曲"><span class="牌">駐馬聽</span>虜貴懷來。豈可無謀作禍胎。<span class="夾白">唐蒙不能體陛下之意。</span>致使良民怨望。財用虛供。撫輯無才。<span class="夾白">為今之計。正宜曉諭巴蜀吏民。招服夜邛諸國。擒取唐蒙。罪告天下。邛筰之君長既欲請為臣妾。亦宜曲為容納。不可拒絕。以孤外夷歸附之誠。</span>當今四海盡為家。何妨萬國齊瞻戴。莫負忠懷。從款塞一一梯山航海。</p>
        
        <p class="曲"><span class="牌">滴溜子</span><span class="科">旦貼持符節上</span>君恩到。君恩到紫羅城外。兵權到。兵權到玉門關外。看他征南功大。親持此節歸。收功絕塞。賜宴金門。共叨恩拜。</p>
        
        <p class="白">聖旨到來。就此拜著作郎司馬相如為中郎將。領兵三千。建節往使。用馳四乘之傳。即日辭朝。檄諭巴蜀民。以鑑朕意。招安西南夷。以入王廷。就取唐蒙治罪。歸報之日。另行陞賞。毋得生事。以負朕托。欽此。謝恩。<span class="科">生受節介旦貼</span>執節承恩重。還宮進步輕。<span class="科">下生</span>王事不敢久稽。就此起程。</p>
        
        <p class="曲"><span class="牌">駐馬聽</span>頓首三台。敢露丹心幸帝諧。慚愧孫吳將略。衛霍功勳。賈董文才。皇風自此掃氛埃。何辭苦楚行荒塞。看奏凱回來。謳歌滿路遙拜九天恩賚。</p>
        
        <p class="白"><span class="科">外上</span>忽聞蒼龍蟄。俄動野鷗眠。適聞長卿出使。特來餞送。來的敢是他。<span class="科">見介外</span>賢弟恭喜。特奉水酒奉餞。<span class="科">內云</span>聖上有旨。急召楊得意入朝。欲問虎圈中事。<span class="科">外</span>來了來了。賢弟。不得表情。勿怪勿怪。朋情雖所急。君召莫容遲。<span class="科">下生</span>青囊何在。<span class="科">丑上</span>纔在宮牆看流水。俄從車馬出都門。相公有何鈞旨。<span class="科">生</span>我出使事體。你知道麼。<span class="科">丑</span>小人纔聽虎賁衛點兵三千。相從中郎將出使。因此知道。<span class="科">生</span>叫左右取盔甲過來。<span class="科">眾應上</span>晨韜史氏之筆。暮握使臣之斧。始知學劍學書。不愧能文能武。告老爺。盔甲在此。<span class="科">生換介</span>就此起程。</p>
        
        <p class="曲"><span class="牌">水底魚</span>耀日戈開。森森劍戟排。紅旗一派。遙從畫角來。遙從畫角來。</p>
        
        <p class="曲"><span class="牌">前腔</span><span class="科">眾</span>玉塞門開。黃雲覆地埋。夷酋早拜。天教飛將來。天教飛將來。</p>
        
        <p class="落詩">天子重三推。<br />將軍儼若雷。<br />填填旗鼓出。<br />人在黑雲隈。</p>
        
        <h2 id=ch25 class="chapter"><span class="齣題">第二十五齣　奸臣誤國</span></h2>
        
        <p class="曲"><span class="牌">連珠令</span><span class="科">淨扮唐蒙率眾上</span>身作藩臣衣紫緋。貔貅百萬久征西。多因腹內無忠膽。故使身肥國不肥。</p>
        
        <p class="白">大節何須問。奸謀且自藏。試看忠國者。千古浪傳芳。自家武功將漢使唐蒙。雖名通夷。實圖自利。上不管朝廷。下不念百姓。即今夜邛纔服。取貨如山。只有𤏡<a epub:type="noteref" href="#char05"><spu>註</spu></a>中未去。所進難量。今日便欲登程。不識巴蜀吏卒轉漕奉幣的可曾完備麼。<span class="科">內</span>俱已完備。<span class="科">淨</span>如此就行。</p>
        
        <p class="曲"><span class="牌">清江引</span>隋何陸賈非真使。服虜誰能事。言到橫行時。談及招安處。<span class="科">合</span>上天山。勒漢功。神威至。</p>
        
        <p class="曲"><span class="牌">前腔</span><span class="科">眾</span>雲開瀚海天兵至。馬上橫戈刺。飛箭石頭搖。神劍韜中覷。<span class="科">合</span>凱歌回。奏君王。蒙恩賜。</p>
        
        <p class="落詩">此去併山河。<br />功名史上多。<br />只愁金鵲印。<br />無福奈君何。</p>
        
        <h2 id=ch26 class="chapter"><span class="齣題">第二十六齣　牛酒交歡</span></h2>
        
        <p class="曲"><span class="牌">夜行船</span><span class="科">末上</span>承乏一方為保障。應不愧漢吏循良。五馬高車。二千石俸。猶自見人俯仰。</p>
        
        <p class="白">下官蜀郡太守是也。聞知中郎將司馬相如。馳傳巴蜀。所到之處。無不郊迎。下官爵非卑下。分之所在。不敢有違。昨探消息。知是今日臨境。以此出郊迎候。如何臨邛令不見到來。<span class="科">眾</span>王知縣來了。</p>
        
        <p class="曲"><span class="牌">前腔</span><span class="科">小生上</span>新築沙堤行宰相。喜今朝鳳翥龍驤。燕友逢春。鶯朋出谷。此際歡生遐壤。</p>
        
        <p class="白">自家臨邛令王吉。向與相如分手。彼落天涯。生叨久任。近聞帝眷。詔拜郎官。持節使經縣界。只得候見一回。聞府尊大人在此。不免進去相見。<span class="科">眾</span>臨邛縣知縣見。<span class="科">末</span>賢令請起。天使將至。館舍完備未曾。<span class="科">小生</span>告大人。天使乃知縣故人。凡事必不深較。<span class="科">末</span>賢令。汝言謬矣。雖云故人。今承君命。乃天使也。敢不敬奉。一定要遠接。你須負弩前行。<span class="科">小生</span>領命。<span class="科">末</span>這鼓吹喧騰。車塵雜沓。想是使車已至。須要進接。不可違慢。<span class="科">小生</span>是。</p>
        
        <p class="曲"><span class="牌">前腔</span><span class="科">生上</span>馳驛擁旄為大將。急王程帶月披霜。水泛僊槎。星隨使節。萬里獨專虎帳。</p>
        
        <p class="白"><span class="科">眾</span>稟將軍。臨邛縣已到了。<span class="科">生</span>叫左右傳示迎接官知道。將軍有令。本郡太守不必郊迎。縣令不勞負矢。俱到驛中相見。<span class="科">眾應介</span>都亭長接老爺。<span class="科">生</span>起去。著府縣官參見。<span class="科">末跪介生</span>請起。<span class="科">末</span>不敢。<span class="科">生</span>一定請起。<span class="科">小生進跪介生亦跪介</span>王祥甫。豈有故人不貴。而貴中郎將者乎。一定請起。就與郡守公同坐一坐。還有心曲之言奉告。<span class="科">末</span>天使大人。學生暫辭出外。恐與王縣令別有話講。<span class="科">生</span>既如此。先請。<span class="科">末辭暫下生哭介</span>祥甫。你知道麼。我憶當初。</p>
        
        <p class="曲"><span class="牌">刮鼓令犯</span>承寵召到此方。正秋風落葉黃。<span class="夾白">這都亭中呵。也曾</span>寓宿牀頭孤劍響。<span class="夾白">恰纔經行之所。也曾</span>寄跡花邊綠酒香。<span class="夾白">誰知今日重來。</span>衣錦復還鄉。亭前風月看更揚。壚頭芳草到偏長。<span class="科">合</span>風雲會不可量。從來奇遇信天將。英雄志到底償。空將窮達笑炎涼。</p>
        
        <p class="白"><span class="科">小生</span>吾兄榮華至此。也是積學使然。須信道。</p>
        
        <p class="曲"><span class="牌">前腔</span>文共武卷與藏。到時來自有方。蓬蓽從來生宰相。這草昧何能困霸王。<span class="夾白">昔日今朝。事實不同。</span>誰道忽生光。塵中傳舍棲驌驦。人間酒肆寄仙郎。<span class="科">合</span>真堪羨孰敢方。頓教旌斾爛生光。情懷展笑語芳。誰言國士信無雙。</p>
        
        <p class="白"><span class="科">生</span>王兄。還有一言奉告。<span class="科">小生</span>有何見諭。<span class="科">生</span>言之可羞。不得不為知己道。</p>
        
        <p class="曲"><span class="牌">前腔</span>當日事謝女娘。肯相從作夜亡。<span class="夾白">弟又困窮無似。他一心願淒涼。</span>儘恁顛連不廝放。害盡嬌羞病幾場。<span class="夾白">小弟只為功名心急。割捨他病軀入京。</span>生死勢難量。<span class="夾白">欲待回家一看。又因王事在身。如何是好。</span>空懸望眼愁斷腸。未知何日始還鄉。<span class="夾白">專望吾兄呵。</span>相憐念賜慨慷。週全汝嫂舊糟糠。<span class="夾白">異日歸來。</span>當圖報一拜堂。泰山高義為君揚。</p>
        
        <p class="白"><span class="科">小生</span>這箇不勞分付。小弟就差人奉候。長卿。我與你呵。</p>
        
        <p class="曲"><span class="牌">前腔</span>膠漆愛舊誼長。喜今朝掛錦裳。<span class="夾白">說著尊嫂之事。委實可慶。</span>我不是冰人當受賞。<span class="夾白">真箇是</span>月下婚書暗有光。<span class="夾白">當初既忝其始。如今敢不厚其終。</span>心事願相將。泥金敢憚奔走忙。看飛騎到華堂。<span class="夾白">管使尊嫂呵。<span class="科">合</span></span>愁眉翠喜色黃。鳳樓簾捲試新妝。金閨啟錦席張。欲看金印笑迎忙。</p>
        
        <p class="白"><span class="科">生</span>王兄。向來官況如何。<span class="科">小生復寒溫介</span></p>
        
        <p class="曲"><span class="牌">憶多嬌</span><span class="科">外上</span>司馬郎。怨未降。淫女當時惱夜亡。肯信今朝大有光。頗自羞惶。猶恐前愆未忘。</p>
        
        <p class="白">老漢卓王孫。惡女文君。偷奔司馬。雖曾少濟。未盡週全。豈意一旦高貴。令人自抱羞慚。如今建節都亭。萬方瞻仰。真箇好男子也。只恨當時。何不明嫁與他。既不見日前揚醜。又不見目下乖違。一著之差。滿盤俱廢。我今特備牛酒。以圖交歡。此間已是駐節所在。聞府尊大人伺候在此。不免央他轉致。以求一見。府尊大人有請。<span class="科">末上</span>呀。卓老先生。<span class="科">外</span>公祖大人。老夫欲見小婿。求公祖轉致一聲。<span class="科">末</span>這箇使得。<span class="科">進見介</span>告天使大人。尊岳丈求見。<span class="科">生</span>請起。<span class="科">作驚背低唱介</span></p>
        
        <p class="曲"><span class="牌">滴溜子</span>吾何有。吾何有泰山岳丈。何曾去。何曾去坦腹東牀。<span class="夾白">是了。這是卓老趨炎了。</span>酒壚中緣何情狀。<span class="夾白">如今呵。</span>都亭建節時有許多佳況。<span class="夾白">罷罷。君子無絕人已甚。況親連瓜葛。也曾受惠。</span>舊日綈袍猶存念想。</p>
        
        <p class="白">公祖大人。此老雖係親情。只是待生過當。今日不接。乃為薄倖了。可著他進來。<span class="科">末應介生</span>王祥甫。還是我配他女兒不是。<span class="科">小生</span>天作之合。與兄何干。<span class="科">外進介</span>老夫卓王孫。特來獻賀。<span class="科">生</span>岳丈請上。小生有一拜。<span class="科">外</span>不敢。<span class="科">末小生勸介</span></p>
        
        <p class="曲"><span class="牌">和佛兒</span><span class="科">生拜介</span>謝得當初醉錦堂。笙歌沐寵光。<span class="夾白">到後來呵。</span>酒壚忍恥。垂賜濟空囊。<span class="夾白">思欲踵門拜謝。</span>又恐峻門防。<span class="夾白"><span class="科">外</span>不敢。<span class="科">生</span></span>因此上直待成名兩鬢霜。直待成名兩鬢霜。</p>
        
        <p class="白">老先生。如今令愛好去看他了。<span class="科">外</span>一送天使登程。就去請回。專待榮歸。拜納門下。向來有失看待。老夫罪甚。因此特奉牛酒為歡。公祖父母二大人。</p>
        
        <p class="曲"><span class="牌">前腔</span>都因老漢沒緣當。風流不識俊才郎。<span class="夾白">因此之故。</span>特來荊請。塵驛拜仙裝。於湯與有光。<span class="科">合</span>須信道籬鶠何曾識鳳凰。籬鶠何曾識鳳凰。</p>
        
        <p class="白"><span class="科">末小生</span>老先生。若請令愛。府縣添差人夫防護。不知幾時遣人。<span class="科">外</span>明日遂行了。<span class="科">生</span>公祖先生。朝廷此使。一欲檄諭巴蜀吏民。以唐蒙略通生事。非由上意。一欲往招邛筰冉駹。使皆內附。那一紙榜文。好生廣示。相如就此拜辭。<span class="科">末</span>知府不敢動問。暫屈使軺。今晚都亭少憩如何。<span class="科">生</span>王程有限。斷然不敢。喚左右起程。列位請回罷。<span class="科">眾</span>一定送至郊外。<span class="科">小生負弩前行介</span></p>
        
        <p class="曲"><span class="牌">雙聲子</span>仙騶動。仙騶動。旗半捲。鼓全響。都亭遠。都亭遠。樹欲暝。月初上。穿林莽。穿林莽。渡海航。渡海航。看歸途列炬。去驛焚香。</p>
        
        <p class="白"><span class="科">生</span>眾官去罷。</p>
        
        <p class="曲"><span class="牌">尾</span>山崗陟峻川滉瀁。車馬無愁客路長。不怪寒星漸渺茫。<span class="科">下末小生對外云</span></p>
        
        <p class="白">令婿雖則怏怏。老先生自當老成。不可掛念。<span class="科">外</span>老夫豈敢。<span class="科">下小外上</span>報報。小人是京中探子。來報王老爺高陞了御史大夫。<span class="科">末</span>可喜可喜。叫左右賞賜探子。送王老爺進察院。<span class="科">小生辭介末行跪介</span></p>
        
        <p class="落詩">窄狹無如仕宦途。<br />朝來低首暮高呼。<br />誰人肯把功名棄。<br />軒冕泥塗稱丈夫。</p>
        
        <h2 id=ch27 class="chapter"><span class="齣題">第二十七齣　金閨榮返</span></h2>
        
        <p class="曲"><span class="牌">臨江仙</span><span class="科">旦上</span>江空樹遠彤雲渺。倚闌望也心焦。夫君何事去迢迢。芳緘無使達。雙淚付鮫綃。</p>
        
        <p class="誦"><span class="牌">如夢令</span>曾共錦幃閒哄。一曲舞鸞歌鳳。常記別伊時。和淚出門相送。如夢。如夢。窗外梅花風動。</p>
        
        <p class="白">奴家自別長卿。時光易失。風月難消。綠窗淒冷。撫錦帳而魂消。秦嶺迢遙。望碧雲而目斷。迴腸一日九煎。倒枕終宵千遍。昨夜寒燈吐蕊。好夢牽情。想有佳音來到。且喚孤紅出來。教他尋問消息一回。多少是好。孤紅那裡。<span class="科">貼上</span></p>
        
        <p class="曲"><span class="牌">前腔</span>熏爐撥盡寒煙渺。可憐翠被香消。倚闌聞得喚聲嬌。要知心腹事。多半憶風騷。</p>
        
        <p class="白">小姐叫孤紅。不知有何話說。<span class="科">旦</span>孤紅。你知我心中事麼。<span class="科">貼</span>小姐有事。說與孤紅知道。<span class="科">旦</span>長卿遠別。愁緒縈牽。握手無期。懷心日切。<span class="科">貼</span>小姐。目下想有人回。不須愁損。<span class="科">末小外上</span>路遠行來急。官差恨去遲。自家臨邛縣差來皂隸。迎接司馬夫人。訪得此間是他門首。敲門則箇。<span class="科">旦</span>呀。孤紅。聽敲門聲。</p>
        
        <p class="曲"><span class="牌">紅衲襖</span><span class="夾白">莫不是</span>近鄰家沽濁醪。<span class="夾白"><span class="科">貼</span>小姐未嘗乞假。不是。<span class="科">旦</span>莫不是</span>遊春侶邀歡笑。<span class="夾白"><span class="科">貼</span>小姐又無女伴。不是。<span class="科">旦</span>莫不是</span>踏青人誤作桃源到。<span class="夾白">莫不是</span>捕魚翁錯認酒家敲。<span class="夾白"><span class="科">貼</span>小姐。不是奴家取笑說。如今不在臨邛店了。不是不是。待我再聽。<span class="科">合</span></span>聽一聲驚魂易飄。忖一回愁心亂攪。雖不是相府侯門我這冷落深閨也。怎許詩人帶月敲。</p>
        
        <p class="白"><span class="科">旦</span>孤紅。問一端的。纔可開門。<span class="科">貼</span>敲門是誰。<span class="科">末小外</span>我是臨邛縣差來皂隸。<span class="科">旦</span>呀。事有古怪。孤紅且不要開。你再去問他。莫不是</p>
        
        <p class="曲"><span class="牌">前腔</span>王相公為故人千里寄書勞。<span class="夾白">莫不是</span>馬相如有平安兩字佳音到。<span class="夾白">莫不是</span>遇鷹鸇禍事從天到。<span class="夾白">莫不是</span>報泥金且喜在今朝。<span class="夾白">因甚來此。<span class="科">貼應問介末小外</span>正是。你老爺奉朝命出使。近經本府。相見卓老相公。教他來請夫人。因此府縣添差人船。在此迎接。<span class="科">旦</span>有這等事。<span class="科">合</span></span>聽一聲悶懷忽消。問一回愁眉頓掃。須信道虎略龍韜終不能困英雄也。豈是區區兒女曹。</p>
        
        <p class="白">孤紅。着他在外安歇。再問他。卓家人幾時到來。<span class="科">貼</span>呀。道猶未了。喜紅姐早到。<span class="科">淨上</span>離家無十日。做夢有千遭。自家老相公差我迎接小姐。訪道此間是他門首。果然不差。<span class="科">見介</span>呀。小姐。小姐。夫人。夫人。喜紅磕頭。<span class="科">旦</span>你為何到此。<span class="科">淨</span>容喜紅告稟。你家相公近日做官。經過臨邛縣。那箇不羨他。</p>
        
        <p class="曲"><span class="牌">前腔</span>那戴的是紫金冠更有貂蟬耀。穿的是赭紅袍坐的是五山轎。龍旗虎帳卻向馬前繞。錦旃羅傘又早車上飄。<span class="夾白">我老相公呵。</span>為見了驛亭中新婿嬌。就把那酒壚中舊恨消。<span class="夾白">因此上</span>命咱千里來邀也。乞早登程上紫霄。</p>
        
        <p class="白"><span class="科">旦</span>我不去。既有今日鍾情。何必當初寡愛。<span class="科">貼</span>小姐。炎涼世態。都是自家中起。一定該去。想不比舊時了。<span class="科">旦</span>孤紅。你不知我呵。</p>
        
        <p class="曲"><span class="牌">前腔</span>雖則是見爹行到增著俺閒煩惱。雖則是會親人反被他稱笑。<span class="夾白"><span class="科">貼</span>笑甚麼來。<span class="科">旦</span></span>他道這畫屏後靜悠悠會聽琴的夫人到。他道這酒肆中假惺惺會哄人的小姐喬。<span class="夾白">又說道</span>這當初離洞房一雙腳。這當初跨牆頭一捻腰。只管唧唧噥噥那些箇女伴彈唇也。羞殺桃花滿面嬌。</p>
        
        <p class="白"><span class="科">淨</span>小姐。如今老相公另造一院。分付家僮禁說前愆。但稱新喜。你急須榮返。不可兀自猜量。<span class="科">貼</span>待孤紅怎麼。<span class="科">淨</span>把一副玉磨賞你。<span class="科">貼</span>要他何幹。<span class="科">淨</span>這個上好撮頭。<span class="科">貼</span>啐。休取笑。<span class="科">旦</span>孤紅。你著到來人役。俱至南關伺候。打點行裝。就起程罷。<span class="科">貼應眾下副淨上</span>開門。開門。<span class="科">貼</span>是誰。<span class="科">副淨</span>本縣聞夫人歸家。特差人舟防送。併送盤費在此。<span class="科">旦</span>收了盤費。人到南關等候。<span class="科">副淨下丑上</span>頭禿面偏扮。身短腳到長。誰知窮嘴臉。一半惡心腸。自家沈小二妻。聞得司馬夫人回家。特來相送。你聽他家中喧嚷。想是便起程了。不免進去。呀。夫人。夫人。恭喜。恭喜。聞知回府。特備些薄禮相送。<span class="科">旦</span>娘子尊姓。實未相聞。今日先施。誠為過當。<span class="科">丑</span>拙夫沈小二便是。<span class="科">貼</span>卻原來。禮到不勞。見賜米糧數升何如。<span class="科">丑</span>惶恐。惶恐。大姐。你家裡做官。無米也八千粞了。不用罪我罷。夫人既不受餽。願送登舟。<span class="科">旦</span>沈娘子。既承相送。就請前行。<span class="科">丑</span>夫人請。<span class="科">旦</span>孤紅。這條路兒。我與你當初呵。</p>
        
        <p class="曲"><span class="牌">大迓鼓</span>相隨月下逃。明時錦袖。暗裡青綃。更尋春酒市羞歸棹。重憐遭寇病蕭蕭。<span class="科">合</span>肯信如今。歡過畫橋。</p>
        
        <p class="曲"><span class="牌">前腔</span><span class="夾白"><span class="科">貼</span>小姐。</span>須知福分高。喜春風猶到。花蕊還嬌。看芙蓉城裡度鸞簫。錦江兀自上春潮<span class="科">合</span>萬里昇仙。如駕鵲橋。</p>
        
        <p class="曲"><span class="牌">前腔</span><span class="科">丑淨</span>從今福正饒。看鳳冠歸舍。虎帳還朝。使佳人才子共逍遙。重經此路不為勞。<span class="科">合</span>共御香車。同過翠橋。</p>
        
        <p class="白"><span class="科">末外眾上</span>稟夫人。各處人夫俱在此。請問下那一座船。<span class="科">旦</span>我在卓家船上。你們防送便了。沈娘子。請回罷。有勞了。<span class="科">丑</span>夫人。路途保重。</p>
        
        <p class="落詩">相送仙娥上寶舟。<br />今朝離別不須憂。<br />一帆風送長江鷁。<br />知入雲霞最上頭。</p>
        
        <h2 id=ch28 class="chapter"><span class="齣題">第二十八齣　招安絕域</span></h2>
        
        <p class="曲"><span class="牌">水底魚兒</span><span class="科">生領兵上</span>仗節開關。長風萬里閒。堂堂朝使。此去壓諸蠻。此去壓諸蠻。</p>
        
        <p class="白">叫左右。喚本地官員過來。<span class="科">眾應介外小生上</span>只因天使大。顯得地官卑。犍為太守越雋太守見。<span class="科">生</span>聖上所諭之事。一則檄諭父老。二則譴取唐蒙。三則略定西夷。今日已到長城地面。俱不用隨我出邊。即便開張榜文。羈取唐蒙。歸即施行。違者重究。<span class="科">外小生應介生</span>開關去。</p>
        
        <p class="曲"><span class="牌">前腔</span>不斬樓蘭。烏號豈用彎。輸情招虜。帝旨馬前傳。帝旨馬前傳。<span class="科">下</span></p>
        
        <p class="曲"><span class="牌">前腔</span><span class="科">丑淨上</span>毳幕腥膻。隨咱驀地眠。長驅打獵。打到玉關前。打到玉關前。</p>
        
        <p class="白">吾乃邛筰冉駹二大王。近聞夜邛𤏡<a epub:type="noteref" href="#char05"><spu>註</spu></a>中與漢朝通。多得賞賜。俱為內附。向遣通事奏知。也要歸順。他若不容。我便殺將去。呀。那遠來的是中國人麼。</p>
        
        <p class="曲"><span class="牌">前腔</span><span class="科">生眾上</span>萬里關山。垂鞭看凱還。玉階金闕。遙拜賀龍顏。遙拜賀龍顏。</p>
        
        <p class="白">喚通事過來。<span class="科">小生</span>慣行異域隨何力。會聽禽言公冶長。<span class="科">生</span>去通與邛筰冉駹二酋長知道。漢皇帝因你欲求內附。特差天使到此。你若容置郡縣。當歲賞金帛。倘或不從。大兵壓境來了。<span class="科">小生打話介丑淨羅拜介生</span>既除邊關。關益斥道。叫左右。取賞錦幣千端。黃金萬兩。即其所屬之地。列為郡縣罷了。<span class="科">眾應付金帛介丑淨覆拜唱前曲下生</span>大事已定。到牂牁郡去。待取唐蒙到來。請旨定奪。左右。起程前去。</p>
        
        <p class="曲"><span class="牌">前腔</span>斥道除關。華夷共一天。不須三箭。瀚海靜波瀾。瀚海靜波瀾。</p>
        
        <h2 id=ch29 class="chapter"><span class="齣題">第二十九齣　花朝舉觴</span></h2>
        
        <p class="曲"><span class="牌">步蟾宮</span><span class="科">外上</span>門闌多喜春重到。更兼蔗境逍遙。不妨綠酒醉花朝。人共青山老。</p>
        
        <p class="白">養子不教父之過。不如養女身受富。不肖空憐作馬牛。富貴猶能耀門戶。我卓王孫。家資富足。身體康強。一子二女。所不足者非財也。向因長女文君。不問而嫁相如。深以為恨。豈知近日得官。經過臨邛。自家只得獻牛酒以交歡。喜得文君已回。相如不日還家。我的面皮何等榮耀。前已另造一院。欲分與他一應財帛。俱與男等。趁此花朝吉日。特備喜筵。送女歸院。早上已曾分付庖丁。不知可曾完備麼。庖丁何在。<span class="科">淨上</span>小子是庖丁。茶湯樣樣精。饅頭如石塊。索粉似麻繩。豬肺將糖蘸。肝腸用醋烹。一逢霜雪下。肴饌冷如冰。<span class="科">外</span>咄。這樣庖丁。要他何用。<span class="科">淨</span>告相公。這是打發小人家的。若到府中。自有手段。<span class="科">外</span>怎見得。<span class="科">淨</span>鎗戳還魂鹿。刀劖牽命羊。𠝶<a epub:type="noteref" href="#char06"><spu>註</spu></a>魚先用藥。捉狗乃燒湯。鵝掌拖黃𢪧<a epub:type="noteref" href="#char07"><spu>註</spu></a>。雞𣬷<a epub:type="noteref" href="#char08"><spu>註</spu></a>帶糞嘗。要知辣手段。一味用生姜。<span class="科">外</span>不好。打出去。<span class="科">眾打介</span>不好了。稟相公。他口內都含肉。腰間盡帶椒。作裙包鴨腿。兜肚塞胡桃。兩肋皆藏藕。空臀又夾糕。原來頭上髮。一半是豬毛。<span class="科">外</span>有這等事。快不要他。<span class="科">淨</span>饒了這次。小心伏侍。<span class="科">外</span>也罷。湯水要像模樣。<span class="科">淨應</span>湯水要像模樣。一味濃鹽赤醬。<span class="科">下外叫</span>春英請大小姐。秋芳請二小姐。鶴駕請大叔。都到茂椿堂飲宴。不得稽遲。</p><aside epub:type="footnote" id="char06"><p>「⿰垂刂」</p></aside><aside epub:type="footnote" id="char07"><p>「⿰扌牛」</p></aside><aside epub:type="footnote" id="char08"><p>「⿱巴毛」</p></aside>
        
        <p class="曲"><span class="牌">前腔</span><span class="科">旦上</span>陌頭柳色驚看早。正晚妝樓上無聊。<span class="科">貼上</span>忽聽窗外語相邀。應赴花間召。</p>
        
        <p class="白"><span class="科">旦</span>孤紅。奴家自前日回來。即蒙爹爹款待。改造別院。與我居住。今日又設喜筵。定應送我入院。但不知長卿歸信。心上掛牽。聞爹爹堂上多時。不免向前趨拜。<span class="科">貼</span>待我先行。<span class="科">旦</span>怎麼到是你先行。<span class="科">貼</span>若不是孤紅帶挈你。那有今日。恰不是我先行。去喫第一席。<span class="科">旦</span>這丫頭又來取笑。呀。妹子兄弟也來了。</p>
        
        <p class="曲"><span class="牌">前腔</span><span class="科">小旦上</span>春藏步帳花開早。喜雲鬟翠軃香綃。<span class="夾白">姐姐萬福。<span class="科">旦</span>妹子免禮。<span class="科">丑上</span></span>讀書未得換青袍。卻被傍人笑。</p>
        
        <p class="白"><span class="科">旦</span>笑你甚麼來。<span class="科">丑</span>他笑我考不上的老童生。呀大姐姐。你為何這幾日越越瘦了。想是憶著姐夫之故。我勸你。今日爹爹設宴。把那肥豬肉多喫幾塊。也好補一補。<span class="科">旦</span>咄。油嘴毛頭。爹爹在堂上。快去相見。<span class="科">丑應介旦小旦</span>爹爹萬福。<span class="科">外</span>大孩兒免禮。你是夫人了。<span class="科">旦</span>爹爹在上。孩兒與妹同胞。豈敢以小貴自尊。<span class="科">外</span>孩兒有理。我言之謬矣。<span class="科">丑</span>爹爹。孩兒閉眼。<span class="科">外</span>咄。怎麼閉眼。<span class="科">丑</span>一隻釘釘在裡頭。拔不出哩。<span class="科">外</span>畜生。你妒我愛姐姐。你怎不學他丈夫做官。<span class="科">丑低云</span>這也容易。我也揀著人隨了。做得官時也是一箇後進夫人。<span class="科">外</span>大孩兒。我與你另造一院。俱已完備。今日是箇吉日。又喜花朝。特備酒席送你。<span class="科">旦</span>多謝爹爹。<span class="科">外</span>孩兒。今日韶華。更覺倍增。畫橋東風裡。燕子歸來尋舊壘。餘寒猶峭。紅日薄侵綠綺。<span class="科">旦</span>嫩草方抽碧玉茵。媚柳輕拂黃金縷。鶯轉上林。魚遊春水。幾曲闌干遍倚。又是一番新桃李。<span class="科">眾</span>佳人應怪歸遲。梅妝淚洗。<span class="科">旦貼</span>鳳簫聲絕沈孤雁。望斷清波無雙鯉。雲山萬重。寸心千里。<span class="科">外</span>看酒過來。</p>
        
        <p class="曲"><span class="牌">梁州序</span>雕軒花嫩。瓊林鶯小。正是東君未老。隔簾柔影。翻飛社燕尋巢。忽見酸風逃去。小雨偷來。惹得芳菲惱。錦堂春透也管絃嘈。看酒暈桃花滿面嬌。<span class="科">合</span>紅袖舞。玉樽倒。向良辰美景同歡笑。真樂事勝蓬島。</p>
        
        <p class="曲"><span class="牌">前腔</span><span class="科">旦</span>綠窗飛絮。瑤階芳草。點綴春光空好。梨花夢冷。虛將粉蝶痕消。你看翠綃封淚。羅袖分香。新恨憑誰告。秦關何處是碧雲遶。嬾向花間聽鳳簫。</p>
        
        <p class="白"><span class="科">貼</span>小姐。老相公在上。不必感懷。<span class="科">合前</span></p>
        
        <p class="曲"><span class="牌">前腔</span><span class="科">小旦貼</span>惜風光簾幕春宵。惹風花池塘春曉。看雙飛舊燕。認巢歸繞。怪得落花芳磵。綠樹蒼雲。不見仙郎到。海棠知未放且藏嬌。<span class="科">貼</span>留取風枝杜宇巢。<span class="科">合前</span></p>
        
        <p class="曲"><span class="牌">前腔</span><span class="科">眾</span>畫樓前翠管風飄。朱簾外綠楊煙渺。漸黃昏人靜。碧山歸鳥。不怪華燈礙月。飛袖妨花。笑引金樽倒。去年人面也舊豐標。只恐風流減楚腰。<span class="科">合前外</span></p>
        
        <p class="白">孤紅過來。我賞你一杯酒。<span class="科">貼</span>謝老相公。<span class="科">外</span>好生伏侍小姐。老爹回時再賞你。叫左右。與我擡下金珠錦繡五十杠。胡椒飴蠟八百斛。點差家僮侍女二百人。送小姐歸院。<span class="科">眾應提燈行介</span></p>
        
        <p class="曲"><span class="牌">節節高</span><span class="科">合</span>紗籠燭影搖。度赤欄橋。仙香遞引金童導。行芳沼。過碧桃。經雲嶠。瓊樓玉宇人難到。王孫富貴人間少。<span class="科">合</span>看取堂前錦衣歸。共拜一封丹鳳詔。</p>
        
        <p class="白"><span class="科">眾</span>告相公夫人。院中已到了。</p>
        
        <p class="曲"><span class="牌">前腔</span>朱門映水遙。笑聲高。雲鬟綽約天人妙。風光好。簾影搖。歌聲杳。花臺柳榭東風巧。流蘇帳暖春雞報。<span class="科">合前</span></p>
        
        <p class="曲"><span class="牌">尾</span>人歸別院笙歌鬧。看天明曙色漸高。明日開筵莫憚勞。</p>
        
        <p class="白"><span class="科">外</span>孩兒。此是內室。你進去整頓。點檢物件仔細。</p>
        
        <p class="落詩">錦步承行踏落花。<br />親恩珍重惜嬌娃。<br />侍兒群笑搴珠箔。<br />共指紅樓是主家。</p>
        
        <h2 id=ch30 class="chapter"><span class="齣題">第三十齣　唐蒙設陷</span></h2>
        
        <p class="曲"><span class="牌">探春令</span><span class="科">淨上</span>怒從心起怎饒人。為冤家難忍。思量欲把深讎報。恨不得冤業盡。</p>
        
        <p class="白">下官唐蒙。向為夜邛諸域未安。朝廷命我招討。其實存心不忠。借托通幣。夤緣為奸。不意為朝廷所知。特遣司馬相如領節密計擒我。今已為郡縣羈縻在此。思量計無所出。左右身名俱廢。這仇不可不報。有二計在此。不免喚手下善謀的梅盛林過來。與他商議。梅盛林那裡。<span class="科">丑上</span>既能善謀。又能善斷。由你鐵漢。也做兩段。恩主有何鈞旨。<span class="科">淨</span>你曉得我今日為何受難。<span class="科">丑</span>這箇都是司馬相如。<span class="科">淨</span>著手著手。過來。有事與你計較。一要差人到卓家去。以司馬遷下蠶室之事。假云相如受刑。以此驚動文君。那父親極勢利的。就要改嫁他了。這箇誰去得。<span class="科">丑</span>小人去。<span class="科">淨</span>一面差人入京。多使金銀。揚言相如在西夷壞事。朝廷知道。必來拿他。這是何人去。<span class="科">丑</span>徐孝去。他有親兄做內官。一去就定當。<span class="科">淨</span>這箇好。還有一件。要到相如那裡。哄他妻子病故。教因私廢公。這是誰去。<span class="科">丑</span>陳奉去。<span class="科">淨</span>我兒。你好中得我意也。幹得事成。把一半家私分你。天呵。</p>
        
        <p class="曲"><span class="牌">泣顏回</span>弄假要成真。到臨邛管嫁文君。攪亂<span class="夾白">他</span>朝廷心變。酩子裡氣喪三軍。使鸞離鳳分。霎時間打破他煙花陣竟未知一朝生死。說甚麼萬里功勳。</p>
        
        <p class="曲"><span class="牌">前腔</span><span class="科">丑</span>休說寶和銀。把家私唾手平分。但能消除君怨。這便是圖報君恩。<span class="夾白"><span class="科">淨</span>不要漏了消息。<span class="科">丑</span>這箇不勞囑付。我</span>機深意深。看前行萬事都無損。他那裡禍不單行。俺這裡福自雙生。</p>
        
        <p class="落詩">舌上生飛劍。<br />心中起毒蛇。<br />慣能傷性命。<br />極會敗人家。</p>
        
        <h2 id=ch31 class="chapter"><span class="齣題">第三十一齣　文君信誑</span></h2>
        
        <p class="曲"><span class="牌">祝英臺</span><span class="科">旦上</span>盼長天秋欲暮。哀雁寥寥度。<span class="科">貼上</span>絕塞雲空。書斷關山路。<span class="科">合</span>怎當得玉笛飛聲。碧梧零露。是晚庭移步。</p>
        
        <p class="白"><span class="科">旦</span>合歡未已離愁繼。相見無多會面難。<span class="科">貼</span>只有春山消瘦劇。近來添得淚痕斑。<span class="科">旦</span>孤紅。自從歸家。雖蒙爹爹款待。只是想著長卿。無限煩惱。聞他對爹爹說。不日就回。如何杳無音問。教人倚閭而望。好生愁悶也。你隨我到爹行前去。央他遣人打探一回消息。多少是好。<span class="科">貼</span>這箇使得。小姐請行。呀。老相公已來了。</p>
        
        <p class="曲"><span class="牌">謁金門</span><span class="科">外</span>人家須養女。今日悔生兒。閥閱增輝人助喜。風流美婿。仙旌指日回輿。</p>
        
        <p class="白">自家兩日不見女兒。欲去看他一回。呀。女兒到與孤紅在此。<span class="科">見介</span>女兒連日好麼。<span class="科">旦</span>爹爹如此慈愛。有何他憂。只是丈夫無信。欲求大人訪問一回。<span class="科">外</span>我正有此意。叫卓然過來。<span class="科">末上</span>卓然卓然。就到眼前。相公有何鈞旨。<span class="科">外</span>你到都亭中去。訪問司馬老爺邊方消息。速來回報。<span class="科">末</span>要知邊上信。須聽驛中言。<span class="科">下外與旦敘寒溫介</span></p>
        
        <p class="曲"><span class="牌">唐多令</span><span class="科">丑上</span>機事關心不苦。忙到賺人頭路。</p>
        
        <p class="白">在下梅盛林。承恩主唐蒙之命。來哄文君。因此妝一箇抄化軍士。到他門首。未免高叫一聲。有人問及。我就將機就機回他。老爹奶奶。可憐梅盛林。抄化些錢財。<span class="科">末上</span>咄。這抄化的不許在此喧嚷。<span class="科">丑</span>院公。可憐流落軍士。<span class="科">末</span>且住。你是那裡來的。<span class="科">丑</span>我隨司馬老爺往夜邛𤏡<a epub:type="noteref" href="#char05"><spu>註</spu></a>中。因他罪犯朝廷。下了蠶室。故此獨自逃回。<span class="科">末</span>怎麼下了蠶室。<span class="科">丑</span>便是割去了那話兒。<span class="科">末</span>咄。老爺不日就回。你到胡說。還不走。<span class="科">丑</span>還不走。還不走。文君聽見難開口。總然有日放回來。要緊東西全沒有。<span class="科">下末報介</span>相公。小姐。不好了。<span class="科">外旦驚介</span>怎麼說。<span class="科">末</span>小人纔出門。撞見了一箇抄化軍士。他說道司馬老爺往邊。為因得罪朝廷。下了蠶室。故得逃回。以此小人進報。<span class="科">外旦</span>快去喚他轉來。<span class="科">末應下外</span>孩兒不要驚。待我自去問王大尹。<span class="科">旦</span>全賴爹爹。<span class="科">外</span>我就去了。<span class="科">下旦貼弔場哭介</span>孤紅。我夜夢不祥。不意有此信來。倘有這事。教我怎生下落。天呵好苦也。去年今日別君時。忍淚含羞一送之。不道關河烽火隔。等閒燒斷合歡枝。長卿。長卿。不料你生平際遇。一至此乎。</p><aside epub:type="footnote" id="char05"><p>「⿱棘火」</p></aside>
        
        <p class="曲"><span class="牌">新水令</span>嗟哉夫子亶通儒。嗟哉夫子亶通儒。有雄才劍橫奇技。又多能綜眾書。慕前賢易相如。嗟落魄無侶。空遊倦鳳凰羽。</p>
        
        <p class="曲"><span class="牌">步步嬌</span><span class="科">貼</span>梁國去曾成子虛賦。畢了駟馬高車志。追思舊好初。孔美雍容仰彼憐予。傳綠綺。兩心娛。怨知情卻為知音起。</p>
        
        <p class="曲"><span class="牌">折桂令</span><span class="夾白"><span class="科">旦</span>因此上</span>謝冰絃永托為妃。藉清樽不恥當壚。肯知道命也難扶。生年淺促。薄福自苦。竟撇我放不下中庭影孤。哭難招長夜魂阻。枉使淒惻。願你在患苦須知。<span class="夾白">若這九原可從呵。我也</span>願成一箇夫婦每生死同墟。</p>
        
        <p class="曲"><span class="牌">江兒水</span><span class="科">貼</span>枉笑著風流主好事非。恨書生窮遇終不濟。負卻彈琴當日意。拋閃得人也沒由去。驀地思量心碎。<span class="夾白">小姐。怎知他</span>綠綺雙調。今做了青鸞孤處。</p>
        
        <p class="白"><span class="科">內云</span>孤紅姐。卓然在此回覆。沒處尋那抄化的軍士。<span class="科">旦</span>這軍士果然不見了。沒處討一箇的信了。如何放得下。</p>
        
        <p class="曲"><span class="牌">雁兒落</span>空步著鬱萋萋亂草枯。虛聽著哀嚦嚦斷鴻度。哭聲兒吞不吐。痛魂也馳難赴。<span class="夾白">邊上將軍。</span>你那裡果也不果是卓文夫。先惹得淚痕多。<span class="夾白">天呵。</span>我這裡秋天暮。他那裡長夜徂。肯信道兩下裡成牽顧。孤也麼孤。今夜裡瑣窗前啞啞啼夜烏</p>
        
        <p class="曲"><span class="牌">僥僥令</span><span class="夾白"><span class="科">貼</span>相公</span>舊情空記取。專房寵幸到今非。雖欲歸來重事你。<span class="夾白">只怕你</span>到春歸人不歸。春歸人不歸。</p>
        
        <p class="白">小姐。還有一慮。相公總然遇難。青囊為何不回。<span class="科">旦</span>便是。</p>
        
        <p class="曲"><span class="牌">收江南</span>總然是馬相如犯罪呵。今此信付糊塗。難道是青囊不得上征途。歸來說與信音乎。偏累我睜睜眼枯。偏累我睜睜眼枯。<span class="夾白">孤紅。</span>只恐怕青囊擔病死無辜。</p>
        
        <p class="白"><span class="科">貼</span>小姐不必過哀。</p>
        
        <p class="曲"><span class="牌">園林好</span>且躊躕。真言未知。漫追思。人言有虛。<span class="夾白">且待老相公回來。便知分曉。</span>但願得逃軍傳誤。纔免得兩心孤。纔免得兩心孤。</p>
        
        <p class="白"><span class="科">旦</span>倘爹爹回來。又沒有真信呵。</p>
        
        <p class="曲"><span class="牌">沽美酒</span>望天涯難覓夫。怨軍士閃人孤。轉眼風波當地多。今生命復孤。<span class="夾白">爹爹呵。</span>是一箇狠心徒。是一箇狠心徒。誰念親故。禽獸有同群之顧。草木有連枝之素。<span class="夾白">他呵。</span>清波中泛起泥污。打奴罵奴。<span class="夾白">呀。</span>枉捱着幾年虛度。</p>
        
        <p class="曲"><span class="牌">尾</span>悠悠咽咽魂難措。迢迢遠遠音不赴。死死生生誰與顧。</p>
        
        <p class="白"><span class="科">貼</span>小姐。下蠶室是何等罪刑。<span class="科">旦</span>你不曉得。言之可羞。呀。爹爹來了。<span class="科">外上</span>不聞天外信。難慰閤中情。女兒。方纔問王大尹。他尚不知。你不要愁煩。且到妹處散悶一回。<span class="科">旦</span>謝爹爹。孩兒身子不快。不去了。<span class="科">外</span>明知心腹事。兩下不開言。<span class="科">下旦</span>孤紅。你知爹爹之意麼。<span class="科">貼</span>不曉得。<span class="科">旦</span>也罷。我也不去說破他。</p>
        
        <p class="落詩">獨有春風惡劣。<br />慣把嬌枝吹折。<br />一發將花揉碎。<br />問他怎生輕別。</p>
        
        <h2 id=ch32 class="chapter"><span class="齣題">第三十二齣　相如受紲</span></h2>
        
        <p class="曲"><span class="牌">罵玉郎</span><span class="科">生上</span>月裡嫦娥水上仙。隔了蟾宮影洛浦煙。人間天上久無緣。漫勞牽。去沈沈動別經年。問何事不還。問何事不還。只因路阻關山。待何時始旋。待何時始旋。說一句夢裡心言。得與你片時相見。也勝如今日。也勝如今日。邊城萬里。獨受風煙。自熬煎。到如今欲回難轉。真箇是到頭來不由人便。</p>
        
        <p class="白">仗節邊城自拊髀。勑書何事望來稀。朝中怕有奸雄在。不使書生衣錦歸。叨蒙皇上重委。招安西域。擒取唐蒙。事雖定奪。但上表請旨。未見勑諭。淹留日久。事有可疑。況兼思憶文君。朝夕憂懼。未免先發青囊回家。一待旨到。即馳臨邛便還。卻不是好。青囊那裡。<span class="科">丑上</span>身在牂牁心在蜀。不知何日始歸家。告老爹。有何鈞旨。<span class="科">生</span>取硯筆來寫書。差你回去。<span class="科">丑</span>筆硯在此。<span class="科">生</span>相如再拜小姐妝次前。</p>
        
        <p class="曲"><span class="牌">前腔</span>憶昔輕分九月天。獨自經溪峽上瀨船。奔流一夜過千山。水潺湲。悶沈沈回首頻看。放不下你望眼欲酸。你望眼欲酸。放不下你病體多般。總君王見憐。總君王見憐。博得箇淺職微官。奈其間又多牽絆。<span class="夾白">青囊。你去多拜上。</span>自都亭駐節。自都亭駐節。你親前囑付。曾有心言。到今年。多應是歡喜家還。休道是薄情人恩多成怨。</p>
        
        <p class="白">青囊過來。還有心言對你講。<span class="科">側耳低言介末上</span>一身都是膽。滿口盡胡柴。自身陳奉便是。承恩主唐蒙之命。來哄相如。此間是他轅門。假妝一箇賣箭的。撞進去。自有話兒動他。軍士們。要買好箭麼。<span class="科">眾</span>咄。不許喧嚷。<span class="科">末</span>不打緊。你門老爺是我鄉里。<span class="科">生</span>左右。甚麼人喧嚷。拿進來。<span class="科">眾拿介生</span>你是何人。敢來喧嚷。<span class="科">末</span>爺爺。小的是臨邛人。賣箭的。<span class="科">生</span>既是臨邛。家住那裡。<span class="科">末</span>將軍聽稟。</p>
        
        <p class="曲"><span class="牌">歸朝歡</span>西郊外。西郊外九塢樹前。<span class="夾白"><span class="科">生</span>為何到此。<span class="科">末</span></span>聞得將軍鎮此邊。敢來望。敢來望貴眼一看。<span class="夾白"><span class="科">生</span>這箭呵。我軍中也用得。你可認得卓王孫家麼。<span class="科">末</span>小人認得。</span>家近柏臺書院。<span class="夾白"><span class="科">生</span>他家沒有事麼。<span class="科">末</span>小人不敢說。<span class="科">生</span>便說何妨。<span class="科">末</span></span>聽他家小姐今受蹇。<span class="夾白"><span class="科">生驚介</span>怎麼受蹇。<span class="科">末</span></span>一朝春謝花零片。<span class="夾白"><span class="科">生</span>曉得小姐是那一箇。<span class="科">末</span></span>想是將軍舊有緣。</p>
        
        <p class="白"><span class="科">生哭介</span>我妻。你若死了呵。教我</p>
        
        <p class="曲"><span class="牌">前腔</span>何心去。何心去做箇好官。衣錦教誰帶笑看。終須去。終須去撫著你棺。哭得眼昏腸斷。<span class="夾白">天呵。</span>怨當初為甚輕分散。早知長別無由見。且自相捱過一年。</p>
        
        <p class="白"><span class="科">末</span>將軍不必悲啼。卻是小人有罪了。就此拜辭。<span class="科">生</span>也罷。我箭亦不用了。賞你一兩銀子去。<span class="科">末拜介</span>多謝將軍。此言真是箭。直使透肝腸。<span class="科">下小外上</span>在朝無直士。專閫失忠臣。自家親承聖旨。來責相如。此間是他衙門。竟入則箇。聖上有旨。跪聽宣讀。皇帝詔曰。朕因夜邛諸國。為唐蒙生事。因遣司馬相如往彼招安。豈故違朕諭。多得西域金錢。致令諸國怨望。甚為誤旨。著彼處有司。即使儖車解京。沒其在官行資。不許梢經本處。欽此。<span class="科">生</span>天使大人。相如有何負國。朝廷這等待我。<span class="科">小外</span>將軍不必怨悵。你功高望重。不久自明。</p>
        
        <p class="曲"><span class="牌">前腔</span>雖則是。雖則是朝廷廢賢。你功名著在邊。應有日。應有日君王自憐。你勳名左則全。<span class="夾白">不見</span>人生運命多遷變。世途成敗無須怨。畢竟天心與保全。</p>
        
        <p class="白"><span class="科">生</span>若像今日。做那官有何用。</p>
        
        <p class="曲"><span class="牌">前腔</span>誰還願。誰還願鵷行豸冠。待漏趨朝萬國天。誰還願。誰還願虎符豹冠。倚劍橫衝萬里煙。<span class="夾白">如今呵。</span>沈沈宦海迷難轉。拘拘利鎖將人繾。戰馬嘶風自可憐。</p>
        
        <p class="白"><span class="科">外</span>學生告辭了。從今六月霜飛處。何日三年雨到時。<span class="科">下生哭介</span>青囊。你俏俏逃回。訪問小姐之信。若他不死。不要說這樁事。倘然死了。到墳上拜哭一回。若相如有生還之日。這窮骨頭左右和你葬一處。<span class="科">丑哭</span>相公。小人去了。放心不下。怎生是好。<span class="科">生</span>我兒。你不要啼哭。被人知道。連你也帶住了。不如趁早去罷。<span class="科">丑</span>好苦也。眼看惟恐去。魂斷欲相隨。到晚孤亭宿。哀哀哭向誰。<span class="科">下末</span>可恨柔奸誤人國。更將陰險害忠臣。自家牂牁太守。聞朝廷有旨。著下官拿下相如。此必唐蒙設陷。然事出朝廷。豈敢有違。且去進見。<span class="科">眾</span>牂牁太守見。<span class="科">生</span>取小帽來。<span class="科">末進見介生</span>郡守公。小生被譖。送入檻車。此古來常事。就將過來。<span class="科">末</span>豈敢。<span class="科">生</span>郡守大人。我只怨當初讀書做甚麼。</p>
        
        <p class="曲"><span class="牌">大聖樂犯</span>讀詩書番上高竿。弄筆如鎗光未寒。奈餘鋒倒向胸中竄。<span class="夾白">今日呵。</span>逢書蠹。遇刀瘢。說甚鱗甲逢時見。空使鬚髯繫獄看。<span class="夾白">自從離家以來。</span>江雲斷。海氣連。山妻生死見無緣。<span class="夾白">誰承望</span>圜扉內。犴狴間。英雄翻做福堂仙。</p>
        
        <p class="白"><span class="科">末</span>將軍。朝廷自有公道。</p>
        
        <p class="曲"><span class="牌">前腔</span>混蓬蒿必辨芝蘭。翥鳳終須勝集鸇。陰雲自有晴天見。看主聖。釋臣賢。<span class="夾白">將軍呵。</span>天將大任行當念。野鶴遭籠暫受愆。還多慰。幸勉旃。到頭休說下場言。<span class="夾白">他日</span>功名白。竹帛鐫。終看千古姓名傳。</p>
        
        <p class="白">將軍還請到敝衙去。</p>
        
        <p class="落詩">長煙落日孤城閉。<br />淡月清霜怨角來。<br />寄語孤臣勿回首。<br />故鄉千里獨登臺。</p>
        
        <h2 id=ch33 class="chapter"><span class="齣題">第三十三齣　空門遇使</span></h2>
        
        <p class="曲"><span class="牌">謁金門</span><span class="科">外上</span>蟾宮開未穩。空爾住天孫。薄福牛郎身已殯。憑教別箭。重穿孔雀金屏。</p>
        
        <p class="白">老病無端惜暮年。可堪餘恨日芊芊。如今也有開懷日。不復都亭拜馬前。自家悔識相如。他往使之時。只得獻牛酒以交歡。誰道這廝輕薄。將言見詆。那時因他高貴。所以勉強低顏。豈料邊疆僨事。今為朝廷所執。不覺出我嘔氣。見有田太尉鼓盆。欲思續絃。昨日官媒來說。已曾許下文君。今日行禮。明日成親。觀其勢力又大。閥閱又稱。不怕女兒不從。何患相如有說。正是暗裡來暗裡去。既無定親茶。莫做吾家婿。來過此間。未免喚文君出來。只說相如已死。我勸你改嫁罷。看他怎麼說。文君何在。<span class="科">旦貼上</span></p>
        
        <p class="曲"><span class="牌">菊花新</span>從知邊信日銷魂。病身嬌怯懶開門。忽聽爹行聲喚緊。除非巢燕早歸春。</p>
        
        <p class="白">錦字書封了。銀河雁去遲。只愁關路隔。不得到遼西。<span class="科">旦</span>孤紅。我自聞凶信之後。不覺病體懨懨。爹爹在堂相喚。莫是得他真信回了。相見則箇。<span class="科">外</span>孩兒。相如已死了。見有田太尉失配。你嫁與他罷。<span class="科">旦哭</span>爹爹差矣。相如訃音。有何可據。出此異言。斷不敢從。<span class="科">外</span>咄。淫賤東西。竇圭初死之時。你言與此何異。<span class="科">貼</span>老相公。當初不得為貞女。如今必欲為烈婦。豈可復失身於人哉。<span class="科">外</span>咄。討棍來。凡事是你牽誘。先把你打上一頓。看他嫁也不嫁。<span class="科">旦</span>爹爹息怒。不須打得。任憑何日成親便了。<span class="科">外</span>好好。我兒。你出此言。方為孝順。我去與你打點妝奩。喜看乘龍客。相諧引鳳人。<span class="科">下貼怒介</span>小姐。你方纔此言。敢是忘了相如了。<span class="科">旦哭介</span>孤紅。你不曉得。我見他要打你。故將此言哄他。如今事已迫矣。快取翦刀來。待將頭髮翦下。就與你逃入山去便了。<span class="科">貼</span>小姐既然如此。待我取翦刀來。我也說不得了。<span class="科">旦哭翦介</span></p>
        
        <p class="曲"><span class="牌">香羅帶</span>追思結髮人。愁空鬢雲。<span class="夾白">翦刀</span>颼颼颯颯寒怎聞。<span class="夾白">髮兒</span>長長短短人空誚也。誰念我卓文君。<span class="夾白">苦</span>從今翦去除怨根。<span class="夾白">鐵。</span>總憑你削下頭來也。翦不斷我心中鏡裡人。</p>
        
        <p class="白"><span class="科">貼哭介</span>好苦。我也翦下來。</p>
        
        <p class="曲"><span class="牌">前腔</span><span class="夾白">髮兒。</span>空隨繡閣人。經今幾春。如何一旦香竟分。寒蟬兩翼痛銷魂也。<span class="夾白">這</span>菱花鏡暗昏昏。<span class="夾白">翦刀。</span>你就是心腸鐵打也難聞。當時綰出盤龍也。今日飄為陌上塵。</p>
        
        <p class="白"><span class="科">旦</span>孤紅。我和你竟到峨眉山中小巫山廟裡去罷。<span class="科">貼</span>小姐。此去不多路。出城數里便是。打從後門幽徑中去好。相如。當初為你離香閣。今日因君過碧山。落得鳳頭鞋子綻。空留香跡在人間。<span class="科">下小尼上</span>霧捲黃羅帔。雲凋白玉冠。野煙溪洞冷。林月石橋寒。自家尼姑通性。在小巫山廟裡出家。釋名比丘尼是也。教未入於中國。法已播於南方。一心清淨。兩手皈依。風月襟懷。煙霞態度。曇缽清泉。散處作為甘露。山齋餘飯。設時用變天花。菩提樹下談玄。忘補朝陽之衲。貝葉經邊入定。搜空透筍之衣。廬嶽高僧。一別知經數臘。茅山道士。望來已隔三還。花心中迸出百和香。下山門人人爭嗅。頭頂上現出九光火。開佛殿箇箇忙參。淨掃松關。林外馬來蹀躞。皆吾比比之儔。閒開竹徑。嚴端錫下逍遙。盡是如此之輩。小行者年無二八。到起賊心。太師行壽有三千。偏多妄想。珠幢遠立蒼苔。綽約風吹羅漢。寶磬頻生石塔。逶迤路遶金剛。既謂鎖骨菩薩化身。正要靈感昭應。發菩提念。捨身如來轉世。偏能慈悲普救。起度筏心。尼姑色相如此。正是楊枝一滴非消渴。亟作山河大地春。你看那來的婦人。舉止行動。好似大人家出來的。且待他到來。必有話說。不免將山門掃淨。再作理會。<span class="科">旦貼上</span></p>
        
        <p class="曲"><span class="牌">前腔</span>行尋野廟門。松杉遶雲。忽逢暮雨輕灑塵。感奴一念叩靈神也。今受難為何因。巫山之神。襄王寂寞今幾春。你翠幄空圍也。露泣花愁不奈人。</p>
        
        <p class="白">風流今古惜年華。虛發瞿塘口上花。雲雨自從分散後。人間無復到仙家。孤紅。此間想是巫神廟。看空山寂寂。古木森森。好生悲感。未免逕進參神。暫圖安歇則箇。呀。尼姑少禮。<span class="科">尼</span>娘子請坐。徒弟看茶來。<span class="科">丑上</span>黃藕濃雲冠。青煙絳節籠。品流巫峽外。命籍紫微中。師父。茶在此。<span class="科">尼</span>那位娘子為何不坐。想是名分所在。<span class="科">旦</span>尼姑。遠來相投一言難盡。</p>
        
        <p class="曲"><span class="牌">三仙橋</span>堪憐兒夫薄運。為朝廷遇囚困。因親改嫁。苦逼諧秦晉。<span class="夾白">尼姑。事出無奈。為此</span>翦香雲。忙逃奔。願棄人間進佛門。<span class="夾白">只得來投你。苦</span>死不見丈夫身。生不得與親。人近。<span class="夾白">我看你這裡景致呵。</span>像一箇望夫山沈沈眼昏。似一箇逍遙谷又帶著九嶷峰恨。<span class="夾白"><span class="科">尼</span>娘子真箇可憐。那位姐姐也翦下了髮兒。莫是官人的次妻。<span class="科">旦</span>尼姑。你不知道。</span>兩淚流來兩樣分。非似哭丈夫的親情分。</p>
        
        <p class="白"><span class="科">尼</span>這等說起來。想是隨從娘子的。為主母而然。一發難得。<span class="科">旦貼</span>我們二人。今日特來拜你為師父。<span class="科">尼</span>你要做我的徒弟。只怕受不得許多淡薄。你聽我說。我這裡呵。</p>
        
        <p class="曲"><span class="牌">前腔</span>只好著麻衣坐穩。不似你羅衣寬褪。只好喫黃齏當齋。不似你珍羞廝混。我這裡是山林靜。那更虎狼群也。又不似你鴛鴦成陣。要誦些佛讖與經文。打參時牢閉門。又不似你施朱傅粉。便上了西方成南無這般清困。你休棄了在家的繁華錯認了出家的清淨。</p>
        
        <p class="白">娘子。請到裡面去坐一坐。再作理會。<span class="科">旦貼</span>欲棄鉛華來過此。<span class="科">尼</span>不妨清淨入空門。<span class="科">下丑上</span>哭到東時哭到西。無過死別共生離。茫茫走遍關山路。愁聽寒猿索莫啼。自家在牂牁郡。別了相公入獄。又到臨邛縣。訪得小姐入山。因此追來這裡。是箇古廟。不免問聲。有人麼。<span class="科">尼貼上</span>聽取敲門者。多應問路人。小娘子既為徒弟。當給使令。外廂有人。你可去回他。<span class="科">貼</span>師父。我從來不知規矩。今日師父暫去回了。自此之後。俱是奴家。<span class="科">尼</span>你在伽藍後聽著。客官何來。<span class="科">丑</span>我是問信的。纔有兩個婦人經過。尼姑可曾見他。<span class="科">尼</span>不曾見。<span class="科">丑哭介</span>好苦。教我那裡尋他。<span class="科">尼</span>客官。你尋他做甚。<span class="科">丑</span>尼姑。你不知道。</p>
        
        <p class="曲"><span class="牌">鶯啼序</span><span class="夾白">我</span>東人受謗遇災迍。一時氣喪邊軍。更虛言謬傳家信。道夫人葬埋紅粉。<span class="夾白"><span class="科">貼</span>事有古怪。聽那人聲氣。多似青囊。待我上前些。再聽他道來。<span class="科">丑</span>因此上差我回來。那知他被逼潛逃。</span>向深山削髮為尼。與一箇知心同奔。<span class="夾白">若這裡不見。教我何處追尋。</span>望前難進。斷人魂夕陽時分。</p>
        
        <p class="白">未免再趕上去。<span class="科">貼跑上</span>青囊。青囊。且住。且住。<span class="科">丑</span>呀。小姐在那裡。<span class="科">貼</span>小姐在此。<span class="科">尼</span>待我請他出來。<span class="科">旦上</span>青囊。你為何到此。<span class="科">丑</span>相公特差我來看小姐。<span class="科">旦</span>且住。你停了氣息。說與我別來緣故。<span class="科">丑</span>小姐聽稟。</p>
        
        <p class="曲"><span class="牌">前腔</span>他去京師得遇聖主恩。到臨邛曾拜王孫。囑付了小姐恩親。到邊方廣安諸郡。<span class="夾白">那曉得唐蒙這廝。恨相公拿了。反譖相公受賂。朝廷將他下獄。</span>把忠良誤作奸邪。使鶴群被籠遭困。<span class="夾白">這箇也罷了。</span>他又傳虛信。<span class="夾白"><span class="科">旦</span>怎麼虛信。<span class="科">丑</span></span>道娘行病死。亂人方寸。</p>
        
        <p class="白">因此教我逃回。一看下落。不意撞見了張老娘。說道小姐為相公逼嫁。逃入峨眉山去了。以此特地追尋。<span class="科">旦</span>相公受刑。不是下蠶室麼。<span class="科">丑</span>那有這話。<span class="科">貼</span>小姐好了。雖然蠟燭猶餘淚。幸得春蠶尚有絲。<span class="科">旦</span>孤紅。兩邊遭難。雖不至死。只是命運乖張。如何有出跡之日。</p>
        
        <p class="曲"><span class="牌">琥珀貓兒墜</span>呼天不應。獨遭這時運。<span class="夾白">長卿。</span>我今做了霜花忽飄隕。教伊又落在枯纏井。<span class="科">合</span></p>
        
        <p class="白">偏悶。聽不得此夜山中。落葉成陣。<span class="科">丑</span>小姐與孤紅住在此。待我去見你老相公。看他怎生回我。尼姑出來。你與我款待小姐在此。待與老爹說了。重重謝你。<span class="科">尼</span>說那裡話。我是出家人。天上人間。方便第一。<span class="科">丑</span>小姐。青囊去了。明日再來回報。空手入寶山。拾得連城玉。<span class="科">下尼</span>夫人請進去。到裡面安歇。</p>
        
        <p class="曲"><span class="牌">前腔</span>我與你空門暫隱。且將六根淨。莫恨塵緣猶未盡。黃粱有夢還堪信。<span class="科">合</span>權進。休得去枉賺相思。自取勞頓。<span class="科">合</span>畫眉不盡。且去接殷勤。把臂論心到夕曛。莫教異日聞芳訊。回首空山一片雲。</p>
        
        <p class="落詩">難從父命入荊扉。<br />喜見家奴萬里歸。<br />今夜相思知較可。<br />笑隨孤夢隔江飛。</p>
        
        <h2 id=ch34 class="chapter"><span class="齣題">第三十四齣　青囊阻嫁</span></h2>
        
        <p class="曲"><span class="牌">北端正好</span><span class="科">丑上</span>兩腳受奔波一味擔饑餓。恨滿充腸胃。氣滿塞胸脯。奈全家拆得伶仃苦。歎傍人見我誰知我。</p>
        
        <p class="白">自家尋著小姐。要見卓老兒。此間將近。如何有鼓吹之聲。莫是田太尉那廝。思量娶親了。待去訪一的實。纔可撞進。正是待彼張聲處。為吾下手時。<span class="科">下淨上</span>會做媒人罵兩頭。一千三百再加甌。只愁反被兩頭罵。喝去呼來勝似牛。自家官媒便是。近日與田太尉卓小姐做一頭親事。昨日行禮。今日過門。因此特來迎候。你看掌禮也到了。<span class="科">副淨上</span>爛破頭巾紙褙多。夫妻行禮喝興拜。落得問龍并撒帳。偷些喜果獻家婆。<span class="科">淨</span>獻家婆。到是我喫多。<span class="科">副淨</span>月老老休取笑。你看那新人不肯出門。莫是二婚娘子到要妝俏。<span class="科">淨</span>不是妝俏。還是裡面洗澡。<span class="科">副淨</span>若是洗澡。這盆浴湯我要。<span class="科">淨</span>你要他做什麼。<span class="科">副淨</span>晚老婆的尿。好澆飯喫。而況洗澡水。這滋味說不盡。<span class="科">淨</span>閒話休題。他家裡人來了。大家上前去問他。怎麼不開門。</p>
        
        <p class="曲"><span class="牌">前腔</span><span class="科">丑上</span>肚裡毒蛇窠。臉上鋼刀刴。將了掂颩棒。發起大干戈。惱人腸迸出咆哮虎。頭頂上將長江水來救火。</p>
        
        <p class="白">恰纔去訪張老娘。果是今日成親。不免到他門首。打那廝一番。<span class="科">淨副淨</span>大哥。借問一聲。你家裡怎不開門。<span class="科">丑</span>怎不開門。打你囚根。<span class="科">打介淨</span>不要打。<span class="科">丑</span>你是何人。<span class="科">淨</span>我是官媒。<span class="科">丑</span>你是官媒。打做一堆。<span class="科">又打介</span>掌禮過來。你姓甚麼。<span class="科">副淨</span>我是張待詔。<span class="科">丑</span>你是張待詔。打得你做狗叫。<span class="科">又打介末上</span>自家卓老相公。因小姐逃出。差我對月老說另改一箇日子。如何門外許多喧嚷。<span class="科">看介淨副淨</span>大哥救我一救。<span class="科">末</span>打的是誰。<span class="科">丑</span>打的是誰。賞你一箇擂槌。你是卓家人麼。你老賊嫁了我家夫人去。有何言語答我老爺。都要隨我到官司去。做一箇了斷。<span class="科">眾</span>大哥。委實我們不是了。情願跪你一跪罷。<span class="科">丑</span>跪了。聽我說。<span class="科">打淨介</span>媒人這賊。你</p>
        
        <p class="曲"><span class="牌">前腔</span>不在月中來。怎向冰間過。截了藍橋水。激起楚江波。強姮娥到去聯河鼓。<span class="科">打介</span>待把你這頭來砍腰下斧。</p>
        
        <p class="白"><span class="科">打副淨介</span>掌禮這賊。</p>
        
        <p class="曲"><span class="牌">前腔</span><span class="夾白">你</span>不識五倫尊。怎信三從大。便掌成雙禮。去唱合歡歌。你這般莽撞喫不成撒帳果。只怕你惡姻緣到頭來纏得苦。</p>
        
        <p class="白"><span class="科">打介</span>卓家的狗囚。你那老賊呵。</p>
        
        <p class="曲"><span class="牌">北滾繡球</span>也到是一個鬼魔。也到是一箇賊奴。閃些兒點污了婚姻簿。猛可的硬心腸扯斷絲蘿。郎不郎。秀不秀。文不文。武不武。到去與油煠猢猻的人做夫婦。那裡管傷倫敗俗也犯了蕭何。要使你乞憐學做亡家狗。忍氣甘為縮頸鵝。始罷干戈。</p>
        
        <p class="白">你們且去。老爹回來。自有分曉。</p>
        
        <p class="落詩">可怪王孫太不仁。<br />如何反去怨媒人。<br />空教掌禮遭凌辱。<br />回報田家別娶親。</p>
        
        <h2 id=ch35 class="chapter"><span class="齣題">第三十五齣　獄中哀泣</span></h2>
        
        <p class="曲"><span class="牌">喜遷鶯</span><span class="科">生上</span>窮愁難訴。奈地遠天高。物在人故。獄底思君。他鄉念婦。都成影隻形孤。一點赤心虛負。九曲黃泉漫阻。徒自苦。對霜天清角。永夜長呼。</p>
        
        <p class="白">文章憎命欲如何。始信天階有網羅。羞殺榮華歸晝錦。酒痕番少淚痕多。小生囚拘三年。辛苦萬狀。不知文君死葬何處。青囊身泊何方。舉目無依。空懷悲切。幸有獄官憐念。少弛枷鈕。常得呻吟風雨之際。悲歌霜霰之時。今日天陰慘淡。鬼哭神號。不勝酸鼻生餘恨。一度思量一度愁。</p>
        
        <p class="曲"><span class="牌">雁魚錦</span>追傷。自昔如夢鄉。記青年束髮多惆悵。從小有慕藺生高尚。相如改號名揚。向青雲萬里。每自軒昂。屠龍豪氣長。羨胸中堆錦繡。筆底千層浪。看玉貌甚都。謾叨稱美望。　　圖王。彈劍遊梁。一時際會也。須道風雲壯。高文共奬。那其間名壓鄒枚上。兔園笑吟登賦場。煙霞句就臺榭光。玉堂翰墨垂芳。閃些箇君王捐館悲亡。分披難禁這兩廂。這些時奔走中飄零琴劍悲司馬。那些時歡娛處歌舞樓臺憶孝王。　　徬徨。利鎖名韁。嘆從來倦遊滋味誰能狀。四海空囊。綰著客騎古道秋風。訪舊他方。相逢氣爽。都亭朝謁。更足美情佳況。只為那王孫座上朱絃響。又惹出丹穴雙飛兩鳳皇。　　玉樓瓊閣。琴心飄蕩。月明風細。相引赴高唐。奈家貧運衰。依然新愁和淚長。生受酒壚蒙恥。臨邛店笑迎商。煙花主張。教我受盡淒涼。又早是多情雅量憐岳丈。與我帶卻金珠歸故鄉。　　逢歡賞。賴子虛金門薦。揚美譽既流芳。天書遠召。拜節中郎。<span class="夾白">悶來屈指呵。</span>辜負了錦心繡腸。羞殺了鸞衾鳳帳。今日裡嘆行藏。正是燈前半夜生平事。和雨都來惱客腸。</p>
        
        <p class="白"><span class="科">淨扮獄官上</span>呀呀。這是誰人啼哭。閘獄老爺來了。呀。原來是司馬先生。請到本房裡去。聞知新廷尉老爺王吉。是你鄉里。他到時必有好處。<span class="科">生</span>此信真的麼。<span class="科">淨</span>這箇那有假。<span class="科">生</span>如此且喜。多謝多謝。<span class="科">並下</span></p>
        
        <h2 id=ch36 class="chapter"><span class="齣題">第三十六齣　廷尉伸冤</span></h2>
        
        <p class="曲"><span class="牌">稱人心</span><span class="科">小生上</span>陰雲蔽久。青天乍得舒眸。忠臣恨三年未酬。幸賴一封朝奏。君王肯首。一霎時春回枯樹。驀地裡光生敝帚。</p>
        
        <p class="白">友道君恩不易全。誰能披日撥雲煙。今朝信有回天力。不負交情二十年。下官大廷尉王吉。當時與契兄司馬相如。都亭一別。本謂收功絕域。衣錦榮還。那知唐蒙行譖。反害他下吏三年。無人一白。小生叨居此任。只得冒死以聞。幸皇上聖明。旨下廷尉議了來說。小生直以相如為唐蒙所譖。情所當恕。唐蒙傾陷忠良。法宜重究。覆本去了。如何不見聖旨倒下。呀。前面來的想是玉音了。</p>
        
        <p class="曲"><span class="牌">海棠春</span><span class="科">小外上</span>可嘆久要人。臨難憐朋舊。</p>
        
        <p class="白">旨下廷尉王吉。前議司馬相如之罪。皆唐蒙造言。乃復其官爵。唐蒙即日磔誅市朝。以彰國家大典。欽此。<span class="科">見介小生</span>叫左右。獄中去請司馬老爺出來。請他換了冠服相見。<span class="科">眾應下小生</span>叫左右。錦衣衛獄中。快取唐蒙來。<span class="科">眾應下</span></p>
        
        <p class="曲"><span class="牌">前腔</span><span class="科">生上</span>肯信轍中魚。斗水重蒙救。</p>
        
        <p class="白">相如自分九死一生。誰料王祥甫奏明朝廷。拔我冤獄。友誼至此。蔑以加矣。今來喚我。不免向前趨謝。呀。楊兄也在此。<span class="科">相見哭拜介小生</span>長卿本意九死為期。不意陽和忽布。且喜又復官爵。還令文園。<span class="科">小外</span>唐蒙這賊。也去獄中拿了。<span class="科">生</span>且喜且喜。天呵。不覺孤忠感泣。待我望闕一拜。</p>
        
        <p class="曲"><span class="牌">瑣窗郎</span>想當年蒙恥拘囚。諒微骸棄不收。一時遭困。覆轍翻舟。圜扉啼怨。血沾襟袖。<span class="科">合</span>感一時雲開霧散春還又。逢聖主。遇良友。</p>
        
        <p class="曲"><span class="牌">前腔</span><span class="科">小生</span>自都亭款接綢繆。別離後羨貴遊。誰知機伏。塞馬生愁。虛排忠義。受冤讒口。<span class="科">合前生</span></p>
        
        <p class="白">王楊二兄。你不知小弟另有一種憂思。</p>
        
        <p class="曲"><span class="牌">前腔</span>悔當初欲覓封侯。忍輕拆鸞鳳儔。堪憐別後。竟掩荒丘。至今魂夢。斷煙衰柳。<span class="夾白"><span class="科">小生小外</span>這到不曉得。<span class="科">合</span></span>恨今朝前程美滿誰能又。人再聚。花重茂。</p>
        
        <p class="曲"><span class="牌">前腔</span><span class="夾白"><span class="科">小外</span>長卿。</span>嘆人生聚散雲浮。纔生喜忽變憂。春風一夜。霜露三秋。不須成惋。且共消愁。<span class="科">合</span>看他年前程美滿誰能又。人再聚。花重茂。</p>
        
        <p class="白"><span class="科">小外</span>此信必是唐蒙生造。不可聽他。<span class="科">眾押淨上</span>犯人唐蒙一名取出。<span class="科">小生</span>綁去西角頭斬了。<span class="科">淨</span>爺爺。小的當死。請問何罪。<span class="科">小生</span>還要胡說。你壞了邊方大事。又去傾害忠良。事干大典。法難輕恕。綁去罷了。<span class="科">眾押下小生小外</span>長卿。請到貴衙門去。明日小弟二人同來奉賀。<span class="科">作別介</span></p>
        
        <p class="落詩">人生悲喜苦難憑。<br />今日相知不負盟。<br />萬事到頭終有報。<br />天心人意自分明。</p>
        
        <h2 id=ch37 class="chapter"><span class="齣題">第三十七齣　茂陵春色</span></h2>
        
        <p class="曲"><span class="牌">掛真兒</span><span class="科">小旦上</span>紅杏枝頭春已到。看雙蝶花外飄颻。隔葉黃鸝。映階碧草。抵死將人情攪。</p>
        
        <p class="白">有女懷春人不知。知心惟有素羅衣。腰間常帶宜男草。袖裡時藏贈客珠。香脈脈。思依依。流蘇帳裡怕聞雞。玉郎那得常為伴。心事空憐阿母疑。自家茂陵園東鄰女是也。年紀破瓜。芳姿傾國。幽情含玉。慧性宜人。喜見風花性度。悶來無事顰眉。愁躭針黹工夫。懶罷不勝回首。楊柳垂條。比不得許多絲緒。藕花落瓣。顯不盡些子蓮心。隔芭蕉獨立斜陽。自憐默默緣何事。倚闌干細看新月。竊嘆盈盈獨受孤。時與梧桐影閃過鄰東。盼不見操琴學士。每聽子規聲啼過柳外。喚不醒挾彈郎君。池塘夜雨。燒殘絳燭空悲。簾幕東風。敲斷玉釵虛嘆。正是綠遍芳郊。果擲桑間。無處覓紅深遠陌。詩題葉上有誰知。知心既少。薄倖偏多。野合無緣。幽期莫遂。近有西鄰茂陵園中。有一箇郎官在內讀書。其人豐姿都雅。骨格清奇。每聽他長吁聲罷。便調一曲瑤琴。短步時停。忽就數行飛草。風流難遇。歲月易遷。每向東牆偷覷。那人略不關心。正是相見無言還有恨。幾回拚卻又思量。好生掛牽人也。未免乘他閒暇。再去送情。得他回心。是奴適意。<span class="科">登梯介</span></p>
        
        <p class="曲"><span class="牌">懶畫眉</span>雲梯三疊鳳鞋高。斜捲春衫荳蔻梢。<span class="夾白">你看他遠遠步出西齋來了。</span>烏紗帽側過芭蕉。我欲賣弄一箇風前俏。故把青梅作彈拋。<span class="科">拋介</span></p>
        
        <p class="曲"><span class="牌">前腔</span><span class="科">生上</span>孤眠常自背夭桃。只為病酒懨懨犯五癆。<span class="夾白">呀。</span>這的是何來飛燕掠梅梢。<span class="夾白">呀。</span>卻原來露出如花貌。儘一箇風前月下妖。</p>
        
        <p class="白">雖然如此。不必看他。彼有流酸之心。我無止渴之意。自家讀些書史便了。<span class="科">取書介</span>這是三墳。我也怕看他。這是孫子十三篇。我也不看你。都喫你誤了我。這是軒岐之書也到好。我這病中學些服食。則有生理。<span class="科">背讀介小旦</span>他已見我了。為何假賣風情。待咳嗽一聲。將我心去換他轉來。<span class="科">咳嗽介</span></p>
        
        <p class="曲"><span class="牌">前腔</span>丁香欲吐暗芳飄。又早似茉莉風吹幾陣高。<span class="夾白"><span class="科">嘆介</span>我嘆一聲呵。</span>分明掗賣海棠嬌。<span class="夾白">薄情的</span>故把春光眼底成消耗。<span class="夾白">害得我</span>一點香涎嚥不消。</p>
        
        <p class="白"><span class="科">生背云</span>他咳嗽之聲。鍾情於我。雖則是色授魂消。心愉目送。只是自家妻子尚不知生死下落。那有好心腸看他。</p>
        
        <p class="曲"><span class="牌">前腔</span>謾思當日鳳琴調。番惹得紛紛淚暗拋。<span class="夾白">茂陵女。</span>你杏花牆外任妖嬈。<span class="夾白">我</span>舊枝未得春風信。肯學那浪蝶偷棲風露梢。</p>
        
        <p class="白"><span class="科">小旦</span>虧心薄倖交。何事隔藍橋。<span class="科">生</span>藍橋雖咫尺。無意渡春潮。東鄰女。我雖感你之情。你不知我有心事來。我自有</p>
        
        <p class="曲"><span class="牌">桂枝香</span>秦樓鳳渺。楚山雲杳。茫茫煙樹迷人。盼斷故園春老。你新巢空壘。呢喃空好。于飛難效。謝多嬌。好入梨花去。休思畫棟巢。</p>
        
        <p class="白"><span class="科">小旦</span>你好薄情也。負我</p>
        
        <p class="曲"><span class="牌">前腔</span>一時魂遶。千回心倒。空慚薄命紅顏。不遇多才年少。把心香浪燒。把心香浪燒。恨前緣不到。使我嬌姿空老。任妝喬。不能錦帳勾春睡。虛使銀缸和淚挑。</p>
        
        <p class="白"><span class="科">生轉對小旦云</span>東鄰女。非是小生薄倖。有事關心。無緣作合。下牆去罷。怕有人來。不當穩便也。<span class="科">下小旦</span>好生薄倖人。</p>
        
        <p class="落詩">祅廟雲深水滿橋。<br />楚陽臺下雨空勞。<br />今宵坐向月明裡。<br />腸斷高樓碧玉簫。</p>
        
        <h2 id=ch38 class="chapter"><span class="齣題">第三十八齣　卓老覓女</span></h2>
        
        <p class="白"><span class="科">外上</span>黃梅落雨晴何在。蛛網牽絲心自知。老夫前日聞知相如受罪。一時難忍。逼嫁文君。可奈此子。不從父命。眷戀夫情。夜拉丫鬟。逃奔雙出。尋覓多方。杳無蹤跡。我思相如之信。又恐難真。倘若回來。將何抵當。只得把他住院暫時封鎖。一面打聽相如消息。一面細訪女兒下落。再作區處。正是冷熱竈中燒火。難猜滿肚炎涼。只有老夫腹內。甜酸苦辣都嘗。<span class="科">下</span></p>
        
        <h2 id=ch39 class="chapter"><span class="齣題">第三十九齣　長門望月</span></h2>
        
        <p class="曲"><span class="牌">憶秦娥</span><span class="科">小旦上</span>愁難竟。長門望月偏孤另。<span class="科">淨女婢上</span>偏孤另。愁人怨魄。淒淒相並。</p>
        
        <p class="白"><span class="科">小旦</span>初入承明日。深深報未央。長門七八載。無復見君王。寒風入骨清。獨臥愁空房。躧履步庭下。幽懷空感傷。平日所愛惜。自待卻非常。色美反成棄。命薄何可量。君恩實疎遠。妾意徒徬徨。家豈無骨肉。偏親老北堂。此身無羽翼。何計出高牆。性命誠所重。棄割憐自戕。悠悠長門月。清宵每斷腸。詞賦若可買。千金不吝。償。妾身陳后是也。當時為皇上寵幸。貯我金屋。何等榮貴。後因子夫奪寵。貶妾長門。色未就衰。寵已先弛。追思往昔。無限興悲。只恐殘花易敗。缺月常孤。泣雨愁風。生不如死。<span class="科">淨</span>告娘娘知道。禍福無常。憂喜難定。聖上一日心悔。娘娘即便榮還。何苦悲悽。自傷玉貌。且請保重則個。<span class="科">小旦</span>你看這深宮景色。好生慘人也。</p>
        
        <p class="曲"><span class="牌">山坡羊</span>露瀼瀼黃金階冷。月明明珍珠簾靜。葉蕭蕭南宮雁聲。蟲唧唧永巷和愁聽。數暗螢。雙雙縱復橫。碧雲掩鏡憐無影。青鳥沈書漫有情。<span class="科">合</span>君心。淒涼玉井冰。君恩。蕭疎曉殿星。</p>
        
        <p class="白"><span class="科">淨</span>娘娘真箇好苦也。你看</p>
        
        <p class="曲"><span class="牌">前腔</span>杵悠悠金砧衣冷。漏沈沈銀牀風靜。水潺潺銅溝怨聲。煙漠漠絡緯驚霜聽。盼遠螢。天河參已橫。南枝去鵲留空影。深院孤鸞鎖別情。<span class="科">合前</span></p>
        
        <p class="曲"><span class="牌">前腔</span><span class="科">小旦</span>柳依依芙蓉池冷。草萋萋梧桐園靜。亂紛紛昭陽笑聲。悶悄悄獨傍朱門聽。嬾撲螢。闌干身半橫。銀缸火暗三秋影。玉笛霜飄永夜情。<span class="科">合前</span></p>
        
        <p class="曲"><span class="牌">前腔</span><span class="科">淨</span>霧昏昏鴛衾香冷。曉冥冥羊車音靜。思沈沈寒鴉數聲。雞喔喔忽向朦朧聽。一點螢。金塘猶自橫。舞衣香斷臨風影。團扇秋深對月情。<span class="科">合前淨</span></p>
        
        <p class="白">娘娘。天色已曙。一夜好生消受了。請去安歇罷。<span class="科">小旦</span>老宮媼。君王心背。百計難回。必待何人。可以轉諷。<span class="科">淨</span>告娘娘。聖上所好者詞賦。前日狗監楊得意云。有成都人司馬相如。皇上所愛。若能求得此人作賦諷諫。或者有回天之力。<span class="科">小旦</span>果有高才美賦。何惜千金一買。就着楊得意即便與我賚金往叩。務要周全。<span class="科">淨</span>領懿旨。奴婢就去。</p>
        
        <p class="落詩">真成薄命久尋思。<br />不覺今宵淚似絲。<br />但得黃金買詞賦。<br />昭陽重見月明時。</p>
        
        <h2 id=ch40 class="chapter"><span class="齣題">第四十齣　吟寄白頭</span></h2>
        
        <p class="曲"><span class="牌">小重山</span><span class="科">丑上</span>淚咽無言祇自傷。不勝心腹事。步郎當。可憐天外薄情郎。深負了棲棲孤雁行。</p>
        
        <p class="白">九疑易隔無情面。海水難量薄倖心。今日悔思前日事。錯教人聽斷絃琴。自家因小姐差往都亭。訪問相公消息。始知官爵已復。不應又戀了茂陵女子。要娶為妾。把小姐一片真心。盡付東流。本身又為無人擔汲薪水。不得工夫上京。好生煩惱。若他果然薄倖。我也不去隨他了。你看這山門黃葉。掃卻還堆。好生慘人也。我且閒坐一回。且待孤紅出來。與他商議一番。纔去見小姐。呀。說猶未盡。孤紅姐已出來了。</p>
        
        <p class="曲"><span class="牌">香柳娘</span><span class="科">貼上</span>望天涯路長。望天涯路長。茫茫煙浪。如何魚也難遊上。盼青霄渺茫。盼青霄渺茫。空著雁排行。誰傳這愁況。向神前合掌。向神前合掌。勤燒暗香。消除業障。</p>
        
        <p class="白">妾因小姐同入山中。三年以來。望斷京師消息。今早教青囊打聽。至晚不回。以此小姐著奴家到山門首望他。未免參了神明乃去。<span class="科">參介見介</span>呀青囊。為何不來回覆小姐。反在此間閒耍。呀且住。你為何拋下淚來。我猜著你了。<span class="科">丑</span>你猜著甚麼。</p>
        
        <p class="曲"><span class="牌">前腔</span><span class="科">貼</span>豈東君受禍殃。豈東君受禍殃。遭罹法網。<span class="夾白"><span class="科">丑</span>不是。<span class="科">貼</span></span>山廚莫少齋和釀。你空擔餓腸。你空擔餓腸。<span class="夾白"><span class="科">丑</span>不是。<span class="科">貼</span>我猜著了。</span>莫是念家鄉。偏生業緣想。<span class="夾白"><span class="科">丑</span>不是。<span class="科">貼背云</span>事有古怪。</span>這腌臢醜狀。這腌臢醜狀。除非發狂。癡心妄想。</p>
        
        <p class="白"><span class="科">丑</span>孤紅姐。我的苦。就是你的苦。<span class="科">貼</span>怎麼。</p>
        
        <p class="曲"><span class="牌">前腔</span><span class="科">丑</span>見夫人慘傷。見夫人慘傷。暗添悒怏。<span class="夾白"><span class="科">貼</span>又為甚麼。<span class="科">丑</span></span>玉京人已今天上。<span class="夾白"><span class="科">貼</span>這是喜信了。為何下淚。<span class="科">丑</span></span>奈輕迷艷妝。奈輕迷艷妝。桃李正芬芳。春風忽飄蕩。<span class="夾白"><span class="科">貼哭介</span>有這等事。他好負心人。教我與小姐怎生下落。<span class="科">合</span></span>恨冤債未償。恨冤債未償。銀河漸朗。又生風浪。</p>
        
        <p class="白">青囊。教我怎去回覆小姐。<span class="科">丑</span>便是。我若說了。教他何以為情。呀。小姐亦自出來了。</p>
        
        <p class="曲"><span class="牌">前腔</span><span class="科">旦</span>為恩多易傷。為恩多易傷。肯教情放。修眉懶畫春山樣。枉靈幡繡長。枉靈幡繡長。不得見才郎。空孤佛心賞。<span class="夾白">呀。我教孤紅看青囊回來。如何在此下淚。不好了。這丫頭</span>豈春情已蕩。豈春情已蕩。東君無主。頓教花放。</p>
        
        <p class="白">孤紅。你兩人在此。說甚言語。不要弄出歹事來。若空門怕守。你自出山去罷。<span class="科">貼丑背哭介</span>小姐。不好對你說。<span class="科">旦側聽介</span></p>
        
        <p class="曲"><span class="牌">五更轉</span><span class="科">貼丑</span>我眉頭蹙心內怏。回思各斷腸。<span class="夾白">你怪我們壞事。卻不知</span>他如今紅被重翻浪。<span class="夾白"><span class="科">旦</span>呀。你言及至此。豈長卿有甚惡意來。<span class="科">貼</span></span>若欲追問緣由。教我淚珠先放。<span class="夾白"><span class="科">旦扯貼介</span>孤紅。必有緣故。你就說與我知道。<span class="科">貼</span>孤紅不曉得。還問青囊。<span class="科">旦</span>青囊。你過來。我問你。<span class="科">丑</span>小人也不曉得。只聽見人說。</span>在京師。仍貴顯。多佳況。<span class="夾白"><span class="科">旦</span>有何佳況。<span class="科">貼扯丑云</span>不要說。<span class="科">旦</span>咄。怎生不要他說。<span class="科">貼背云</span>小姐。</span>人情淺薄難逆量。<span class="夾白"><span class="科">旦</span>難逆量呵。莫是薄情的變著心了。<span class="科">丑</span>好羞人也。</span>又做出當初弄琴模樣。</p>
        
        <p class="白"><span class="科">旦哭介</span>天呵。有這等事。<span class="科">跌倒介貼</span>小姐甦醒。<span class="科">旦</span>孤紅。不意薄情的斷送至此。我今進退無門。如何是好。<span class="科">貼</span>小姐且不要煩惱。他既辨了冤跡。做了高官。難道就把你的恩情。我每的苦楚忘了。這段姻緣。左則我二人做的。你就寫下一封書。待奴家自去。遞與他看。那一箇惜風情的。怎生又好似我們俊小姐。你書中把一言半語打動他。自然回心轉意。<span class="科">旦</span>天呵。妾意憐青鬢。君心棄白頭。請量東海水。看取淺深愁。書中有何言語。我只以白頭自嘆。與之告絕罷了。孤紅取筆硯來。<span class="科">貼</span>小姐。筆硯在此。須盡情寫下。<span class="科">旦哭介</span></p>
        
        <p class="曲"><span class="牌">前腔</span><span class="夾白">我</span>皚如山雪深。皎如雲月亮。<span class="夾白">可奈你</span>山雲竟渺茫。空孤雪月難親傍。又似斗酒城中相逢歡賞。<span class="夾白">今日</span>斗酒歡。祖席間。西溝上。明朝水忽東流往。渺渺雙溝。咫尺東西波漲。</p>
        
        <p class="白"><span class="科">貼</span>小姐。你著意打動他。</p>
        
        <p class="曲"><span class="牌">前腔</span><span class="夾白"><span class="科">旦</span>又似</span>東郭樵。西郭響。共丁丁木兩廂。隔空山聲似相推讓。猛被執柯人斷聲柯上。天。嫁休啼。娶休想。淒淒悵。<span class="夾白">安得一心人。</span>相從白首終無恙。<span class="夾白">男兒欲相知。何用錢刀為。正是</span>魚尾離簁。嫋嫋風竿孤賞。</p>
        
        <p class="白">孤紅。書已寫就。我有金釧一隻。與你當作盤費。路上小心。定要討箇實信回來。<span class="科">貼丑</span>這箇不消分付。就此拜別前去。</p>
        
        <p class="曲"><span class="牌">前腔</span>卸袈裟。出道場。前途苦去路長。身隨征雁橫孤嶂。<span class="夾白">相公。你</span>錦水空流東北鴛鴦虛蕩。<span class="夾白">教小姐呵。</span>女蘿枝。空自強。誰親傍。<span class="夾白">罷罷。小姐。你</span>前生受業今遭障。<span class="夾白">既出家在此。還要</span>消遣空門。暫作維摩行相。</p>
        
        <p class="白"><span class="科">貼</span>師父出來。有話煩你。<span class="科">尼上</span>坐視三千界。冥遊不二城。忽聞龕外哭。猶有未空情。小娘子。叫我為何。<span class="科">貼丑</span>我們聞得老爺喜信。要到京中去走一遭。煩你伴小姐一兩箇月。不時就來迎接。重重相酬。<span class="科">尼</span>且喜。夫人早暮扶持。俱在我身上。<span class="科">貼丑</span>小姐就此去罷。<span class="科">別介</span>且住。還有一言相勸。莫捲龍鬚席。從他生網絲。<span class="科">行介又轉介</span>且留琥珀枕。或有夢來時。<span class="科">下旦</span>尼姑。二人已去。我和你到那佛前。祈禱一回則箇。<span class="科">尼</span>使得。夫人先行。<span class="科">旦行介</span></p>
        
        <p class="曲"><span class="牌">祝英臺</span>叩慈悲。來方丈。都為負心郎。他步入秦樓。撇下陽臺。偏把舊時人曠。悽惶。冤家𢬵<a epub:type="noteref" href="#char03"><spu>註</spu></a>卻難丟。欲待忘他又想。<span class="科">合</span>甚日也保佑夫妻隨唱。<span class="夾白"><span class="科">尼</span>夫人</span>休怏。拜如來。稱大寶。業果自然忘。你身在青山。目斷瑤京。空把遠愁添上。<span class="夾白">不如今夜裡呵。</span>繩牀。松濤幾陣窗前。帶卻茶爐聲響。<span class="科">合</span>我和你共坐一燈煙幌。</p><aside epub:type="footnote" id="char03"><p>「⿰扌弃」</p></aside>
        
        <p class="落詩">一封書去泬寥天。<br />行盼神都意惘然。<br />可惜平生弄琴手。<br />挑燈來卜擲金錢。</p>
        
        <h2 id=ch41 class="chapter"><span class="齣題">第四十一齣　賚金買賦</span></h2>
        
        <p class="白"><span class="科">小外眾持金上</span>玉階初賜紫金來。欲覓文園作賦才。莫怪長門掩秋扇。春風重上柏梁臺。自家狗監楊得意。奉陳后之旨。賚金百斤。賜與相如。求賦長門。以悟主上。聞得他養病茂陵園中。不免到彼尋訪。傳宣后旨則箇。正是馬卿作賦日。狗監薦賢時。<span class="科">下</span></p>
        
        <p class="曲"><span class="牌">步蟾宮</span><span class="科">生上</span>朱明又過端陽矣。感時序景是人非。那堪多病更相思。臥起新蟬聲裡。</p>
        
        <p class="白">一度思家一惘然。天涯度日更如年。那能一滴金莖露。救取文園渴吻煎。相如別家日久。悶懷難撥。前著青囊訪問文君消息。爭奈杳然。近日東鄰有女。雖自美好。非我思存。況兼舊疾復作。消渴難堪。當此炎蒸。益難驅遣。呀。你聽門外人聲。莫有佳客過訪。左右看來通報。<span class="科">小外上</span>大暑去酷吏。清風來故人。左右。此間已是茂陵園。敲門則箇。<span class="科">眾介報介見介生</span>楊兄久別。何幸光臨。<span class="科">小外</span>長卿。你高才獨步。紫禁傳芳。陳后久謫長門。奉旨齎金求賦。得卿含宮嚼羽。轉悟天心。則幽谷生春。寒灰重暖。仙家有千歲之感。相知益百倍之光。謹獻匪儀。幸為留意。<span class="科">生</span>小弟為賤內未來。思念成疾。后旨雖不敢違。鄙賦且容緩進。<span class="科">小外</span>吾弟蜚英騰茂。下筆如神。不須謙讓。就請揮毫。告辭了。<span class="科">生</span>待茶。<span class="科">小外</span>不勞了。恐妨彩筆人。急返黃金殿。<span class="科">下生長嘆介</span>帝后失寵。願以黃金買賦。至如世間夫婦。一旦愛弛。將何以迴恩義。不覺重有所感。左右取筆硯來。閒人不許喧嚷。<span class="科">眾應介</span></p>
        
        <p class="曲"><span class="牌">前腔</span><span class="科">貼丑上</span>封愁緘恨人千里。風花性何處佳期。別來心事且休題。探取新撩雲雨。</p>
        
        <p class="白"><span class="科">貼</span>行來愁頓劇。香汗濕羅衫。<span class="科">丑</span>欲探東君意。先藏信一緘。孤紅姐。此間已是茂陵園了。你且暫住一回。藏下這封書。待我空身進去。只說小姐已死。看他戀了新人。怎生放出薄情話兒。那時你便進遞書。<span class="科">貼</span>有理。<span class="科">丑進見介</span>相公磕頭。<span class="科">生</span>青囊來了。你卻為何一別四年。教我望穿兩目。百事休題。且說夫人近來。<span class="科">丑</span>夫人被相公氣死了。<span class="科">生</span>怎生是我氣死。<span class="科">丑</span>夫人聞相公官爵已復。娶了茂陵女為妻。忘了舊情。一時抱忿縊死。<span class="科">生哭介</span>天呵。這是那一箇造謊。害得好苦。我這四年間。謝柳辭花。悲鸞泣鳳。卻為甚來。我今左則一死罷了。<span class="科">丑</span>相公果無此事。不須煩惱。夫人遣孤紅來探相公。<span class="科">生</span>又調謊了。孤紅在那裡。<span class="科">丑</span>在門外。孤紅姐進來。<span class="科">貼</span>無可奈何花落去。似曾相識燕歸來。<span class="科">見介</span>相公恭喜。新夫人在那裡。我要見他一面。只是我小姐薄福。巴不得相公得意。卻又如此。<span class="科">生</span>孤紅不要罪我。聽我道</p>
        
        <p class="曲"><span class="牌">綿搭絮</span>書生薄命有誰知。從來好事都非。遍數離愁無盡期。害人癡夢想俱迷。<span class="夾白">小姐</span>不念多情留戀。番將薄倖猜疑。冤恨如天。畢竟時乖和運否。畢竟時乖和運否。</p>
        
        <p class="白"><span class="科">貼</span>難道沒有這話。我則道</p>
        
        <p class="曲"><span class="牌">前腔</span>新人嬌俺姐何如。肯信賭咒推辭。洗得來清沒一絲。好花枝瞞卻開時。<span class="夾白">你知道小姐為父親逼嫁。削髮為尼。</span>自把風流蘊藉。都付與救苦慈悲。<span class="夾白"><span class="科">胸中扯書投介</span>這便是小姐送來的書。可憐那</span>無限心情。全在這封張半紙。</p>
        
        <p class="白"><span class="科">生哭拾讀介</span>呀。到是白頭吟五解。小姐。你不惟秀色可餐。這文詞益妙。真箇女相如也。青囊。你過來。說一箇明。<span class="科">丑</span>當初小人到臨邛。訪問小姐下落。問知有個逃軍。假報說相公下獄。那時卓老輕信。逼嫁勢嚴。為此小姐與孤紅潛自削髮。竟逃入小巫山廟中。小人一時尋著。不敢輕離。四年無信。近日始知此情。因此著小人同孤紅來奉書告絕。並無他故。<span class="科">生</span>有甚告絕。指日相敘便了。你便回去。即請夫人入京。無人伴送。就央尼姑同來。<span class="科">丑</span>孤紅怎麼不去。<span class="科">貼</span>我亦要回。只恐去後。怕生別情。姑留看管。小姐問及。就將此意回報。<span class="科">丑</span>我不去說。只說你到做了茂陵女。戀著相公。不肯回來。<span class="科">貼</span>啐。<span class="科">生</span>青囊。你去茶飯。討些盤纏。快快起身。<span class="科">丑</span>如此告辭。苦盡甘來在此遭。奔波誰念路程遙。歸來飽飯黃昏後。博得孤紅一個么。<span class="科">下生</span>孤紅。你到裡邊歇息。待我完了長門賦就出來。有話問你。<span class="科">貼</span>相公有何要緊。這等匆忙。<span class="科">生</span>你不知道。皇后退貶長門。上情莫奪。齎金求賦。欲還舊寵。今日狗監坐待。不敢有違。<span class="科">貼</span>卻原來。天下未嘗無對。相公無情。皇上也無情。娘娘薄福。小姐也薄福。君臣同病。夫婦同傷。有這等奇事來。陳娘娘。陳娘娘。你好癡。你好癡。莫把黃金買詞賦。相如自是薄情人。也罷。奴家且進去。看殺薄情人。怎說多情話。<span class="科">下生</span>真箇今日之事。好生有感。我且作了賦。再作理會。</p>
        
        <p class="曲"><span class="牌">前腔</span><span class="夾白">夫何一佳人兮。步逍遙以自娛。</span>魂逾不返。貌槁空居。<span class="夾白">願賜問而自進兮。得尚君之玉音。</span>何地承君愁。望離宮只自吁。<span class="夾白">陰雲翳而四塞兮。天窈窈而晝陰。</span>聽輕雷響象君車。<span class="夾白">日黃昏而望絕兮。悵獨託於空堂。</span>空盼清宵明月。淒涼寂寞庭除。<span class="夾白">援雅琴以變調兮。奏愁思之不可長。</span>可憐著流徵聲沈。我思悠悠誰對語。</p>
        
        <p class="白">貫歷覽其中操兮。意慨慷而自卬。</p>
        
        <p class="曲"><span class="牌">前腔</span>徘徊倚袖。涕泗沾衣。<span class="夾白">無面目之可顯兮。遂頹思而就牀。</span>夢到君傍。可怪雞鳴驚喚予。望天星耿耿朝稀。忽見相躔畢昴。東方曉日輝輝。<span class="夾白">望中庭之靄靄兮。若季秋之降霜。夜漫漫其若歲兮。懷鬱鬱其不可再更。</span>不奈偃蹇躊躕。荒落亭亭嗟獨居。</p>
        
        <p class="白"><span class="科">貼偷上云</span>言語巧偷鸚鵡舌。文章分得鳳皇毛。相公在此作賦。待我悄悄裡聽他做些甚麼來。<span class="科">生</span>賦已作完。不覺動了痰火。且在石牀上養息一回。待與孤紅講話。<span class="科">貼</span>相公。你作賦完了。<span class="科">生</span>完了。<span class="科">貼</span>講與奴家聽一聽。<span class="科">生</span>詞賦語長。一時難講。不過怨望而已。<span class="科">貼</span>難道奴家不知音。就不肯說。也罷。我自去了休。<span class="科">生</span>孤紅姐轉來。我有知音話兒對你說。<span class="科">貼</span>有甚麼知音話。<span class="科">生</span>作賦過勞。痰疾忽動。我要眠息一回。央你暫時扇枕。半晌煎茶。醒時謝你。<span class="科">貼</span>正當驅使。<span class="科">生</span>不要驚了我。手弄生綃白團扇。孤眠全仗北窗風。枝頭莫放黃鶯語。驚机瑤臺夢不通。<span class="科">睡介貼打扇介</span>癆病鬼。你教我打扇呵。分明要</p>
        
        <p class="曲"><span class="牌">皂角兒</span>扇底風晚涼作雨。<span class="夾白">煎茶呵。分明要</span>爐中火夜深求水。<span class="夾白">只怕你夢兒中</span>上楚臺熱心已消。到華胥風情走矣。<span class="夾白">只願你做一個</span>遶南柯蛺蝶飛。夢西園池塘樹。枕上清虛。<span class="夾白"><span class="科">生睡中驚作抱態介貼</span>呀。不好了。這極情的。</span>早應見鬼。魂靈亂飛。<span class="夾白">不免把扇兒打醒他。<span class="科">打介</span></span>笑微微。借將團扇。打伊驚起。</p>
        
        <p class="白"><span class="科">生醒抱貼介</span>孤紅姐。沒奈何救我一條性命。<span class="科">貼</span>啐。<span class="科">扭身</span>不要胡廝纏。我看你這病兒呵。</p>
        
        <p class="曲"><span class="牌">前腔</span>瘦骨頭削尖了嘴。啞喉嚨咳灣了背。<span class="夾白">小姐來時。你要</span>敘舊情鳳羽顛飛。<span class="夾白">又要與隔牆那人呵。</span>戀新枝燕巢偷壘。<span class="夾白">只此兩下。怕你打發不去。恰又要</span>恣風情勾春興。摘花心偷香味。你好貪癡。<span class="夾白"><span class="科">生</span>便死也不顧了。<span class="科">渾介貼</span>不要是這等。</span>休扯羅衣。斷了帶圍。被人知。笑伊村殺。叫做風流鬼。</p>
        
        <p class="白"><span class="科">生</span>也罷。我與你到水亭上去。<span class="科">扶行介貼推介</span></p>
        
        <p class="曲"><span class="牌">尾</span>喜得荷亭涼似水。把牀上殘書拾去。將與鴛鴦作陣飛。<span class="科">下</span></p>
        
        <h2 id=ch42 class="chapter"><span class="齣題">第四十二齣　錦江曉發</span></h2>
        
        <p class="曲"><span class="牌">高陽臺</span><span class="科">旦上</span>簷鵲頻驚。燈花旋結。夜來好夢關情。寂寂空山。誰憐甲子頻更。<span class="科">尼上</span>清心試禮伽藍問。知甚日信轉瑤京。<span class="科">合</span>齋鐘罷。松扉共倚。愁看野雲生。</p>
        
        <p class="白"><span class="科">旦</span>尼姑。我昨夜獨坐幽窗。最喜燈花雙結。今朝閒憑小檻。又看喜鵲群鳴。若非妄生。定為佳兆。我與你到山門首閒步一回。或者有消息到來。亦未可知。<span class="科">尼</span>夫人請行。呀。那遠遠來的。不是你家大官。<span class="科">旦</span>呀。果然是青囊。<span class="科">丑淨上</span>人逢喜事精神爽。路到平安不覺多。自家奉相公之命。來請夫人。不覺又至山中了。梢水的。你在此。待我進去。<span class="科">見介旦</span>呀。為何孤紅不見。<span class="科">丑</span>怕相公又生別情。只得留身在彼。<span class="科">旦笑云</span>他不回之意。我已明了。相公見書麼。<span class="科">丑</span>書已見了。前日之言。都是假的。特差人船在錦江灘上。候請夫人。就央尼姑伴送。望乞早早登程。<span class="科">旦</span>尼姑放這裡不下。如何是好。<span class="科">尼</span>夫人要去。敢不奉陪。些小山門。自有徒弟看守。<span class="科">旦</span>此去錦江灘。有許多路。<span class="科">尼</span>夫人。一過山灣。就是通津了。<span class="科">尼朝內云</span>徒弟。你好好看守山門。我送夫人上京。不日就回。<span class="科">內應介尼</span>夫人請行。相送仙姬共出山。<span class="科">旦</span>待看飛錫復南還。<span class="科">丑</span>不復回頭戀空廟。<span class="科">淨</span>隨潮直上錦江灘。<span class="科">梢水的告夫人</span>潮已平了。請下船解纜。好風好風。待我扯起蓬來。</p>
        
        <p class="曲"><span class="牌">甘州歌</span><span class="科">旦</span>篷窗漫興。見山高月落。石沒潮升。平堤初漲。多少野鷗飛競。風飄翠袖空中舉。日照新妝水底明。波紋皺。釵影橫。煙花疑在鏡中行。溪蒲綠。津樹青。帆檣如入畫中生。</p>
        
        <p class="曲"><span class="牌">前腔</span><span class="科">尼</span>禪關望已扃。看白雲縹渺。亂封諸嶺。薜蘿衣薄。儘使峽風吹冷。遙山晚帶楓林翠。別浦寒流石竹青。恆沙渺。彼岸平。從教寶筏濟群生。慈航度。法海澄。悠然還學渡杯僧。</p>
        
        <p class="曲"><span class="牌">前腔</span><span class="科">丑</span>桃花浪幾層。看魚吹春漲。鳥下雲屏。清江碧漢。爭睹畫鷁飛騰飄飄雪捲蘆花白。獵獵風吹荇帶青。村居遠。驛岸平。雲鳩拖雨過前汀。蘭槳蕩。桂棹輕。芰荷香裡畫船行。</p>
        
        <p class="曲"><span class="牌">前腔</span><span class="科">淨</span>偏諳水上情。看開篙浪急。捩柁風生。青錢不用。行看箬裹魚烹。長年江上誰憐我。黃帽溪頭別有名。桃葉渡。楊柳汀。儘教沙嘴落帆輕。煙波闊。風日晴。不須千里問歸程。</p>
        
        <p class="曲"><span class="牌">尾</span><span class="科">合</span>從教仙子多乘興。駕雲騰霧上瑤京。爭羨鵲度銀河牛女星。</p>
        
        <p class="落詩">半篙春水滑。<br />一段夕陽愁。<br />行雲離蜀峽。<br />飛夢入神州。</p>
        
        <h2 id=ch43 class="chapter"><span class="齣題">第四十三齣　片帆追送</span></h2>
        
        <p class="白"><span class="科">外上</span>萬事有分定。浮生空用忙。不勝心腹事。今日自羞惶。自家待文君夫婦。其實過當了些。那曉得女兒出外。相如又復官爵。他日相逢。有何面目。訪知文君在小巫山廟中。不免去看他一番。只說父親錯誤。不必記懷。今日特來護送入京。必定回心轉意。迤邐行來。已到廟中。不免敲門則個。<span class="科">內云</span>是誰。<span class="科">外</span>我是來看司馬夫人的。<span class="科">內云</span>今早京中差人來請。連我師父都送去了。<span class="科">外</span>天呵。再早得一步兒也好。送他不著。好生煩惱。也罷。且回去即趲人船。追送罷了。正是</p>
        
        <p class="落詩">自家勢利自家親。<br />只為孩兒識好人。<br />枉使當時情狀惡。<br />教人都罵卓王孫。</p>
        
        <h2 id=ch44 class="chapter"><span class="齣題">第四十四齣　魚水重諧</span></h2>
        
        <p class="曲"><span class="牌">似娘兒</span><span class="科">生上</span>巧夕遇新秋。穿針伴悵望西樓。<span class="科">貼上</span>鵲橋早已安排久。佇看鳳幄。行瞻龍駕。相會牽牛。</p>
        
        <p class="白"><span class="科">生</span>辭家遠客悵秋風。千里寒雲與斷蓬。今夜銀河風浪靜。蟾光鵲影笑相逢。孤紅。昨日青囊有信附來。說小姐今日進京。你可曾打掃房櫳。整治菓酒。<span class="科">貼</span>這個不勞分付。呀。青囊來了。<span class="科">丑上</span>告相公。夫人到了。<span class="科">生貼</span>且喜且喜。我須與你出去迎接則箇。</p>
        
        <p class="曲"><span class="牌">前腔</span><span class="科">旦上</span>景色藹新秋。逢四美反起餘愁。<span class="科">尼上</span>佳人才子今成偶。舊愁萬種。新愁千緒。一筆都勾。</p>
        
        <p class="白"><span class="科">生</span>呀。夫人拜揖。<span class="科">旦背介生</span>夫人。向來恩情拋擲。得罪萬千。且轉過來。小生拜罪。<span class="科">旦又背介生</span>尼姑。特央你勸。自當酬謝。<span class="科">尼</span>夫人且與相公相見了。有話到房裡說。<span class="科">旦</span>我要新人相見。<span class="科">生</span>小姐。相如若有此事。上天可鑑。<span class="科">貼</span>小姐。孤紅磕頭。前話果是虛傳。就請相見罷了。<span class="科">旦轉行禮介生</span>憶昔相離衰柳前。<span class="科">旦</span>經今倏忽六餘年。<span class="科">生</span>空門歲月卿何苦。<span class="科">旦</span>絕塞風霜我亦憐。<span class="科">生</span>莫怪浪傳紅葉信。<span class="科">旦</span>須知愁寄白頭篇。<span class="科">合</span>願今同指星河誓。常似中秋月倍圓。<span class="科">生</span>夫人。今日是七夕良辰。相逢甚異。小生特備果酒。與夫人歡賞。休追往事。且樂新歡。孤紅取酒來。<span class="科">貼</span>洗塵兼敘舊。消怨更遮羞。<span class="科">下尼</span>告老爺夫人。尼姑就此告回。<span class="科">生</span>尼姑。夫人在你山中。多多生受了。且住在此間耍幾日。差人送你回去。<span class="科">尼</span>尼姑一則放山中不下。二則趁此便船。不敢久留。<span class="科">生</span>叫左右。快將白金百兩。送與尼姑。助修神廟。待我回來。再當酬謝。<span class="科">尼謝拜</span>但願老爺夫人。生男必做公卿將相。生女必配君宰侯王。福共山川俱積。壽同日月無疆。<span class="科">下貼</span>相逢不是尋常會。此酒方為第一杯。相公小姐。果酒在此。<span class="科">生</span>待我遞小姐一杯。</p>
        
        <p class="曲"><span class="牌">畫眉序</span>梧葉始知秋。勸取天孫別來酒。喜西齋風景依然還又。聽琴心浥露生寒。求鳳侶見花添瘦。<span class="科">合</span>常教景色增新也。惟有故人依舊。</p>
        
        <p class="白"><span class="科">旦</span>我也回奉一杯。</p>
        
        <p class="曲"><span class="牌">前腔</span>團扇早辭秋。肯信今朝更攜手。看胸前猶繫別時紅豆。嘆龍宮漂泊孤鸞。喜鳳幄歡娛雙宿。<span class="科">合前旦</span></p>
        
        <p class="白">孤紅青囊過來。今日是牛郎織女相會之期。你二人也看隨我夫婦。受了許多辛苦。就拜了天地。今夜成親。上下大小一樣團圓。<span class="科">生</span>再賞你黃金百兩。<span class="科">貼背云</span>不去配與那尖嘴油頭。<span class="科">丑</span>儘勾儘勾。<span class="科">旦</span>不要推辭了。青囊去扯他過來行禮。<span class="科">丑扯介貼</span>羞人搭搭。怎生下跪。<span class="科">拜介</span></p>
        
        <p class="曲"><span class="牌">前腔</span><span class="科">貼</span>斜月掛清秋。怨指紅鸞強諧偶。若瑤池仙眷錯配兒儔。<span class="夾白">小姐。</span>都是你做冷欺花。<span class="夾白">相公。</span>君也忍將煙困柳。<span class="科">合前</span></p>
        
        <p class="曲"><span class="牌">前腔</span><span class="科">丑</span>恩主共千秋。雙捧金壺笑斟酒。願人間天上共效綢繆。賀郎君玉潤冰清。祝小姐枝繁葉茂。<span class="科">合前外上</span></p>
        
        <p class="白">既作虛心事。甘為反面人。自家追送女兒來京。此間是他寓所。不免含羞而入。<span class="科">生旦接介外</span>賢婿賢婿。久違尊範。每靳老懷。孩兒。一別四年。幸逢雙喜。<span class="科">生旦</span>前事休提。且同今樂。<span class="科">小生小外上</span>錦鴛方得侶。珠履更生春。楊兄。適聞長卿夫人已到。合當往賀。我與你同走一遭。<span class="科">見介生</span>二兄請坐。妻父也在此。<span class="科">小生小外</span>恭喜恭喜。呀。嫂嫂拜揖。<span class="科">旦行禮介眾跑上</span>聖旨到來。聖旨到來。<span class="科">末持詔上</span>有緣成眷屬。無價是文章。聖旨已到。跪聽宣讀。皇帝詔曰。咨爾文園令司馬相如。夫褒德錄賢。勸善刑暴。帝王所繇昌也。朕德菲薄。不明於禮義。迨至元光五年。廢后陳氏。安置長門。已墮萬化之原。太始二年。俾卿隱處去位。冒冤失職。元首股肱之義蔑如也。是何朕耄不德至此哉。前過東掖便門。見卿作賦感朕。使昭然有聞。其復冊陳氏為后。進卿中二千石。妻卓氏貞心不替。厥跡可嘉。封蜀郡夫人。廷尉王吉。狗監楊得意。理辜進賢。法當上賞。其以三適之賞賞之。青囊爵百戶。孤紅亦給牛酒。卓王孫奸滑賊倫。應籍其家資。卿其祗命。以弼朕德。以丕洪基。毋懈。欽哉。望闕謝思。<span class="科">生眾謝介小生</span>天使請坐。<span class="科">末</span>不勞了。九重宣詔罷。一騎望雲回。<span class="科">下外</span>我無顏相對諸公。暫進裡面歇息一回。諸公請自在。憶昔都亭招宴日。誰知此際喪家時。<span class="科">下生</span>山妻初到。治一杯水酒。敢留二兄少坐。聊敘故舊之情。<span class="科">小生小外</span>幸逢喜事。只得領命了。<span class="科">生</span>左右將酒過來。<span class="科">生旦貼丑</span></p>
        
        <p class="曲"><span class="牌">鮑老催</span>殷勤斗酒。感仁兄薦拔頻垂手。相同歡笑憐朋舊。<span class="夾白"><span class="科">生</span>再取酒來。望二兄多飲幾杯。</span>何妨扇底歌。尊前舞。花間漏。開懷共醉黃昏後。<span class="科">合</span>馬蹄踏碎月明階。金鞭醉拂行人首。</p>
        
        <p class="白"><span class="科">小生小外</span>學生回敬兄嫂一杯。</p>
        
        <p class="曲"><span class="牌">前腔</span>英雄困久。雲番雨覆君知否。榮華富貴天成就。官爵高。才名茂。鸞鳳偶。人生美願酬八九。<span class="科">合前眾</span></p>
        
        <p class="白">今日謝天不盡。</p>
        
        <p class="曲"><span class="牌">雙聲子</span>難消受。難消受。百年人同福壽。同福壽。古今誰更有。<span class="科">合</span>君恩厚。君恩厚。難報酬。難報酬。願天長地久。萬歲金甌。</p>
        
        <p class="曲"><span class="牌">前腔</span>新聲奏。新聲奏。傳奇應難朽。應難朽。料知音同笑口。<span class="科">合前</span></p>
        
        <p class="曲"><span class="牌">尾</span>康寧富貴皆輻輳。願子子孫孫稱壽。樂不盡滿堂春晝。</p>
        
        <p class="落詩">才子文章冠古今。<br />佳人傾國更知音。<br />花間每憶相思調。<br />月下常追隔壁琴。<br />分散莫嫌清夜怨。<br />團圓須記白頭吟。<br />誰人為寫雲和曲。<br />落魄孫生萬古心。</p>
              
    </body> 
</html>