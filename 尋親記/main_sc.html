<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/寻亲记</title>
        <meta name="author" content="明　王受益　著    范錂　订"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">寻亲记</span></h1>

        <p class="作者">明　王受益　著<br />范錂　订</p>
        
        <h2 id=ch1 class="chapter"><span class="出题">第一出　开宗</span></h2>

        <p class="曲"><span class="牌">满庭芳</span><span class="科">末上</span>文墨周生。糟糠郭氏。家道萧然。因官差役。无钱使用。遣妻张郎告债。张郎见色。将实契虚填。信仆奸谋。杀人性命。屈把周生陷极边。单身妇。因财被逼。此际实堪怜。节妇贞坚。遗腹孩儿要保全。刚刀立志。毁伤花面。诗书教子。喜中青钱。弃官寻父。旅馆相逢话昔年。归来日。冤仇已报。夫妻子母再团圆。</p>
        
        <p class="落诗">张员外为富不仁。<br />周维翰因妻陷身。<br />背生儿弃官寻父。<br />守节妇教子寻亲。</p>
        
        <h2 id=ch2 class="chapter"><span class="出题">第二出　对雪</span></h2>
        
        <p class="曲"><span class="牌">称人心</span><span class="科">生上</span>彤云叆叇。茅屋顿成银界。凄凉寥落。更兼冻馁。对梅花间竹。不堪憔悴。柴门半掩。有谁访戴。</p>
        
        <p class="白">不爨井晨冻。无衾床夜寒。囊空恐羞涩。留得一钱看。小生姓周。名羽。字维翰。本贯河南府封丘县人氏。有妻郭氏。夫妻两口。半生命蹇。百事无成。书读五车。空劳困苦。箪瓢陋巷。人不堪其忧。雷轰荐福。天何苦相迫。正是岁月无情头渐白。乾坤许大眼谁青。要学楚国屈原。好似江潭见放。贫如首阳伯夷。也待采薇而食。宝剑瑶琴。雄心尚在。玉堂金马。望想徒赊。纵然酒饮千钟。其实难逢开口笑。便做诗成七步。多应吟出断肠声。正是富贵尽从勤苦得。读书何事尚饥寒。我想起来。有等读书人呵。</p>
        
        <p class="曲"><span class="牌">懒画眉</span>凤阁鸾台做了栋梁材。芸省兰堂做了词赋魁。也有玉堂金马转天街。也有做阃帅琴堂宰。<span class="夹白">书偏我读你呵。</span>教我十谒朱门九不开。</p>
        
        <p class="曲"><span class="牌">前腔</span>蓉褥花茵暖相偎。<span class="夹白">穿的是</span>紫绶罗栏锦绣堆。<span class="夹白">用的是</span>银瓶犀筯荐金杯。<span class="夹白">睡的是</span>翠被香衾盖。<span class="夹白">书偏我读你呵。</span>教我拨尽寒炉一夜灰。</p>
        
        <p class="落诗">彤云密布海天低。<br />可畏连朝六出飞。<br />江上晚来舟满载。<br />渔翁披得玉蓑归。</p>
        
        <h2 id=ch3 class="chapter"><span class="出题">第三出　修筑</span></h2>
        
        <p class="曲"><span class="牌">菊花新</span><span class="科">小生上</span>歌谣满道传扬。果然四海名香。黄河水决恁汹茫。那风波怎当。</p>
        
        <p class="白">下官封丘县宰是也。才非雉锦。政忝鸣琴。桃李争开。河阳一县之吏治。松菊无恙。彭泽三径之襟怀。桑雉未驯。粟鸡难饭。黄河水决。波涛激怒于蛟龙。瓠子堤崩。民俗将邻于鱼鳖。早上差人打听去了。未知若何。待他回来。便知分晓。</p>
        
        <p class="曲"><span class="牌">刘衮令</span><span class="科">末上</span>黄河决。黄河决。千里怒波生。百里民居。漂没已尽。风波稍平息。灾祸犹可悯。筑了瓠子堤。风波始平治。</p>
        
        <p class="白"><span class="科">见介小生</span>探听黄河水决。事体若何。<span class="科">末</span>甚是来得汹涌。<span class="科">小生</span>怎见得。<span class="科">末</span>只见日月昏暝。雷霆大震。惨惨黯黯数重云雾。罩定乾坤。凛凛烈烈几阵猛风。撼开山岳。只见浪滔滔似雪山万丈。打着天拍着太阳。雨潇潇似银烛千条。泻平地顿成沧海。镇日间只听得淅淅溹溹。豁豁喇喇。房屋吹得东倒西歪。满县中只见倾倾动动。倥倥偬偬。唬得百姓每脚慌手乱。巉巉岩岩。崎崎岖岖。高山中树木尽皆拔倒。可惜哔哔剥剥。叮叮当当。房簷上瓦片卷起如飞。湿湿淋淋。有眼难开。吓得客人每不敢出路。战战兢兢。有足难行。打得虫蚁儿半死深林。须臾波涛之间。顷刻云雾之内。只见神光万丈。闪闪烁烁。灿灿烂烂。似掣电争明。杀气数重。昏昏沉沉。阴阴深深。似奇花乱吐。拂拂霏霏。似三春骤雨。轰轰划划。如九夏雷鸣。不知是阳侯神。灵胥神。凭夷神。海若神。天吴神。壬癸神。和谁鬭战。多应是泾川君。洞庭君。南海君。宫亭君。丹阳君。北海君。各显威灵。正是黎民遇难实堪哀。瓠子堤崩潮正来。高似禹门三汲浪。险如平地一声雷。<span class="科">小生</span>这地方什么人管的。<span class="科">末</span>黄德保正。<span class="科">小生</span>你快唤来。<span class="科">末应下叫介丑上</span></p>
        
        <p class="曲"><span class="牌">奈子花</span>保正身役难当。差科日夜常忙。修筑瓠子多劳攘。那由咱半些说谎。差迟只落得取着吃捧。</p>
        
        <p class="白"><span class="科">见介小生问介</span>保正。黄河汹涌。瓠子堤崩。快报人户修理。<span class="科">丑</span>爷爷叫小的报那一个修理。<span class="科">小生</span>把人户三等开着。上等出银两买木石。中户做夫。下户不要科扰。生员吏户量情。限半月修完。<span class="科">丑禀介</span>地方广阔。望老爷宽限几日。<span class="科">小生</span>也罢。限一月。叫快手你就同黄德去。</p>
        
        <p class="曲"><span class="牌">柳絮飞</span>疾忙修筑河堤。河堤。管取目下完备。完备。并力同心去修理。要救百姓民居。民居。<span class="科">合</span>万事免灾危。一县始平治。</p>
        
        <p class="曲"><span class="牌">前腔</span><span class="科">丑末</span>小人谨领台旨。台旨。修筑怎敢差迟。差迟。傥有顽民不从的望老爷与我行提。行提。<span class="科">合前</span></p>
        
        <p class="落诗">千里筑河流。<br />堤防及早修。<br />惧法朝朝乐。<br />欺公日日忧。</p>
        
        <p class="白"><span class="科">丑末吊白</span>若依官法。一棒打杀。将大户放在一边。要他银子。中户买木石。下户做夫。<span class="科">末</span>何官无私。何水无鱼。到那一家开手去。<span class="科">丑</span>到周羽家去。他是一个懦儒。就把他开手。</p>
        
        <p class="落诗">计就月中擒玉兔。<br />谋成日里捉金乌。</p>
        
        <h2 id=ch4 class="chapter"><span class="出题">第四出　遣役</span></h2>
        
        <p class="曲"><span class="牌">青玉案</span><span class="科">旦上</span>奇花不得东君力。深院无人与栽植。嫩脸娇姿甘岑寂。凄凉寥落。等闲虚度。两泪时频滴。</p>
        
        <p class="白">妾本郭氏女。今作周家妇。良人家素贫。贱妾岂辞苦。采桑南陌头。汲水西涧浒。荆钗不值钱。布裙绽且补。只恐妇道亏。何以谢父母。譬如憔悴松。丝萝托非所。阳春一旦生。枯松在翘楚。此是女萝根。岂为荆布伍。愿言执妇仪。秉心事君子。奴家周秀才之妻。丈夫只为家贫。每日忧虑。待他出来。劝解一番。多少是好。</p>
        
        <p class="曲"><span class="牌">一翦梅</span><span class="科">生</span>镇日愁来懒看书。谁念寒儒。谁济寒儒。谩思家里有贤妻。难解愁眉。难展愁眉。</p>
        
        <p class="白"><span class="科">见介旦</span>官人。古云君子谋道不谋食。忧道不忧贫。原宪鹑衣百结。颜子箪瓢陋巷。阮宣子家无担石。范史云甑里生尘。此数君子。何尝不知命。你且安贫守道。以待一举成名。终不然常如此狼狈不成。<span class="科">生</span>娘子。文章虽满腹。不如囊里钱。又道是饥来据空床。一字不堪煮。安贫守道。我岂不知。争奈身衣口食。无所措办。交我如何是好。<span class="科">叹介旦</span>官人。</p>
        
        <p class="曲"><span class="牌">醉太平</span>何须叹息。算从古圣贤。都经灾厄。箪瓢陋巷。那颜子未有忧色。思昔。绝粮陈蔡自弦歌。那夫子几曾忧戚。读书守道。他日自然荣贵赫奕。</p>
        
        <p class="曲"><span class="牌">前腔</span><span class="科">生</span>然则。家徒四壁。论安贫乐道。吾岂不识。争奈衡门挂席。家空更无担石。凄恻。几番空甑暗生尘。这光景怎生挨得。空有五车书籍。不能勾救半霎时贫窘相迫。</p>
        
        <p class="曲"><span class="牌">不是路</span><span class="科">丑末</span>事体已逼。文书紧急在朝夕。<span class="夹白">此间就是。不免径入。<span class="科">生</span>保正首领何来。<span class="科">丑末</span></span>为筑河堤。官司差你做夫役。<span class="科">生旦</span>好难测。瘦怯怯书生没气力。身只单丁口欠食。把别人选择。可怜见将咱一名换易。<span class="科">末</span>好不识。官司立下文籍。点起花名都上册。到官司。<span class="夹白"><span class="科">生</span>这个。我去不得。<span class="科">丑</span></span>伊顽不去我受责。<span class="科">生旦</span>泪空滴。万苦千辛皆遍历。夫妇分离谁痛惜。这堤怎塞。料做鬼在黄河岸侧。<span class="科">丑末</span>慢空忧郁。慢空忧郁。</p>
        
        <p class="曲"><span class="牌">白捣练</span><span class="科">丑</span>我待说将来。又道相逼。也非干过分取索。<span class="夹白">周先生。</span>若有钱来买放。何必怨嗟。何必疑惑。<span class="科">生旦</span>受饥寒。甘岑寂。要钱时那取贯百。<span class="夹白"><span class="科">丑</span>有甚么钗梳也罢。</span>又没钗梳解当。谁行告求。谁跟底寻觅。<span class="科">末</span>听他言。不明白。<span class="科">丑</span>没钱时须当借易。目下文书紧急。官司限期。莫误时刻。<span class="科">生旦</span>形单影只。凄凉已极。谁知道遭着官差。把夫妇散折。</p>
        
        <p class="曲"><span class="牌">尾声</span><span class="科">末</span>两两悲啼有何益。<span class="科">生旦拜介</span>若得周全感大德。<span class="夹白"><span class="科">丑</span>你这等拜也没用。</span>惟有青蚨是上策。</p>
        
        <p class="白"><span class="科">生</span>保正哥你却差了。生员吏户都是免差。怎么差我。<span class="科">丑科介末</span>本县大老爷差他不动的。就与你去见大老爷。<span class="科">丑劝介末</span>黄保正你不容我拿人。违了限期。我若去受苦。你也一定不免。<span class="科">丑</span>你且坐定。不要忙。待我对他说。<span class="科">末</span>有甚么说。去见官。<span class="科">丑</span>拿他去见官。不过打二十板子。拶一拶罢了。难道问他死罪不成。周先生。这是甚么东西。<span class="科">生</span>这是锁人的索。<span class="科">丑</span>你就不聪明。这不叫做锁人的索。叫做穿钱的绳。你有铜钱银子拿些出来。替你顾人做夫。就是了。<span class="科">生</span>一贫如洗。从何而来。<span class="科">末</span>不要错打了帐。我若要银子。拿去买棺材。烧死人也不要他。只要你去见官做夫。<span class="科">丑</span>他怎么去做得夫。<span class="科">转身介</span>容我算计。<span class="科">生</span>求见教。<span class="科">丑</span>我有一条门路在此。<span class="科">生</span>有甚么门路。若有就依你。<span class="科">丑</span>前村张敏员外。广放生钱。你何不去借些来。我和你是好朋友。看你这等苦楚。难道不与你出力。我就替你煎些江山白儿。上下用一用。顾一个人代替就是了。<span class="科">生</span>我与他平生不曾识熟。他怎么肯借与我。<span class="科">丑</span>他只要利钱。不管生熟。<span class="科">生</span>既如此。牌子放我一放。我去借了便来。<span class="科">末</span>你是在官人役。你倒去了。我那里去寻你。<span class="科">生</span>要银子。必须我去。<span class="科">丑</span>周先生。你是在官人役。他怎么肯放你。叫娘子去借便了。<span class="科">生</span>他是女流。怎么去得。<span class="科">丑</span>却又不明白了。到此田地。还说得太平话。<span class="科">生</span>娘子没奈何了。你只得去走一遭。快取纸笔过来。<span class="科">旦递介丑</span>多借些。少也不彀。<span class="科">生写介</span>立借契人周羽。为因缺欠使用。情愿借到张处白银。<span class="科">住介</span>且住。娘子。张员外不知肯借与我。不肯借与我。我将文契空着。你去借得一锭。填上一锭。借得两锭。填上两锭。切不可忘了。<span class="科">旦</span>我自来不出闺门。怎么去得。<span class="科">生</span>你终不然看我死。</p>
        
        <p class="落诗"><span class="科">旦</span>我去人家怎告求。<br /><span class="科">生</span>不然差我筑河流。<br /><span class="科">末</span>路当险处难回避。<br /><span class="科">丑</span>事到头来不自由。</p>
        
        <p class="白"><span class="科">旦先下介末</span>我同你到县前去。<span class="科">丑扯介</span>他银子已借去了。不消是这等。到我家去便了。<span class="科">生朝内叫介</span>娘子。你借得银子。竟到黄保正家来。<span class="科">内旦应介</span></p>
        
        <h2 id=ch5 class="chapter"><span class="出题">第五出　告借</span></h2>
        
        <p class="曲"><span class="牌">小蓬莱</span><span class="科">净上</span>巨万家私颇有。声名播满皇州。只愁白首时光短。可惜少个风流。</p>
        
        <p class="白">肥马轻裘得自然。一生不惜买花钱。东君不与行方便。人未圆时月已圆。自家姓张。名敏。字好学。家住封丘。名扬一郡。富足堪并于陶朱。机谋不下于黄石。见佳人即起谋心。遇娇娥不顾亲识。只被院君不从。故此心中郁郁。几时得遂念头。那时烧香礼佛。言之未已。院君早到。<span class="科">老旦上</span></p>
        
        <p class="曲"><span class="牌">前腔</span>造物安排已久。人世里空设机谋。早知老矣。不思无后。又不早回头。</p>
        
        <p class="白"><span class="科">见介</span>员外。要知前世因。今生受者是。欲知后世因。今生作者是。你如今万廪千仓。粟陈贯朽。每日劳劳碌碌。使尽机谋。如今半百之秋。又无男女。还不修善。更待何时。<span class="科">净</span>院君。那钱财田土。是累人之物。我有巨万家私。怎得不用机谋。你教我修。修不得了。</p>
        
        <p class="曲"><span class="牌">八声甘州</span><span class="科">老旦</span>钱财虽有。暂借人权管。令伊看守。<span class="夹白">你说豪富。我将古人比与你听。</span>石崇豪富。<span class="夹白"><span class="科">净</span>也不让他</span>老王戎谩把牙筹。<span class="夹白"><span class="科">净</span>他怎赶得我</span>老桑田尚然曾变海。豪富如何常保守。劝君何不及早回头。</p>
        
        <p class="曲"><span class="牌">前腔</span><span class="科">净</span>何必恁过忧。论为财主须用机谋。当今时世。使不得良善温柔。今朝有酒今朝醉。明日愁来明日愁。劝伊且开怀畅饮歌讴。</p>
        
        <p class="曲"><span class="牌">前腔</span><span class="科">老旦</span>休休。北邙山多古坵。尽是昔日英雄。夺相争侯。惟有江山依旧。前人田土。后人收留。<span class="科">叹介</span>孤身旦夕谁送老。两鬓潇潇今已秋。细思。休得要使尽机谋。</p>
        
        <p class="曲"><span class="牌">前腔</span><span class="科">净</span>儿孙注定有。说甚么修与不修。如今天道。管什么有后无后。窦十郎有五子终是死。邓伯道无儿名誉留。劝伊把闲言闲语都勾。</p>
        
        <p class="白">叫张千。<span class="科">末上</span><span class="科">净</span>西庄上那个欠银子的。可锁在水牢里。东庄上叫你去讨银子。又讨不来。你好不了事。如今再有不还的。可发到火牢里去。油也逼出他的来。<span class="科">旦上</span></p>
        
        <p class="曲"><span class="牌">赏宫花</span>家贫势孤。只有夫和妇。筑堤官差紧。缺少钞支吾。求人须求大丈夫。救人须救急时无。</p>
        
        <p class="白">奴家少长闺门。那识路途。一路问来。此间已是张员外门首。有人在此么。<span class="科">末</span>娘子何来。<span class="科">旦</span>要见院君。烦请通报。<span class="科">末</span>员外。有个娘子在外面。要见院君。<span class="科">净</span>生得如何。<span class="科">末</span>生得标致。<span class="科">净</span>待我自去。<span class="科">老旦问介净</span>院君。有个妇人在外面寻你。还你生钱的。<span class="科">老旦</span>我那里有生钱借人。待我去见他。<span class="科">净</span>待我去见他。<span class="科">老旦</span>男有男行。女有女伴。怎么你去。<span class="科">见介净老旦</span>里面请坐。娘子谁家宅眷。到此何干。<span class="科">旦</span>奴家是后街周羽之妻。<span class="科">净</span>原来是周维翰令正。学生为何不曾识面。<span class="科">旦</span>奴家甘贫守道。不敢妄出闺门。因此不识富豪长者。<span class="科">净</span>今日来此贵干。<span class="科">旦</span>奴家丈夫被官差役。缺少使用。特来府上要借两锭生钱。有一纸文契在此。院君请收了。<span class="科">净</span>借多少。<span class="科">旦</span>只要两锭。<span class="科">净</span>便多借几锭何妨。<span class="科">老旦</span>他只要两锭。如何要多与他。<span class="科">净</span>院君。有本多生利。你取银子来。<span class="科">老旦</span>员外。周娘子在此。你放尊重些。不可啰唣。我去取银子来。<span class="科">下净科介老旦上</span>员外。银子在此。<span class="科">净</span>待我与他。<span class="科">老旦</span>还是我与他。周娘子。银子在此。请收了。<span class="科">净</span>周娘子。利钱一些也不要。<span class="科">旦</span>员外院君请上。待奴家拜谢。</p>
        
        <p class="曲"><span class="牌">剔银灯</span>念奴家时乖运乖。告求人出于无奈。多蒙大德深感戴。事毕后偿还恩债。<span class="科">合</span>官差只不过费财。得钱去儿夫事解。</p>
        
        <p class="曲"><span class="牌">前腔</span><span class="科">净</span>又何劳娘子自来。要钱时小生当贷。从今利息吾不爱。愧仓卒无物相待。<span class="科">合前</span></p>
        
        <p class="曲"><span class="牌">前腔</span><span class="科">老旦</span>这佳人莫非是祸胎。引得他疯狂颠怪。<span class="夹白"><span class="科">净</span>留周娘子吃饭去。<span class="科">老旦</span></span>他儿夫望得钱来解。事关心怎留他在。<span class="科">合前</span></p>
        
        <p class="落诗"><span class="科">旦</span>得钱便去救儿夫。<br /><span class="科">净</span>再要钱时只问吾。<br /><span class="科">旦</span>求人须求大财主。<br /><span class="科">老</span>救人须救急时无。</p>
        
        <p class="白"><span class="科">老旦下净吊场</span>着意种花花不活。无心插柳柳成阴。<span class="科">老旦暗上听介</span>周维翰的娘子十分美貌。来借银子。他这文契也不及看他的。就与他两锭银子去了。且看他文契。怎么样写的。<span class="科">读介笑介</span>妙妙妙。这文契原来是空头的。正中吾计。我如今要图他也不难。多填他娘几十锭几百锭。也不打紧。他没钱还我。这老婆就是我的了。<span class="科">老旦下在内叫介净</span>来了。<span class="科">落文契下老旦上</span>亏心折尽平生福。行短天教一世贫。<span class="科">拾文契介</span>这是周维翰的文书。员外方才说空头文契。要多填上些。准折他妻子。天理难容。我且藏过了。<span class="科">欠身坐介净上</span>走开待我寻。<span class="科">老旦</span>寻什么。<span class="科">净</span>不要取笑。在这里了。<span class="科">老旦</span>员外。那周羽秀才。出于无奈。着妻子问你借银二锭。你怎么见文契空头。就起不良之心。要虚填文契。准折良人之妻。此事断然不可。岂不闻吕纪公唐太宗之事乎。那吕纪公要夺刘职之妻。那刘职发愤自杀。以致亡国。那唐太宗要取郑仁基之女。闻其女已许嫁陆爽。遂深自责。他万乘之君。尚且若此。你是庶民之家。如何虚填实契。谋夺人妻。是何道理。<span class="科">净</span>我若有此心。今生早死促灭。<span class="科">老旦</span></p>
        
        <p class="曲"><span class="牌">川鲍老</span>平生莫作亏心事。世上应无切齿人。君无子孙。休把阴骘损。他夫妇怎交两分。夫妻厮守。谁无百夜恩。须思忖。必竟是人心相似。休折害子孙。</p>
        
        <p class="曲"><span class="牌">前腔</span><span class="科">净</span>区区一个招不得。十二金钗是甚人。若论富翁。谁不贪红粉。他容貌见着喜欣。若得他来。还你尊卑分。都休论。若得他生男育女。到添得个子孙。</p>
        
        <p class="曲"><span class="牌">四时花</span><span class="科">老旦</span>你若娶秦楼女。楚馆人。我也甘心不论。若还他果少钱债。从君折准。评论。你这里虚飘飘填写契文。他那里实柸柸担着战兢。直待要喜孜孜意欲做亲。怎忍见眼睁睁夫妻两分。你为富不仁。心肠忒狠。<span class="夹白">岂不闻石崇劫掠商贾。将三斛明珠。换得绿珠。后来只因那绿珠呵。</span>将金谷园变作榛荆。</p>
        
        <p class="曲"><span class="牌">四时花</span><span class="科">净</span>心肠小。见不深。有甚十分打紧。总有万语千言。只是不听。详论。你这里气吽吽恶发怒嗔。我心中喜欣欣意欲做亲。古昔贤妻也从夫顺。<span class="夹白">不是老张夸口。</span>管交绿窗女自到吾门。</p>
        
        <p class="白"><span class="科">老旦</span>员外欺心上有天。<span class="科">净</span>院君休把我埋冤。<span class="科">老旦</span>分明指与平川路。莫把忠言当恶言。<span class="科">下净</span>咄。还不走。<span class="科">科介</span>正是见物不取。失之千里。终不然罢了。还叫张千出来商议。张千那里。<span class="科">末上</span>簇簇花街远。潭潭华屋深。忽闻呼唤语。侧耳听清音。员外有何分付。<span class="科">净</span>我有一事对你说。不可泄漏了。<span class="科">末</span>男女怎敢。<span class="科">净</span>张千。后街周维翰妻子来与我借钱。生得十分标致。将一纸空头文契来。不曾填上数目。竟自去了。我如今欲多填上些。他断然不得还。妻子就属了我。你道好么。<span class="科">末</span>好。员外填多少。<span class="科">净</span>填上一千锭。<span class="科">末</span>太多。<span class="科">净</span>填五百锭。<span class="科">末</span>也多。填二十锭勾了。<span class="科">净</span>忒少。<span class="科">末</span>一本一利算来也该四十锭了。<span class="科">净</span>你明日去讨。<span class="科">末</span>未该月。怎么去讨。<span class="科">净</span>未该月。明日到他家去。只说往南庄取债。在他门首经过。员外问尊相前日讼事如何了。他若说起借钱的事情。你就对他说。生钱早还了一日免一日的利钱。问他有甚么田园房屋。有甚么金珠首饰。员外都要。他若两件俱无。你就踹将进去。便说员外家中有的是空房。不若搬到员外里边住下。先生与员外管些帐目。娘子在里边权做当头。看他怎么说。<span class="科">末</span>小人到他那里还有婉转的话与他说。</p>
        
        <p class="曲"><span class="牌">好姐姐</span><span class="科">净</span>最喜周家美妻。吾心下贪他娇媚。文书空头。落吾圈套里。<span class="科">合</span>作区处。不施万丈深潭计。怎得骊龙颔下珠。</p>
        
        <p class="曲"><span class="牌">前腔</span><span class="科">末</span>妇人全没见识。只求个安贫拙计。来日取钱。将言说与伊。<span class="科">合前</span></p>
        
        <p class="落诗">索钱说合只凭伊。<br />只为佳人美貌奇。<br />不施万丈深潭计。<br />怎得骊龙颔下珠。</p>
        
        <h2 id=ch6 class="chapter"><span class="出题">第六出　催逋</span></h2>
        
        <p class="曲"><span class="牌">喜迁莺</span><span class="科">生上</span>双眉频皱。问乾坤为何令人不偶。花县征徭。衡门贫困。两事不堪搔首。<span class="科">旦</span>九万鹏程须展。五百青蚨终有。</p>
        
        <p class="白"><span class="科">生</span>娘子。二月卖新丝。五月粜新谷。医得眼前疮。剜却心头肉。只因做夫生受着你去张员外家借生钱。如今又该月了。本利算来那得还他。<span class="科">旦</span>官人。别人家欠了一二百锭。不似你这般烦恼。待他来时。转几个限期。奴家勤苦女工。渐渐还他。不须熬煎。</p>
        
        <p class="曲"><span class="牌">雁过声</span><span class="科">生</span>思之这一筹。朝夕为此躭生受。<span class="夹白">不要说两锭钱。</span>我身衣口食尚且不能勾。许多钱终不得干休。<span class="夹白"><span class="科">旦</span>那有干休之理。<span class="科">生</span></span>他来索钱。教我如何措手。<span class="夹白"><span class="科">旦</span>转几个限期就是了。<span class="科">生</span></span>也不会思前算后。<span class="夹白">你只说转限呵。</span>过了一日又添一日利。<span class="夹白"><span class="科">旦</span>官人。今朝有酒今朝醉。<span class="科">生</span></span>早难道明日愁来明日愁。</p>
        
        <p class="曲"><span class="牌">前腔</span><span class="科">旦</span>何必恁过忧。也不将伊僝僽。<span class="夹白"><span class="科">生</span>教我把甚么还他。<span class="科">旦</span></span>两锭银我自旋补还凑。<span class="夹白"><span class="科">生</span>本利算来。就该四锭了。<span class="科">旦</span>前日张员外也曾说来。<span class="科">生</span>说甚么。<span class="科">旦</span></span>他道利钱并不收。<span class="夹白"><span class="科">生</span>自古道吃酒图醉。放债图利。那有不要利钱的。<span class="科">旦</span>他是财主家。</span>终不然将虚言相诱。<span class="夹白"><span class="科">生</span>倘不依前言如何。<span class="科">旦</span></span>那其间只得告求。<span class="夹白"><span class="科">生</span>终不然下礼与他。<span class="科">旦</span>事出无奈。</span>正是路当险处难回避。事到头来不自由。</p>
        
        <p class="白"><span class="科">末上</span>要将颊舌说娇娥。未审娇娥意若何。红粉无情留意少。青蚨有数谩填多。此间已是周秀才门首。有人在此么。<span class="科">生</span>有人在外面叫。莫非又是差筑黄河的。<span class="科">旦</span>黄河事情完了。又来怎么。<span class="科">生</span>待我去看来。<span class="科">见介</span>足下何来。<span class="科">末</span>在下是张员外家里。<span class="科">生</span>原来是掌事哥。失敬了。少待。<span class="科">转身介</span>娘子。你教我不要忧。言之未已。讨债的已来了。如何是好。<span class="科">旦</span>留他进来吃茶谩谩把言语回他。<span class="科">生</span>掌事哥里面请坐。待茶。<span class="科">末见旦介生</span>前日寒荆到府。多蒙员外应付。又蒙院君款待。重承足下扶持。<span class="科">末</span>不敢。院君说大娘子来促了。甚是多慢。<span class="科">旦</span>多谢多谢。<span class="科">生</span>娘子你去看茶来。<span class="科">旦下末</span>员外早间说你到南庄讨债。打从周先生门首经过。可进去问一问周先生。讼事如何了。故此轻造。<span class="科">生</span>没有什么讼事。前者为因黄河水决。差学生做夫的事。多蒙员外挂念。<span class="科">末</span>筑河的事。只消员外一个帖儿。或府或县说一说就罢了。何须使钱。不要说员外。就是在下。也认得一二分。<span class="科">生</span>正是。学生全不知。适才正与房下在此说起生钱的事。偶尔掌事哥到来。<span class="科">末</span>生钱还未该月。何必挂怀。<span class="科">生</span>虽未该月。学生日夜在心。<span class="科">末</span>倒是先生讲起。我在下才敢说。员外的生钱。早还一日。省了一日利钱。若到该月来。就是四十锭了。<span class="科">生</span>休要取笑。学生止得两锭。本利止该四锭。<span class="科">末</span>四十锭。<span class="科">生</span>若是四十锭。不是我家。差了。<span class="科">末</span>怎得差。其时有亲笔文契么。<span class="科">生</span>怎么没有文契。<span class="科">末</span>员外一应文契。都是在下掌管。不知今日曾带得来否。<span class="科">生</span>若是带得来。借看一看。大家明白。<span class="科">末作检介念票介</span>立票人周羽。羽字是羽毛之羽。在此。<span class="科">生</span>借来一观。<span class="科">末</span>前者一个好朋友也讨去看。就扯碎了。以后是我代还员外。<span class="科">生</span>我学生不是这样人。<span class="科">末</span>虽然如此。君子小人不同。远观观罢。<span class="科">生念介</span>是了。不好了。娘子快来。<span class="科">旦上</span>怎么说。<span class="科">生</span>当初我与你空头文契。教你借一锭填上一锭。你可曾填得么。<span class="科">旦</span>我救你心忙。不曾填得。<span class="科">生</span>只道我埋冤你。这些小事托你不得。如今怎么好。<span class="科">旦</span>员外这等欺心。干这等没天理的事。<span class="科">未</span>你夫妻二人。休得乔厮埋冤。难道四十锭生钱。终不然不还罢了。<span class="科">生</span>那有不还之理。若是四锭该月送还。若说四十锭。自然没有得还。<span class="科">末</span>不要是这等讲。过来与你商量。你家有甚田园房屋。值十两的抬做十五两。我与你在员外面前方便。就是了。<span class="科">生</span>明明当面笑人。若有田园变卖。不来告求了。<span class="科">末</span>有首饰金珠。员外也要。<span class="科">生</span>怎么得有。<span class="科">末</span>两件俱无。怎么了。且来。我与你外面讲话。<span class="科">旦</span>那里去。就是这里说罢。<span class="科">生</span>当小心不小心。前日文契上填了两锭。那见如此。<span class="科">末</span>我有一句知己话对你说。我家却有空房屋。先生与娘子在此生受。莫若搬到我员外那里住下。先生门前管些帐目。娘子在里面吃些安乐茶饭。权做当头如何。<span class="科">生</span>我是欠债寒儒。岂是卖老婆的保佣。<span class="科">打末介</span></p>
        
        <p class="曲"><span class="牌">女冠子</span>我妻借钱将文约去。又谁知中他谋计。虚填二十锭来胡觅。反说道不要利。<span class="夹白">上覆员外。</span>君子爱财。取之有理。只怕人恶人怕天不怕。人善人欺天不欺。<span class="科">合</span>到今教人怎生区处。</p>
        
        <p class="曲"><span class="牌">前腔</span><span class="科">旦</span>那时一刬花言语。又谁知中他毒计。早知落在圈套里。宁甘死做夫役。一身拚死。誓无他志。劝君莫作亏心事。东岳新添速报司。<span class="科">合前</span></p>
        
        <p class="曲"><span class="牌">前腔</span><span class="科">末</span>欠钱休得埋冤财主。终不然有不还之理。当初好意相怜济。到今日却推拒。我把好言劝你。不信由你。<span class="夹白">我员外心性不是好的。</span>只怕临崖失马收缰晚。船到江心补漏迟。<span class="科">合前</span></p>
        
        <p class="白">周羽。你打便打得好。还了生钱去。</p>
        
        <p class="落诗"><span class="科">生</span>要索钱时眼下无。<br /><span class="科">旦</span>口甜心苦意何疎。<br /><span class="科">末</span>酒中不语真君子。<br /><span class="科">众</span>财上分明大丈夫。</p>
        
        <p class="白"><span class="科">末下生旦吊场旦</span>官人。不该钱又没得还他。怎么又打他。<span class="科">生</span>你不知道。他教我到他家里柜上管些帐目。把你权做当头。我到是那话儿。<span class="科">旦</span>这等可恶。少打这狗才。<span class="科">下</span></p>
        
        <h2 id=ch7 class="chapter"><span class="出题">第七出　伤生</span></h2>
        
        <p class="曲"><span class="牌">青香儿</span><span class="科">净上</span>周娘子仪容绝妙。见了他皮肤发燥。张千昨日去索钱。缘何更无消耗。</p>
        
        <p class="白">刘郎一见武陵花。从此春心荡也。昨日张千去索钱。待他来便知分晓。</p>
        
        <p class="曲"><span class="牌">前腔</span><span class="科">末上</span>终日与人寻闹。说着这般堪笑。他们守节甚青标。东人枉自焦躁。</p>
        
        <p class="白"><span class="科">净</span>张千你回来了。索钱之事怎么了。<span class="科">末</span></p>
        
        <p class="诵"><span class="牌">西江月</span>男女登门取索。便将钱数教知。夫妻两口尽惊疑。都说虚填文契。　　并无田园房屋。又无首饰金珠。那佳人心如磐石不差移。这段姻缘想未。</p>
        
        <p class="白"><span class="科">净</span>想未。你倒吃了周家的酒。倒来我面前支吾。取板子来。打这狗才。<span class="科">末</span>那里曾吃他的酒。<span class="科">净</span>既不吃酒。怎么脸是红的。<span class="科">末</span>吃了酒满面红的。那有半边红的。半边白的。<span class="科">净</span>这是怎么说。<span class="科">末</span>小人被周羽打了一掌。所以红的。<span class="科">净</span>罢了。罢了。我家一只犬子。也无人敢打。快去拿了周羽来。<span class="科">末</span>不要拿他。若要他妻子成事。除非杀了周羽。<span class="科">净</span>此言一似针和线。从头钓出是非来。你且访问。差周羽做夫的是谁。<span class="科">末</span>是黄德。<span class="科">净</span>把黄德杀了。<span class="科">末</span>为何杀了黄德。<span class="科">净</span>当初黄德差他做夫。曾得他两锭银子。如今民安事妥。与黄德讨钱不肯还。将他挟仇杀死。这个人命。不怕周羽不认。我如今着人杀了黄德。把尸首抬在周家后门。潜地令人伺候。待他回来。必然移尸。登时叫破。地方告到官府。害了周羽。他妻子却不是我受用。此计如何。<span class="科">末</span>此计甚妙。只是没人去。<span class="科">净</span>你就与我去。<span class="科">末</span>小人去不得。养马的宋清。此人心粗胆大。倒去杀得。<span class="科">净</span>叫他出来。<span class="科">末</span>员外。宋清来时。只说要打他。待小人劝。后面谩谩与他说。<span class="科">末叫介丑上</span>听得叫宋清。两脚不曾停。不是饭两碗。定是酒三瓶。<span class="科">见末介末</span>员外恼着你哩。须要仔细。<span class="科">丑</span>大哥。员外恼我。望你方便。<span class="科">末</span>晓得。宋清当面。<span class="科">净</span>宋清你在那里。叫你才来。<span class="科">丑</span>我在后园看爹。<span class="科">末</span>看马。<span class="科">净</span>你为何把我的马养瘦了。取板子来打这厮。<span class="科">丑</span>不是瘦了。昨日下一个驹儿。<span class="科">净</span>既是昨日下驹。怎么不来报。<span class="科">丑</span>正是贵人多忘记。昨日爹在林学士家吃酒。宋清来报。说爹马下驹儿了。爹说甚么颜色。我说点子青。爹说我正喜的是点子青。可赏。<span class="科">净</span>我且问你。你吃那个的。穿那个的。<span class="科">丑</span>吃爹的。穿爹的。<span class="科">净</span>老婆谁讨的。<span class="科">丑</span>爹讨的。<span class="科">净</span>儿子谁养的。<span class="科">丑</span>爹养的。<span class="科">净</span>胡说。我心上有事。你可替我干得事么。<span class="科">丑科</span>休言世上无难事。就是偷天我也行。<span class="科">净</span>天都会偷。也罢。我诸般宝贝俱有。只少一块五色天镶一个屏风。你去偷来。<span class="科">丑</span>爹与我一根梯子上去。<span class="科">净</span>那里有上天梯。<span class="科">丑</span>我也没有拿云手。我受了爹爹厚恩。无恩可报。故此说偷天我也行。不过是奉承爹爹。若说天果然偷得。这便是欺天了。<span class="科">净</span>我要去杀个人。<span class="科">丑</span>杀人。<span class="科">净</span>不要嚷。恐外边人听得。<span class="科">丑</span>杀几个。<span class="科">净</span>杀一个。<span class="科">丑</span>杀两个。好做一担挑。<span class="科">净</span>我要杀黄德保正。你可认得么。<span class="科">丑</span>认得。只是没刀。<span class="科">净</span>取刀与他。<span class="科">末</span>刀在此。<span class="科">丑</span>你看。纯钢打就。久炼成之。斩人无血。削铁如泥。我先杀个。看你们怕也不怕。<span class="科">净末</span>怕。<span class="科">丑</span>你们怕。他也怕。<span class="科">净</span>杀了黄德。把尸首抬在周羽后门首。<span class="科">丑</span>爹又来没志气。我家杀人。倒与周羽妆门面。还抬到自家厅上放下。把大门开了。放人进来看。人说张员外好狠。人都杀一个在家里。<span class="科">净</span>我有计。你二人躲在一边。周羽见了尸首。必然移尸。你二人就叫破地方。成事回来。重重赏你。<span class="科">末丑</span>晓得。<span class="科">净</span></p>
        
        <p class="曲"><span class="牌">刮鼓令</span>他家里最贫。我威风。人共闻。要他妻房归顺。做事不成。被人笑哂。今夜里去杀人。把尸首抬在周家后门。<span class="夹白"><span class="科">丑</span>杀人。<span class="科">合</span></span>恐隔墙有耳。且低声。那窗外岂无人。</p>
        
        <p class="曲"><span class="牌">前腔</span><span class="科">丑</span>蒙驱使宋清。既知恩。当报恩。今夜持刀潜去。管教他一命倾。若取那佳人。先请宋清吃几瓶。<span class="科">合前</span></p>
        
        <p class="落诗">事到头来不自由。<br />三人不可泄机谋。<br />教他虽无纪信难。<br />算来也有屈原愁。</p>
        
        <p class="白"><span class="科">净下末丑吊场</span>受人之托。必当终人之事。如今就去黄德家里问一声。<span class="科">丑</span>正是。转湾抹角。此间便是。黄保正在家么。<span class="科">内</span>不在家。县前去了。你是谁。<span class="科">丑</span>我是宋。<span class="科">末</span>差了。周羽。<span class="科">丑</span>我是周羽。前日他差我做夫。得我两锭银子。原来没有我的名字。今日特来问他讨银子。他还了我便罢。若不还我。杀也杀他一刀。<span class="科">内</span>周先生使不得。叫他明日还你。<span class="科">丑</span>叫他仔细些着。<span class="科">末</span>我和你在此等他回来。道由未了。黄德来也。<span class="科">净扮黄德醉上</span>吃了卯时酒。昏昏直到酉。<span class="科">末</span>他醉了。我和你正好动手。黄保正那里吃得这样醉的。过来。我与你这里讲话。<span class="科">杀介</span>宋清哥好手段。如今把尸首抬在周羽后门首去。<span class="科">移尸介下</span></p>
        
        <h2 id=ch8 class="chapter"><span class="出题">第八出　移尸</span></h2>
        
        <p class="曲"><span class="牌">天下乐</span><span class="科">旦上</span>风动柴门客到家。潇潇疎雨打梨花。残灯剔尽无聊赖。盼不归时悬望他。</p>
        
        <p class="白">我丈夫从早出去。这时候还不回来。教我望得眼穿肠断。好凄惶人也。</p>
        
        <p class="曲"><span class="牌">步步娇</span>莫不是寄迹在谁门下。莫不是友朋们相攀话。<span class="夹白">他平日不肯多言。</span>莫不是醉倒么。<span class="夹白">他从来不会饮酒。</span>莫不是与人相争。有些牵挂。<span class="夹白">他也不是生事的。这早晚我也不该在此久站。</span>我是个妇人家。只合闭门在家中坐。</p>
        
        <p class="白"><span class="科">旦下末丑移尸上</span>只教他闭门家里坐。祸从天上来。此间已是他门首。且放下。我和你只躲在一边。待他移尸。我们就叫。<span class="科">虚下生上</span></p>
        
        <p class="曲"><span class="牌">步步娇</span>满头风雪归来晚。羞睹妻儿面。身寒步不前。雪惨天昏。路迷不见。<span class="夹白"><span class="科">跌介</span>什么东西。把我绊这一跌。</span>又道天上与人间。第一要行方便。</p>
        
        <p class="曲"><span class="牌">忒忒令</span>天教我时乖运蹇。<span class="夹白">不知是何物。待我移过了一边。</span>免教人又遭一绊。<span class="夹白">原来是个醉汉。汉子去罢。</span>天色晚。何不将身回转。一任径风穿。又不是被儿温。衾儿暖。犹贪着醉眠。</p>
        
        <p class="白">汉子起来。呀怎么湿渌渌的。想是他吃醉了。都吐在身上。</p>
        
        <p class="曲"><span class="牌">玉交枝</span>这般腌臜寒贱。<span class="夹白">我周羽没得吃的。不济事。似你有得吃的。又吐在身上。也不济事。</span>又未知发迹甚年。<span class="夹白">这等不成才的。不要管他。我自开门进去罢。又一件。</span>若还冻死在门儿畔。<span class="夹白">虽然不偿他的命。</span>少不得做个干犯。<span class="夹白">不免叫娘子掌灯出来。与他些热汤水吃。救他一命。却不是好。娘子开门。<span class="科">旦执灯上</span>日暮空山远。天寒白日贫。柴门闻犬吠。风雪夜归人。官人你回来了。怎么出去这一日。<span class="科">生</span>娘子。我有一把米在此。你且收了。<span class="科">旦</span>你为何两手都是鲜血。<span class="科">生</span>不好了。将灯来看。我只道是吃酒醉的。原来是杀死的。怎么好。</span>雪天家里没半钱。闪得人云阳市上遭刑宪。送周羽一番儿不能勾见天。天见周羽不相怜。</p>
        
        <p class="白">娘子。四顾无人。我和你抬他别处去罢。</p>
        
        <p class="曲"><span class="牌">一撮棹</span>心惊战。急扶抬。莫久延。<span class="夹白"><span class="科">旦</span>抬在那里去好。<span class="科">生</span>禁声。</span>只恐怕有耳在隔墙。只恐怕有耳在隔墙。那其间风声怎免。为冤家添泪涟。为冤家添泪涟。</p>
        
        <p class="白"><span class="科">生旦抬尸下末丑上叫介</span>周羽杀人。同妻郭氏移尸。<span class="科">内</span>晓得了。<span class="科">末</span>如今地方已叫破了。你去说与黄德哥哥黄文知道。我去报与员外得知。<span class="科">丑科</span>正是一心忙似箭。两脚走如飞。<span class="科">下</span></p>
        
        <h2 id=ch9 class="chapter"><span class="出题">第九出　唆讼</span></h2>
        
        <p class="曲"><span class="牌">普贤歌</span><span class="科">净上</span>张千一去到更深。为甚今朝没信音。料想他用心。不怕事不成。可笑周家。周家灾祸侵。</p>
        
        <p class="白">做成鸾凤青丝网。牢却鸳鸯碧玉笼。昨晚着张千宋清去杀黄德。怎么这时候还不见回报。<span class="科">末上</span></p>
        
        <p class="曲"><span class="牌">前腔</span>杀人不觉战兢兢。忙走归来说事因。周家灾祸侵。员外喜事临。管取教君。教君成此亲。</p>
        
        <p class="白"><span class="科">见介净</span>张千事体如何。<span class="科">末</span>员外听禀。只见潇潇疎雨夜。惨淡正黄昏。更阑人静。宝刀光照雪霜痕。当时杀死黄德保正。尸首抬在周家后门。小人随时用计。潜地去藏身。须臾周羽至。一绊一跌已无魂。便叫妻子将灯照。只见死尸横路正当门。唬得夫妻惊战。移尸奔走如云。当时被张千叫破邻里。今朝发觉怎生伸。小人虽做不得剑诛无义汉。员外也须金赠有恩人。<span class="科">净</span>有赏。宋清那里去了。<span class="科">末</span>他去报黄德哥哥黄文去了。黄文必然来投靠员外。员外先推不管。谩谩的管才好。<span class="科">净</span>我晓得。<span class="科">丑上</span></p>
        
        <p class="曲"><span class="牌">前腔</span>夜来兄弟已亡身。知觉前来报四邻。思量不可闻。冤屈怎能伸。特到张家。张家说事因。</p>
        
        <p class="白">老汉黄文便是。黄德是我兄弟。前为筑堤差周羽做夫。因诈他些钱钞。不想他昨夜挟仇杀了兄弟。闻得张员外专一扛帮教唆。我如今投他做主。此间是他门首。有人在么。<span class="科">末</span>黄文来此怎么。<span class="科">丑</span>我兄弟被周羽杀了。特来见员外。<span class="科">末</span>员外。黄文来了。<span class="科">净</span>你对他说。员外心慈。叫他不要苦。<span class="科">末对丑</span>员外心慈。你见他。不要苦。<span class="科">丑</span>我把这苦寄在这里。进去。<span class="科">末</span>苦怎么寄得。<span class="科">丑</span>记得苦中苦。方为人上人。<span class="科">见哭介净</span>你来怎么。<span class="科">丑</span>我兄弟被周羽杀了。<span class="科">净</span>为何被他杀了。<span class="科">丑</span>为黄河水决。我兄弟差他做夫。得了他几贯钱钞。他昨日来说。我又没名。如何诈我的银子。若还我罢了。不还我杀也杀他一刀。不想昨夜真个被他杀了。今要告他。来投员外。与小人做主。<span class="科">净</span>你差了。两边都是邻里。我怎么好管。我不管。<span class="科">丑</span>员外不管。我就死在这里。<span class="科">净</span>我管。<span class="科">丑跪净</span>起来。我替你写一纸状子。你去告。衙门一应使用俱是我管。<span class="科">丑</span>员外一发替我告一告。<span class="科">净</span>我是你什么人。好去告。<span class="科">丑科净</span>只怕你年老了不伶俐。我与你私场演。官场用。我做官。张千做皂隶。你进来告。<span class="科">末叫介净</span>告什么状。<span class="科">丑</span>告什么状。<span class="科">末</span>你不要说。<span class="科">丑</span>不要说。做哑子。<span class="科">净</span>你说挟仇杀死人命事。有弟黄德。不合生前指官勒诈周羽银两锭。今见事妥。取讨原银。无得还他。昨夜把我兄弟杀了。特来具告。<span class="科">丑依净念介净</span>是那个叫你来告。<span class="科">丑</span>张员外叫我来告。<span class="科">净</span>不要说出我来。<span class="科">丑</span>不说你。不显得你这般好情。<span class="科">净</span>到那里再说不得是我。<span class="科">丑</span>晓得。<span class="科">净</span></p>
        
        <p class="曲"><span class="牌">双㶉鶒</span>我如今心欢意喜。这人命周羽杀死。尸在他门首。要他招一定无疑。你火速办状词。到官司伸理。系干人命难逃避。<span class="科">合</span>经官验死人尸。看周羽故杀是实。</p>
        
        <p class="曲"><span class="牌">前腔</span><span class="科">丑</span>又堪怜我卑人舍弟。充保正家住方隅。因差周羽做夫役。为爱钱故有是隙。是他谋计。系杀人命周家罪。<span class="科">合前</span></p>
        
        <p class="落诗">杀害平人祸早来。<br />官司必定检尸骸。<br />会施天上无穷计。<br />难免今朝目下灾。</p>
        
        <h2 id=ch10 class="chapter"><span class="出题">第十出　枉招</span></h2>
        
        <p class="曲"><span class="牌">紫苏丸</span><span class="科">小生上</span>不才愧乏弦歌政。叹垂帘未能安静。做不得河阳桃李万家春。致使闾阎小辈相争竞。</p>
        
        <p class="白">两袖天香下九重。牛刀小试宰华风。但教百姓皆安乐。顿觉仁风百里同。下官封丘县宰是也。依法奉公。有犯无私。左右拿放告牌出去。<span class="科">众放告介丑上</span>告状告状。<span class="科">小生</span>告什么事。<span class="科">丑</span>告人命事。<span class="科">小生</span>取状子上来。<span class="科">递看介小生</span>怎么被人杀了。<span class="科">丑依前白介小生</span>左右。且把黄文监候听审。快拿周羽同妻郭氏来。<span class="科">众应下缚生旦上</span></p>
        
        <p class="曲"><span class="牌">武林花</span>是否吉凶尚未明。都拘系到公厅。</p>
        
        <p class="白"><span class="科">见介点名介小生</span>周羽。你是读书人。何不守分。那黄德与你有甚冤仇。将他杀了。从实招来。免受刑法。<span class="科">生</span>城门失火。殃及池鱼。楚国亡猿。祸延林木。周羽是守道曾参。岂肯做杀人周处。望老爷笔下超生。<span class="科">小生</span>咄。人命事不打不招。左右与我打二十。<span class="科">打介小生</span>拿那妇人上来。你丈夫在此招了。刀藏在那里。快取去。<span class="科">旦</span>没有。爷爷。<span class="科">小生</span>拶起来。<span class="科">拶介小生</span>周羽快招上来。<span class="科">生</span></p>
        
        <p class="曲"><span class="牌">梁州令</span>箪瓢陋巷。居贫守静。半步不敢胡行。况平日以儒为业。又何曾害物伤生。<span class="夹白"><span class="科">小生</span>黄德差你做夫。有此仇隙。就把他杀了。<span class="科">生</span></span>差役科夫常例。又无杀父母之仇。岂敢伤人命。<span class="夹白"><span class="科">小生</span>如今见有见人。<span class="科">生</span></span>他的言语怎依凭。都是积势合谋做得成。<span class="夹白">爷爷</span>须仔细。望详情。</p>
        
        <p class="白"><span class="科">小生</span>不招再打。<span class="科">生</span>其日小的不在家。出外回来。<span class="科">小生</span>你回来。什么光景。<span class="科">生</span></p>
        
        <p class="曲"><span class="牌">前腔</span>天寒晚景。归来已暝。黑朣朣门户都扃。<span class="夹白">小的行至门首。被绊了一跌。</span>觉一物当路。唬得人战战兢兢。<span class="夹白">小的将手去摸着。是一个人。</span>将谓是何人沉醉。怕冻死街头。未审何名姓。<span class="夹白">小的叫妻子张灯来。要扶他到暖所在。救他一命。</span>比及将灯照。<span class="夹白"><span class="科">小生</span>正是了。若是别人。你要救他的情也是有的。因见是黄德。顿想前仇。就杀了他。<span class="科">生</span></span>原是个死尸形。只这供招是实情。<span class="夹白"><span class="科">小生</span>是谁下手杀的。<span class="科">生</span></span>若论谁下手。周羽也难明。</p>
        
        <p class="白"><span class="科">小生</span>你家又无深堂宅院。岂不知外面事情。况尸首在你门前。情弊显然。还不招。左右与我拶起来。<span class="科">拶介生</span></p>
        
        <p class="曲"><span class="牌">前腔</span>葫芦提不辩个分明。怎教我一笔招认。看这般磨折。有口难分。打得我十生九死。挨不过六问三推。枉了甘执证。<span class="夹白"><span class="科">旦</span>丈夫。宁可棍下死。不可刀上亡。<span class="科">生</span></span>比似我做残疾鬼。何不早招成。<span class="夹白"><span class="科">旦</span>这等说。真个你杀了人。<span class="科">生</span></span>难保曾参不杀人。早难道君子的会怀刑。</p>
        
        <p class="白"><span class="科">小生</span>这泼妇好无礼。你丈夫倒肯招了。你倒不肯招。左右与我再敲。<span class="科">敲介生</span></p>
        
        <p class="曲"><span class="牌">前腔</span>使气力频打黄荆。那里是辩是非高台明镜。况拘留在此。怎诉不平。<span class="夹白"><span class="科">小生</span>还不肯供招。<span class="科">生</span>小的情愿招了。</span>兀的是死别生离。料想已前定。<span class="夹白"><span class="科">旦</span>你怎么就招。<span class="科">生</span></span>不须更等。若论杀黄德。周羽是正身。</p>
        
        <p class="白"><span class="科">小生</span>放了。取纸笔下去画招。<span class="科">众介生</span></p>
        
        <p class="曲"><span class="牌">尾声</span>今日招成罪非轻。云阳市上冤怎伸。夫妇相看珠泪零。</p>
        
        <p class="白"><span class="科">小生</span>妇人虽有移尸之罪。罪坐夫男。把妇人赶出去。<span class="科">生旦</span></p>
        
        <p class="曲"><span class="牌">哭相思</span>万苦千辛同受尽。谁知又作刑囚。夫妻分散不容留。在他簷下过。怎敢不低头。</p>
        
        <p class="白"><span class="科">旦下小生</span>叫刑房吏。快申文书到上司去。叫左右。上了枷锁。<span class="科">众介小生</span></p>
        
        <p class="曲"><span class="牌">四边静</span>牛马枉穿儒衣服。杀人心太毒。休得顺人情。依条例拘束。<span class="科">合</span>杀人罪恶已招伏。除是拜天恩。方得离牢狱。</p>
        
        <p class="曲"><span class="牌">前腔</span><span class="科">生</span>缧絏之罪无偏曲。不恨受诛戮。只怕身丧与家亡。宗支有谁续。<span class="科">合前</span></p>
        
        <p class="落诗"><span class="科">小生</span>牢狱关防须要勤。<br /><span class="科">生</span>无辜将我做囚人。<br /><span class="科">众</span>马前空有三千卒。<br />今日方知狱吏尊。</p>
        
        <h2 id=ch11 class="chapter"><span class="出题">第十一出　遣奴</span></h2>
        
        <p class="曲"><span class="牌">似娘儿</span><span class="科">老旦上</span>香闺寂静。见花开花落伤情。星霜两鬓岂长青。只愁秋风景暮。丹桂一枝绝影。</p>
        
        <p class="白">良药苦口利于病。忠言逆耳利于行。我员外做事不明。屡屡劝他不听。今日假妆一病在此。待他来时。劝他一番。多少是好。<span class="科">包头介净上</span></p>
        
        <p class="曲"><span class="牌">挞破歌</span>周家罪犯招成了。想必是身亡分晓。</p>
        
        <p class="白">院君为何这般模样在此。<span class="科">老旦</span>员外你好快活。我就死在这里。你也不顾我了。<span class="科">净</span>希奇。我早上出去。你好好的。怎么就病将起来。敢是头疼。<span class="科">老旦</span></p>
        
        <p class="曲"><span class="牌">红衲袄</span>可知道头脑疼。<span class="夹白"><span class="科">净</span>不是头疼。敢是发热。<span class="科">老旦</span></span>只为你犯法的伤了结发情。<span class="夹白"><span class="科">净</span>你敢是受了风寒。<span class="科">老旦</span></span>只为贼风邪做出不仁症。<span class="夹白"><span class="科">净</span>你敢是受了惊。<span class="科">老旦</span>果然受惊来。</span>我为你实柸柸担着战惊。<span class="夹白"><span class="科">净</span>你有甚么话。可对我说。<span class="科">老旦</span></span>逆耳言。不利听。<span class="夹白"><span class="科">净</span>讨药与你吃。<span class="科">老旦</span></span>苦口药。难济生。<span class="夹白"><span class="科">净</span>有病不吃药。怎么得好。<span class="科">老旦</span></span>你直待痨鬼缠身也。正是妙药难医冤病深。</p>
        
        <p class="白"><span class="科">末上</span>身充差使役。甚日罢驱驰。呀员外院君都在堂上。<span class="科">净</span>叫梅香拿粥汤与院君吃。张千。周羽的事怎么了。<span class="科">末</span>周羽打了二十板。拶了一拶。敲了一百二十。罪名招成。监候了。<span class="科">净</span>他妻子。<span class="科">末</span>也拶一拶。<span class="科">净</span>苦恼。不要拶他便好。<span class="科">末</span>官法如此。<span class="科">净</span>张千。院君身子有些不自在。你来只说问安。<span class="科">末</span>晓得。<span class="科">净</span>院君。张千那小厮倒也孝顺。闻得你身子不好。特来问安。<span class="科">末</span>院君。张千磕头。<span class="科">老旦</span>你不是张千。<span class="科">净</span>他怎么不是张千。<span class="科">老旦</span>他是个卖药的郎中。<span class="科">净</span>明明是张千。怎么是卖药郎中。<span class="科">老旦</span>他既不是卖药郎中。为何怀揣毒药。<span class="科">净</span>张千你有甚么毒药。<span class="科">搜介末</span>小人没有甚么毒药。<span class="科">老旦</span>你还说没有。</p>
        
        <p class="曲"><span class="牌">前腔</span>你下挑生。拆得人夫妇分。下蛊毒。令人做鬼魂。<span class="夹白"><span class="科">净</span>院君。他好意来问安。怎么有这许多说。<span class="科">老旦</span>员外。</span>你道他报将来好消息。我道他毒似砒霜尤更狠。<span class="夹白"><span class="科">净</span>你身子有病。且自保重。<span class="科">老旦</span></span>我病根源犹未除。<span class="夹白">张千你这狗才。</span>祸根苗都是恁。<span class="夹白">员外。你要我的病好。也不打紧。</span>除非是赶出张千去。牢中救出周家也。<span class="夹白"><span class="科">净</span>周家与我有甚么相干。<span class="科">老旦</span></span>正是心病还将心药医。</p>
        
        <p class="白"><span class="科">净背介</span>张千。院君恼你。他身子不好。也罢。你到南庄去住几时。待院君病好回来。<span class="科">末</span>小人就去。<span class="科">下净</span>咄。这狗才还不走。<span class="科">转身介</span>院君。张千赶出去了。你身子不好。待我扶你进去。<span class="科">老旦</span>我的病倒不打紧。你的病看看沉重了。<span class="科">净</span>我有甚么病。<span class="科">老旦</span>员外。你的</p>
        
        <p class="落诗">心病还将心药医。<br />自家有病自家知。<br />善恶到头终有报。<br />只争来早与来迟。</p>
        
        <h2 id=ch12 class="chapter"><span class="出题">第十二出　省夫</span></h2>
        
        <p class="白"><span class="科">末丑上</span>牢内并无良善。眼前惟有囚徒。假饶人心似铁。怎当官法如炉。前日发下一名犯人周羽。到我牢中。分文银子不见面。不免唤他出来。奈何他一番。周羽死囚在那里。走过来。<span class="科">生枷锁上</span></p>
        
        <p class="曲"><span class="牌">绕地游</span>遭陷害。实堪伤。可怜柔弱体。怎生当。<span class="科">末丑</span>终日为你多劳攘。从来一口水那曾尝。</p>
        
        <p class="白"><span class="科">末丑</span>周羽过来。管山靠山。管水吃水。从你下监来。灯油钱又没有。柴火钱又没有。却怎么说。<span class="科">生</span>押狱哥。家信不通。<span class="科">丑</span>今日也待家信通。明日也待家信通。待我们匣他起来。<span class="科">生</span>小人被诬陷到此。那得钱来与你。<span class="科">丑</span>我也管你不得。<span class="科">匣介生</span>大哥。冤枉事。没奈何。可怜。</p>
        
        <p class="曲"><span class="牌">销金帐</span>终朝受馁。自觉神魂荡。<span class="科">生求放丑打介</span>强扶抬。又遭几棒。若还果去杀人。果是不良。甘心受死。也不怨拷棒。<span class="夹白">天呵。</span>既恁苍苍。怎不鉴良民冤枉。那些个作恶降殃。作善降祥。</p>
        
        <p class="曲"><span class="牌">前腔</span><span class="科">旦</span>一来到此。<span class="科">生叫介旦</span>听得呻吟响。是何人遭拷棒。<span class="科">末丑打生哭叫介旦</span>听得这般声音。好似儿夫模样。一棒打着。使奴一寸断肠。<span class="夹白">押狱哥开门。<span class="科">丑</span>什么人。好大胆。在此叫开门。这是严禁所在。不许闲人进来。<span class="科">旦</span>天呵。</span>直恁关防。到此还遭拦挡。<span class="夹白"><span class="科">生</span>好疼。可怜。<span class="科">旦</span></span>听得一声痛苦。使奴一点痛肠。</p>
        
        <p class="白">可怜见。开一开门。<span class="科">丑</span>什么人。<span class="科">旦</span>奴家送饭与丈夫吃的。<span class="科">丑</span>你丈夫是谁。<span class="科">旦</span>周羽。<span class="科">丑</span>买干鱼放生。不知死活。上司发下明文。绝了你丈夫饭了。<span class="科">旦</span>可怜见。放奴家见丈夫一面。<span class="科">丑</span>自古牢狱不通风。走。</p>
        
        <p class="曲"><span class="牌">前腔</span><span class="科">旦</span>监牢念取。权把门开放。可容奴见夫主行。一旦死别生离。怎生撇漾。容奴话别。略到那厢。你若哀矜。使奴霎时相向。这的便是你的恩德怎忘。</p>
        
        <p class="白"><span class="科">末</span>李大哥。与人方便。自己方便。周羽妻子来。决定拿些东西与我们。便开门放他进来。<span class="科">开门介旦</span>我丈夫在那里。<span class="科">丑末</span>走过来。在这里。<span class="科">旦见生哭介</span></p>
        
        <p class="曲"><span class="牌">香柳娘</span>你一身杻械。你一身杻械。开眼觑着你头怎抬。掤扒吊拷如何挨。我无钱计嘱。我无钱计嘱。要见你怎生来。<span class="夹白">我和你</span>饥寒共守七八载。今日你做囚徒。我不得同受狼狈。<span class="科">合</span>叹一家破败。叹一家破败。骨肉何年再谐。伤心垂泪。</p>
        
        <p class="曲"><span class="牌">前腔</span><span class="科">生</span>我今番押解。我今番押解。好歹去云阳市上做死尸骸。<span class="夹白">妻呵。</span>担搁你孤身谁倚赖。我向黄泉瞑目。我向黄泉瞑目。管不得你心志改。<span class="夹白">妻呵。我死之后。</span>但把我尸骸收埋在。休教我做无主孤魂。这便是夫妻恩爱。<span class="科">合前</span></p>
        
        <p class="曲"><span class="牌">前腔</span><span class="科">旦</span>你吃人妆配。你吃人妆配。衔冤负屈无甚罪。<span class="科">拜介</span>望乞监牢相担待。把绳索放解。把绳索放解。一口饭略救饥馁。你若抵死不容。要救我儿夫。奴身当代。<span class="科">合前</span></p>
        
        <p class="曲"><span class="牌">前腔</span><span class="科">末丑</span>看他们说拜。看他们说拜。夫妻两口真可哀。<span class="夹白">李大哥。不要说我和你。</span>便是铁心肠见了愁无奈。略宽伊半晌。略宽伊半晌。把绳索权放开。若还果有衔冤债。何不到官司去伸诉来。<span class="科">生旦拜介合</span>谢监牢悯哉。谢监牢悯哉。骨肉一朝通泰。感恩难载。</p>
        
        <p class="曲"><span class="牌">前腔</span><span class="科">生</span>我吃人陷害。我吃人陷害。诉不尽万千怨怀。<span class="夹白">妻呵。</span>生离死别。只有今番会。我终须是死。我终须是死。休教我添几棒柴。<span class="夹白"><span class="科">旦</span>我拿饭在此。你吃一口。<span class="科">生</span>你若有夫妻之情。</span>速将此饭法场内。奠一口凉浆。我的魂灵感戴。<span class="科">合前末</span></p>
        
        <p class="白">周羽。你两人啼哭也没用。新任太爷甚是清廉。你着妻子去诉一状。或者饶了。也不见得。<span class="科">生</span>娘子。多蒙押监哥指引。你可倩人写一纸诉状。到太爷处诉。倘天可怜见。诉得准时。我夫妻还有重会之日。<span class="科">末</span>周娘子。以后不要送饭来。我自与他吃。<span class="科">生旦</span>多谢了。</p>
        
        <p class="曲"><span class="牌">临江仙</span>这苦无处诉。不平事天知我。</p>
        
        <p class="白"><span class="科">末丑</span>官府常来点监。快出去。快出去。</p>
        
        <p class="落诗"><span class="科">生</span>多蒙押狱转回心。<br /><span class="科">旦</span>抱屈含冤诉此情。<br /><span class="科">众</span>惟有感恩并积恨。<br />万年千载不生尘。</p>
        
        <h2 id=ch13 class="chapter"><span class="出题">第十三出　发配</span></h2>
        
        <p class="曲"><span class="牌">水底鱼儿</span><span class="科">外上</span>五马临州。自夸贤太守。郡人都道龚黄难抗手。词清讼简。陶情诗与酒。帘垂清昼。唐民得自由。</p>
        
        <p class="曲"><span class="牌">前腔</span><span class="科">旦</span>抱屈衔冤。投词来马前。望停鞭凳。听取奴诉言。<span class="夹白"><span class="科">外</span>衙门里来。<span class="科">旦</span></span>怕衙门上下都来相隐瞒。吏人作弊。不能勾到案前。</p>
        
        <p class="白"><span class="科">外</span>叫地方带那妇人同来。<span class="科">丑扮总甲上介众</span>开门。<span class="科">外</span>叫总甲。<span class="科">丑见介</span>我已曾分付你洁净街道。不许闲杂人喧嚷。怎么容留妇人叫喊告状。<span class="科">丑</span>爷爷。小的赶得肃静。不知那里走出来的。<span class="科">外</span>这等可恶。与我着实打。<span class="科">打丑科外</span>带那妇人过来。<span class="科">旦见介外</span>那妇人。我自有放告日期。怎么拦街叫喊。<span class="科">旦</span>爷爷。冤枉事的。望老爷超生。<span class="科">外</span>取状子上来。<span class="科">众介外</span>妇人。你是那县人氏。有甚冤枉。照状上从实说来。<span class="科">旦</span></p>
        
        <p class="曲"><span class="牌">锁南枝</span>封丘县百姓家。<span class="夹白"><span class="科">外</span>你丈夫叫甚么名字。<span class="科">旦</span></span>周羽媳妇投词下。<span class="夹白"><span class="科">外</span>你丈夫与黄德有甚冤仇。<span class="科">旦</span></span>平日与黄德有甚事争差。<span class="夹白"><span class="科">外</span>这尸首在那里来的。<span class="科">旦</span></span>不知谁把尸骸撇下。<span class="夹白"><span class="科">外</span>撇下后来怎么。<span class="科">旦</span></span>诬告官司不容夫回话。<span class="夹白"><span class="科">外</span>既将尸首陷你丈夫。那官府怎么问。<span class="科">旦</span></span>官不审都向他。把杀人罪案定下。<span class="夹白"><span class="科">外</span>人命重情。你丈夫怎么就认了。<span class="科">旦</span></span>一时被拷打。屈招是虚假。<span class="夹白"><span class="科">外</span>既招定了。你又来诉什么。<span class="科">旦</span></span>正为刚刀虽快。不斩无罪之人。冤屈事难甘罢。<span class="夹白"><span class="科">外</span>这事情已经县家问明。难道他问枉了你。<span class="科">旦</span></span>下苦情。难上达。便做日月明。照不到覆盆下。</p>
        
        <p class="白"><span class="科">外</span>日月虽明。怎照得覆盆之下。其时你丈夫在家不在家。<span class="科">旦</span></p>
        
        <p class="曲"><span class="牌">玉交枝</span>正遇天寒雪下。我儿夫远出到家。<span class="夹白"><span class="科">外</span>他回来什么时候了。<span class="科">旦</span></span>归来路黑无灯火。<span class="夹白"><span class="科">外</span>既无灯火。怎么晓得有人在门首。<span class="科">旦</span>其时被绊了一跌。</span>觉一物倒卧当途。<span class="夹白">起初呵。</span>只道是谪仙醉眠芳草坡。<span class="夹白">其时丈夫叫小妇人将灯来照。</span>却原来是霸王自刎乌江渡。<span class="夹白"><span class="科">外</span>既是个尸首。后来怎么了。<span class="科">旦</span></span>急扶抬登时散也。<span class="夹白"><span class="科">外</span>这就移尸了。<span class="科">旦</span></span>怎知他指鹿作马。</p>
        
        <p class="白"><span class="科">外</span>指鹿作马。赵高的故事。终不然官府错拿了你。<span class="科">旦</span></p>
        
        <p class="曲"><span class="牌">沉醉东风</span>谁想被官司妄拿。全不审事情真假。<span class="夹白"><span class="科">外</span>可有知见么。<span class="科">旦</span></span>若论杀人。知见并没一个。<span class="夹白">我丈夫呵。</span>况兼冻馁。终日受波查。<span class="夹白"><span class="科">外</span>又无知见。又无凶具。怎么就问得死罪。<span class="科">旦</span></span>被逼勒。只得把虚词招写。<span class="夹白"><span class="科">外</span>一个死罪不是当耍。怎么就招了。<span class="科">旦</span></span>威灵势加。受不过他万千拷打。怎不低头。在他簷下。</p>
        
        <p class="白"><span class="科">外</span>这诉状敢都是虚情。<span class="科">旦</span></p>
        
        <p class="曲"><span class="牌">玉胞肚</span>词非虚诈。<span class="夹白"><span class="科">外</span>若虚诈怎么说。<span class="科">旦</span></span>若虚时。怎敢到府衙。<span class="夹白"><span class="科">外</span>这妇人倒也会说话。<span class="科">旦</span></span>这的是痛苦真情。使不得俐齿伶牙。<span class="夹白">岂不闻贱人寇薪。飞霜激于燕地。庶女告天。振风袭于齐唐。</span>东海出孝妇。旱三年天无雨堕。怎做得蒲丞相错断了贼波查。<span class="夹白"><span class="科">外</span>这诉状我这里不准。<span class="科">旦</span>若不准妇人诉状呵。</span>怎教我夫做曹伯明。屈死在天涯。</p>
        
        <p class="白"><span class="科">外</span>也罢。我准了你这状词。且在外边伺候。<span class="科">旦出介外</span>叫皂隶去封丘县提周羽一起。就吊原卷来听审。<span class="科">众应下净扮主簿上</span>叫民快把周羽带上来。<span class="科">众押生上</span></p>
        
        <p class="曲"><span class="牌">玩仙灯</span>听唤周羽名。想是天怜悯。</p>
        
        <p class="白"><span class="科">净</span>周羽。太爷到任。单问起你这一件事情。你去见太爷。不可多说。<span class="科">生</span>是。只望老爷方便一声。<span class="科">净</span>也罢。我与你方便。<span class="科">报门介</span>封丘县官进来。<span class="科">净见介</span>封丘县主簿参拜老爷。<span class="科">外</span>不须拜罢。我且问你。周羽一起曾解来么。<span class="科">净</span>已解在外面听审。<span class="科">外</span>周羽事情你也曾问来么。<span class="科">净</span>知县朝觐。主簿署印。也曾问来。<span class="科">外</span>怎么问。<span class="科">净</span>主簿这等这等问他。他那等那等答应。<span class="科">外</span>他杀人可有凶器。<span class="科">净</span>他没有兄弟。<span class="科">外</span>不是。可有刀么。<span class="科">净</span>也不刁。<span class="科">外</span>你是那里人。<span class="科">净</span>福建。福州虎门前。一个大老府。<span class="科">外</span>这主簿好糊涂。且出去。带那周羽一起进来。<span class="科">净对生介</span>周羽过来。我再三替你禀了。你去见太爷不要多说。认个晦气罢了。<span class="科">生</span>别的事认得晦气。这人命事。小的怎么认得晦气。<span class="科">净</span>你你你这狗奴。还说活敲死你。<span class="科">下报门</span>犯人进来。<span class="科">见介外</span>周羽。<span class="科">生</span>有。<span class="科">外</span>郭氏。<span class="科">旦</span>有。<span class="科">外</span>黄文。<span class="科">众</span>有病。<span class="科">外</span>其余什么人。<span class="科">众</span>护送民快。<span class="科">外</span>俱外面伺候。<span class="科">众下外</span>周羽。你杀人情真罪当。已招认了。怎么又教你妻子来诉状。<span class="科">生</span>爷爷冤枉。<span class="科">外</span>你且从实供来。<span class="科">生</span></p>
        
        <p class="曲"><span class="牌">五供养</span>家贫儒素。为绝粮奔走道途。<span class="夹白"><span class="科">外</span>其时你回来什么时候了。<span class="科">生</span></span>黑朣朣归来天已暮。<span class="夹白">那时被绊了一跌。</span>觉一物当途倒卧。将为是何人撇下物。却原来是个尸横路。只此情实实恳诉。望推详盘覆冤祸。</p>
        
        <p class="白"><span class="科">外</span>既不杀人。其时在县家如何就认了。<span class="科">生</span></p>
        
        <p class="曲"><span class="牌">月上海棠</span>遭冤苦。不由人不认杀人罪。况无钱计嘱。有口难诉。<span class="夹白">老爷。</span>我是个瘦怯怯怕犯法的儒生。怎做得惨刻刻杀人周处。<span class="夹白"><span class="科">外</span>那时可有知见么。<span class="科">生</span></span>有谁知见。<span class="夹白"><span class="科">外</span>有凶器么。<span class="科">生</span></span>怎生样持刀把人杀死。</p>
        
        <p class="白"><span class="科">外</span>且住。周羽口词。与妇人状词相同。况且又没有证见。又没有凶器。怎么县家就问了他死罪。好糊涂。他既要杀人。怎么不杀在别处。到杀在自己门首。自古罪拟惟轻。功拟惟重。与其杀不辜。宁失不矜。又云五刑之疑有赦。五罚之疑有赦。古人有矜恕之心。下官岂无出罪之条。叫左右劈了枷。<span class="科">生旦</span>爷爷使不得。<span class="科">外</span>饶你死罪了。<span class="科">生旦</span>谢爷爷。<span class="科">外</span>我如今把你从轻发落。问你在广南雍州为民。<span class="科">生旦</span>望老爷附近些。<span class="科">外</span>死罪饶了。还说路远。叫解人张文上来。<span class="科">末见介外</span>你是长解短解。<span class="科">末</span>小的短解。<span class="科">外</span>我这里佥你做个长解。<span class="科">末</span>小的是短解。县家自有长解。<span class="科">外</span>我知道你是短解。我到县取长解。担搁了日子。就佥你去罢。<span class="科">末</span>老爷。小的是短解。去不得。<span class="科">外</span>这等可恶。拿下去打。<span class="科">末</span>小的愿去。只路途遥远。没有盘缠。<span class="科">外</span>也罢。县家取十两银子与做盘缠。<span class="科">末</span>谢老爷。<span class="科">外</span>那妇人虽有移尸之罪。罪坐夫男。这也罢了。叫保正。<span class="科">丑见介外</span>你就带妇人出去。追他十两烧埋银子。给与苦主黄文。补领状来。<span class="科">生旦</span>小的家贫。寸草俱无。望老爷可怜。<span class="科">外</span>赶出去。</p>
        
        <p class="落诗"><span class="科">外</span>饶伊一命配他乡。<br /><span class="科">生旦</span>谢得恩官作主张。<br /><span class="科">众</span>若非郭氏伸冤枉。<br />怎得周生脱祸殃。</p>
        
        <p class="白"><span class="科">外下生旦末丑吊场末</span>我该死也。有这晦气。原是个短解。换做长解。直要解到广南雍州。若干路怎么能勾就到。<span class="科">生</span>大哥可怜见。夫妻分别只在一时。略容我说几句话。也是大哥恩德。<span class="科">末</span>好嘴脸。就起程了。还要说话。好自在生性。<span class="科">丑</span>大哥。可怜他夫妻分散。也待他分付一声。<span class="科">生</span>没奈何。把小人杻来松一松。<span class="科">末</span>还要松杻。<span class="科">丑</span>便罢么。<span class="科">末松扭介丑</span>等他们说话。我和你去那店里酌壶白酒去。<span class="科">丑扯末下生</span>我的妻。今日与你活分离。<span class="科">旦</span>丈夫。你去只终须去。留却怎生留。我有七个月身孕。不知是男是女。生下来终为无父之儿了。<span class="科">生</span>妻。我是个该死之徒。顾不得你身后之事了。<span class="科">旦</span></p>
        
        <p class="曲"><span class="牌">小桃红</span>和你同甘同苦。受尽饥寒。谁想道遭磨难也。此去程途有谁见怜。何况涉山川。披枷锁。挨风霜。这苦我也无由见也。我这里孤单伊怎管。<span class="科">合</span>一旦恩情断。再合甚年。只指望结来生未了缘。</p>
        
        <p class="曲"><span class="牌">前腔</span><span class="科">生</span>尪羸身已跋涉山川。料想我终须死也。谁收吾骨瘴江边。我便得生还。何况路途遥。没盘缠。我也难回转也。<span class="夹白">妻。我料今生再不能彀与你相会了。</span>除死后魂魄与你来相见。<span class="科">合前末上</span></p>
        
        <p class="白">快走。快走。</p>
        
        <p class="曲"><span class="牌">望歌儿</span><span class="科">旦</span>艰难。我欲待要随伊去。又被官府牵。我欲待拚死相随。奈己身又将分娩。纵有孩儿。永不识父亲之面。<span class="科">合</span>生不能彀相看和你同饱暖。死不能魂魄和你相留恋。</p>
        
        <p class="曲"><span class="牌">前腔</span><span class="科">生</span>难言。<span class="夹白">妻呵。</span>你若要重婚嫁。我也难将你管。<span class="夹白"><span class="科">旦</span>丈夫。你说那里话。<span class="科">生</span>你如今有七个月身孕。若生下女儿。将往事休题。若生下男儿。取名瑞隆。我那妻。<span class="科">拜介</span></span>与我教道他成人。说与他终身怨。<span class="夹白"><span class="科">背介</span>我周羽好痴。此行生死尚然不知。何况遗腹孩儿。</span>我只怕他叫别人做爹爹。那时节忘了维翰。</p>
        
        <p class="白"><span class="科">倒介旦</span>丈夫苏醒。<span class="科">醒介合前旦</span></p>
        
        <p class="曲"><span class="牌">黑麻令</span>君疑我将身变迁。<span class="夹白">丈夫。</span>不因这个遗腹子。目今就死在你眼前。<span class="夹白">丈夫。你虑我有再嫁之心。</span>只怕我挨不过饥寒。不久亡身。不能彀教子报冤。<span class="科">合</span>夫妻泪涟。心事万千。<span class="科">丑末逼介</span>最苦是催促登程。我也说不尽言。</p>
        
        <p class="曲"><span class="牌">前腔</span><span class="科">生</span>不须烦恼痛埋冤。只这一个遗腹子须索保全。<span class="夹白">妻。</span>无倚靠。只望你心坚。若得子孝共妻贤。<span class="夹白">我周羽呵。</span>就死也瞑目九泉。<span class="科">合前</span></p>
        
        <p class="曲"><span class="牌">尾声</span>生离死别何足叹。两下里愁怀万千。再得相逢。知他是甚年。</p>
        
        <p class="曲"><span class="牌">哭相思</span>但愿夫妻情不断。再图后世重相见。</p>
        
        <p class="白"><span class="科">末扯生下旦丑吊场</span>郭氏。大爷着我追你十两烧埋银子。快处置与我。好回复官府。<span class="科">旦</span>保正。</p>
        
        <p class="曲"><span class="牌">玉胞肚</span>奴是荆钗裙布。受饥寒朝不保暮。况儿夫远配边隅。尚没有半分资助。要征烧埋银怎支吾。<span class="夹白">奴家与丈夫就死了。</span>谁与烧埋夫共妇。</p>
        
        <p class="曲"><span class="牌">前腔</span><span class="科">丑</span>不须推故。命缘乖相逢此途。非干是我们相逼。只怕你挨推不过。免教刀下丧儿夫。纳几锭烧埋银值甚么。</p>
        
        <p class="落诗"><span class="科">丑</span>劝伊不必泪涟涟。<br />官司必定要银钱。<br /><span class="科">旦</span>保正略容三两日。<br />待奴处置办还官。</p>
        
        <h2 id=ch14 class="chapter"><span class="出题">第十四出　贿押</span></h2>
        
        <p class="曲"><span class="牌">梨花儿</span><span class="科">净上</span>周羽杀人搆祸胎。违条犯法临边界。他妻羁管方正家。<span class="夹白">嗏。</span>烧埋银少吾当贷。</p>
        
        <p class="白">事不关心。关心者乱。只为周娘子。费尽多少心机。不想官府饶了他的死罪。发配广南雍州为民。差张文押解。我如今有计。将十两银子送与张文。教他中途打死。有何不可。迤逦行来。此间已是张文门首。有人在此么。<span class="科">末上</span>一身奉差遣。指日离封丘。是那一个。<span class="科">见介</span>呀。原来是员外。贵人踏贱地。员外请里面坐。<span class="科">净</span>且不要嚷。闭了门。<span class="科">末</span>员外到此。有何见谕。<span class="科">净</span>我闻说差你押解周羽。<span class="科">末</span>便是。活晦气。我小人原是短解。不想太爷要我做长解。止取十两银子与我做盘缠。况且路途遥远。<span class="科">净</span>是那里。<span class="科">末</span>广南雍州有三千里路。快去快来也得半年。<span class="科">净</span>咳。老弟。那周羽是个恶人。活活把人杀死。问了死罪。到也与地方除害。太爷好没分晓。饶了他。差你押解。只是累了你。这许多路程。十两银子怎么彀盘缠。我有十两银子送与你凑用。<span class="科">末</span>小人无功受禄。怎得还员外。<span class="科">净</span>我不要你还。老弟你可仔细。当初那黄德一个钱也不曾得周羽的。被他杀了。你如今一路上早晚要防他。<span class="科">末</span>多谢员外好言。我小人解周羽到得那地方。讨得批回回来。才是我张文。<span class="科">净</span>老弟何难之有。解到前途僻静之处。拦头一棍。打死了他。你把银子干了一张地头文书。只说中途病故。一桩事却完了。<span class="科">末</span>多谢员外分付。<span class="科">净</span>若了事回来。再找十两银子。<span class="科">末</span>谨领。<span class="科">净</span></p>
        
        <p class="曲"><span class="牌">皂罗袍</span>财帛非同容易。请君家收取。不必疑猜。必须牢记在心怀。中途打死。却与民除害。<span class="科">末</span>不须多嘱。料然事谐。一言已定。再无变改。<span class="夹白"><span class="科">净</span>方才所说的。</span>佳音到日。一一当酬拜。</p>
        
        <p class="白"><span class="科">净</span>这话我为你干系。对你说。你在朋友妻子面前。不可泄漏。</p>
        
        <p class="落诗"><span class="科">末</span>员外不必细叮咛。<br />管取教他作滞魂。<br /><span class="科">净</span>若得留心当厚赠。<br />从今翘首望佳音。</p>
        
        <h2 id=ch15 class="chapter"><span class="出题">第十五出　托梦</span></h2>
        
        <p class="曲"><span class="牌">挂真儿</span><span class="科">小生扮金山大王上</span>堪怜周羽遭边配。论杀人果非其罪。</p>
        
        <p class="白">善哉。善哉。人间私语。天闻若雷。暗室亏心。神目如电。吾乃金山大王是也。今日出游山岳。至晚归殿。鬼判何在。<span class="科">鬼判上介末上</span>上命遣差。盖不由己。自家解子张文是也。蒙太爷差我押解周羽到雍州为民。此去有三千里路程。正在烦恼之际。不想张员外与我十两银子。叫我途中打死周羽。回来再找我十两。连日在途。人烟凑集。不敢下手。且趱到前途没人之所。再作区处。周羽死囚。快走上来。</p>
        
        <p class="曲"><span class="牌">水红花</span><span class="科">生</span>家乡回首暮云低。泪空垂愁肠千缕。<span class="夹白"><span class="科">末</span>雍州若干路。你这等样走。几时得到。<span class="科">生</span></span>非干违慢步行迟。体单衣。腹中饥馁。<span class="夹白"><span class="科">未</span>死囚。腹中饥馁。买些点心与你吃不成。还不快走。<span class="科">生</span></span>哀告大哥怜见。望赐与慈悲。略略的款行迟也啰。</p>
        
        <p class="白">大哥。我小人棒疮疼。行走不动。<span class="科">末</span></p>
        
        <p class="曲"><span class="牌">梧叶儿</span>你犯杀人罪。配边隅。今日里怨着谁。又不是有花并有酒。一步做两步移。<span class="科">合</span>你好愚痴。那个人怜伊来念伊。</p>
        
        <p class="曲"><span class="牌">水红花</span><span class="科">生</span>周羽屈受这灾危。拚残躯便做他乡之鬼。可怜贤达我荆妻。便做有男儿也难存济。遥望乡关何处。真好伤悲。休得要苦相催也啰。</p>
        
        <p class="曲"><span class="牌">梧叶儿</span><span class="科">末</span>你好不知理。说甚的。<span class="夹白"><span class="科">生</span>大哥。不说甚么。说那妻子。<span class="科">末</span></span>怎顾得那妻儿。我也为伊连累。愁烦心自知。趱行期。早不觉红轮西坠。</p>
        
        <p class="白">且住。此间有一所古庙在此。<span class="科">看介</span>原来是金山大王神庙。你看两扇金钉朱门。四边粉壁瑶阶。阴风吹送纸钱灰。圣像威仪古怪。大王爷。弟子张文。是河南开封府封丘县解子。今押解犯人周羽到广南雍州为民。大王爷。保佑弟子一路平安。脚轻手健。<span class="科">叫周羽介生睡介</span>你看这死囚。到处就睡着了。<span class="科">踢介</span>就是你也该拜一拜神道。祈保于路平安。好行好走。你不信神佛见得如此。<span class="科">生</span>是。大哥说得有理。宝殿香焚金鼎。花街雨润苍苔。黄昏时候少人来。扣齿三通礼拜。大王爷爷。我周羽果是杀人。望神明差阴兵即时打死。我周羽若是屈情。望神明鉴察。<span class="科">末</span>呸。死囚。大王是泥塑木雕的。又不是本府太爷。又不是本县大爷。你告诉他。难道饶了你。<span class="科">生</span>告诉神道。也要你管。<span class="科">末揪跪介</span>死囚。我不管你。谁管你。<span class="科">生</span>大哥是该管的。<span class="科">末</span>你看日落衔山。前面去不及了。也罢。就在这庙里宿了罢。<span class="科">生</span>大哥。这庙中又无壁落。况无灯火荐席。怎么歇得。到前面市镇上。热汤水也讨一口吃。<span class="科">末</span>死囚。你既要热汤热水。何不在家里自在么。<span class="科">生</span>咳。我小人理之当然。只是大哥于路辛辛苦苦。到前面市镇上。热汤水也买些吃。苦恼我小人是该死的。怎么要吃。<span class="科">末</span>死囚。白铁刀儿转口快。睡罢。<span class="科">生睡席上介末看神介</span>你看神像锥金沥粉。就是活的一般。<span class="科">转身介</span>你看只有慈悲公人。没有慈悲犯人。他这一领席儿也舍不得与我睡。自己睡了。我问你这死囚。<span class="科">打介生叫介</span>不是我连累你。你连累我。<span class="科">生</span>小人连累大哥。<span class="科">末</span>可又来。你这一领席儿不割舍得与我睡。自己睡了。<span class="科">生</span>是。大哥打得是。一时间没见识。<span class="科">末</span>若有见识。不去杀人了。<span class="科">生</span>是。大哥那里睡。<span class="科">末</span>摊在这里。<span class="科">摊席介末</span>把包儿放在这里。<span class="科">生放包介</span>把这棍子放在这里。<span class="科">生放棍介</span>大哥请睡。<span class="科">末睡介</span>自古轻囚重管。我一路辛苦。倘睡熟了。被他走了。怎么是好。待我叫他起来。做他一索。周羽。<span class="科">生</span>大哥要尿瓶。<span class="科">末</span>不是。我教你一觉好睡。<span class="科">生</span>大哥这等真好睡。<span class="科">末</span>不是。我睡熟了。你走了。我那里来寻你。<span class="科">生</span>大哥。我插翅也飞不去。<span class="科">末</span>待我捆将起来。<span class="科">生</span>大哥。没奈何。<span class="科">末</span>把这碗儿与你做枕头。便是人情了。<span class="科">生</span>大哥。可怜见。</p>
        
        <p class="曲"><span class="牌">五更转</span>望你们宽容恕。休得苦禁持。更深夜静。夜静图一睡。待等天明拚死前去。<span class="夹白">大哥没奈何。</span>我终是死。且放松。免做残疾鬼。<span class="夹白">咳。大王爷。</span>若得好梦。好梦还乡里。便死在黄泉。我也不忘你恩义。</p>
        
        <p class="曲"><span class="牌">前腔</span>告圣贤乞垂庇。这冤屈神自知。若还果有果有杀人罪。神理昭彰鉴察周羽。若还是命运蹇。天道危。难脱离。阴兵打死。打死心无悔。免教途中。受尽狼狈。</p>
        
        <p class="白"><span class="科">睡介末起介</span>正是受人之托。必当终人之事。临行之时。张员外与我十两银子。着我中途打死周羽。回来再找十两。一路人烟凑集。难以下手。今晚在此古庙中。人迹罕到。不要说一个周羽。便是十个周羽。打死了也没人知道。待我脑盖上打他一下。<span class="科">打生鬼判扯介末</span>怎么。打不下。想是不该在脑盖上死。且待我胁肋上打他一下。<span class="科">打生鬼判扯介</span>好古怪。每常这根棍子。拿在手里。如灯心一般。今日为何有千觔之重。我想起来。周羽不该在这个时辰上死。不免再睡一睡。正是阎王注定三更死。定不留人到五更。<span class="科">睡介小生</span>看禁子张文。杀气腾腾。犯人周羽。怨气冲冲。叫鬼判。将二人睡魔了。把周羽索子捆了张文。张文张文。你受了张敏财物。途中打死了周羽。回去又找十两银子。你却得利肥家。害人性命。听吾分付。</p>
        
        <p class="曲"><span class="牌">玉胞肚</span>堪怜周羽。是河南本郡附儒。论杀人果非其罪。是张敏使宋清杀的。休教打死在边隅。这段冤雠必报取。</p>
        
        <p class="曲"><span class="牌">前腔</span>周羽听取。且宽心不须痛悲。他年后定享荣贵。终有日光耀门闾。汝妻必产贵孩儿。这段冤雠必报取。</p>
        
        <p class="白"><span class="科">末醒介</span>呀。周羽走了。好古怪。这绳儿我捆在周羽身上。怎么倒捆在我身上。周羽又不走。正是吉凶犹未见。梦寐早先知。我正睡之间。明明见大王爷站在我面前。说周羽果非其罪。是张敏使宋清杀的。又说道此冤必报。且住。这个事在封丘县干的。怎么鄂州界上神明也晓得。正是人间私语。天闻若雷。又说是张敏与我十两银子。教我中途打死周羽。回来又找银十两。我想来今生不报。来世偿还。正所谓暗室亏心。神目如电。罢罢。他既受此冤枉。我与他做什么对头。我且叫他起来。放了他罢。周兄起来。<span class="科">生作惊醒介</span>咳。大哥没奈何。放了我的索子。<span class="科">末</span>方才与你放了。<span class="科">生看大王介末</span>你怎么做这个模样。<span class="科">生又看哭介</span>周兄。你只管看这神道怎么。有什么话。可对我说。<span class="科">生</span>咳。大哥不要说。去罢。<span class="科">末</span>不是。对我说不妨。<span class="科">生</span>说来要打。<span class="科">末</span>我不打你。对我说。<span class="科">生</span>大哥。我正睡之间。梦见大王爷站在我跟前。说我果非其罪。被人陷害。后面还有两句。咳。不要说。<span class="科">末</span>还有什么说话。一发对我说了。<span class="科">生</span>咳。荒唐之言。不要说他。只是去罢。<span class="科">末</span>何妨一发说了。<span class="科">生</span>他说我生什么贵子。夫妻相会。还有报冤之日。咳。荒唐之言。不该说。去罢。<span class="科">末</span>周兄。我夜来也得一梦。<span class="科">生惊介</span>大哥也有梦。<span class="科">末</span>我梦与你一般的。我今日就在庙中放了你。<span class="科">生</span>咳。大哥又来取笑我周羽。一路上少打我周羽几下。这就是大哥的情。怎么说放了我。<span class="科">末</span>我果然放了你。<span class="科">生</span>大哥你果然。<span class="科">拜介</span></p>
        
        <p class="曲"><span class="牌">画眉序</span>谢慈悲。救我残生放周羽。<span class="夹白">大哥。</span>胜造浮屠七级。再生功德。我如今未卜生还。便死后不忘你恩义。<span class="科">合</span>悄似禽鸟脱笼去。直飞到九霄云里。</p>
        
        <p class="曲"><span class="牌">前腔</span><span class="科">末</span>怜伊受禁持。免在他乡作怨鬼。把行枷锁杻尽皆脱离。<span class="夹白">周兄。</span>逢大赦才可回来。免把我一身连累。<span class="科">合前</span></p>
        
        <p class="曲"><span class="牌">滴溜子</span><span class="科">生</span>思量起。思量起。欲寄纸书。只怕人去后。书去后。漏泄此机。<span class="科">末</span>且在他乡居住。<span class="夹白"><span class="科">生</span>我的妻呵。<span class="科">末</span></span>休得要想妻思故里。路上闲言闲语尽除。</p>
        
        <p class="落诗">今生脱放谢君恩。<br />免使他乡作滞魂。<br />双手劈开生死路。<br />一身跳出是非门。</p>
        
        <p class="白">请了。<span class="科">末下介生</span>大哥转来。<span class="科">末</span>怎么说。<span class="科">生</span>大哥放了我周羽。到贻累了大哥了。<span class="科">末</span>怎么贻累我。<span class="科">生</span>大哥回去。那得批回收管回销。不是贻累了大哥。只是解去。<span class="科">末</span>咳。你倒是个好人。我于路错打了你。这批回收管不妨。本府给我盘缠。用了一半。还有一半。我到前途。或州或县。告一纸文书。说你中途病故了。<span class="科">生</span>死了到干净。请了。<span class="科">生下介末</span>周兄转来。<span class="科">生</span>我说你不放我。大哥只是解去。<span class="科">末</span>不是。我看你这般行径。怎么路上行得。我有一个睡帽儿。有一件衣服。与先生穿了。在此也好看些。<span class="科">生</span>多谢大哥。请了。<span class="科">末下生拜神介</span>多谢大王爷托梦。张文放了我。待我去地方上讨得香烛来。拜谢神明。<span class="科">下小生</span>鬼判与我好生护送周羽。<span class="科">应介</span>大抵乾坤只一照。免教人在暗中行。<span class="科">下</span></p>
        
        <h2 id=ch16 class="chapter"><span class="出题">第十六出　邀赏</span></h2>
        
        <p class="曲"><span class="牌">卜算子</span><span class="科">老旦上</span>岁月相催人易老。空堆积满堂金宝。夫婿心痴。儿孙梦杳。羞睹宜男芳草。</p>
        
        <p class="白">万事分已定。浮生空自忙。我家员外一心只恋着周娘子。倘做出事来累我。怎生是好。<span class="科">末上</span>渡水方知水。登山始见山。雍州何太远。得见故乡难。此间已是张员外门首。不免迳入。<span class="科">见介老旦</span>大哥何来。<span class="科">末</span>小人是解人张文。<span class="科">老旦</span>到此何干。<span class="科">末</span>要见员外讨赏。<span class="科">老旦</span>讨甚么赏。<span class="科">末</span>当时起程之际。蒙员外赏小人十两银子。分付要中途打死周羽。回来再找银十两。<span class="科">老旦</span>曾打死么。<span class="科">末</span>到鄂州金山大王庙里。三更时分打死了。特来讨赏。<span class="科">老旦</span>员外庄上去了。不在家。待他回来我说。一定谢你。<span class="科">末</span>员外不在家。明日来。<span class="科">老旦</span>请回。员外不在。多慢了。<span class="科">末虚下老旦</span>大哥转来。此事不可对别人说知。<span class="科">末</span>晓得。全凭三寸舌。打动外来人。<span class="科">下老旦</span>员外。你害别人犹自可。别人害你待何如。当初周羽人命一事。我就疑他。原来用此机谋。久后必然做出事来。贻累着我。待他回来。索取休书。要他改过。看他怎么。<span class="科">净上</span></p>
        
        <p class="曲"><span class="牌">西地锦</span>一从周家边配。不知音信何如。若还果作他乡鬼。方可营搆他妻。</p>
        
        <p class="白"><span class="科">见介老旦</span>员外贺喜。<span class="科">净</span>何喜可贺。<span class="科">老旦</span>贺了事的喜。<span class="科">净</span>昨晚事了。<span class="科">老旦</span>周羽已死。岂不可贺。<span class="科">净</span>他死了。干我什么事。有何病症死了。<span class="科">老旦</span>不是病死的。被人打死的。<span class="科">净</span>这下手的人好硬心肠。<span class="科">老旦</span>这等人教他衣不遮身。食不充口。天不盖。地不载。<span class="科">净</span>那下手人好心狠。<span class="科">老旦</span>那打死他的不心狠。主谋的心狠。<span class="科">净</span>主谋的是谁。<span class="科">老旦</span>只在眼前。<span class="科">净</span>眼前不是你。就是我。<span class="科">老旦</span>不是你。倒是我。<span class="科">净</span>是谁来说的。<span class="科">老旦</span>方才解子回来。问你取赏。我才晓得。<span class="科">净</span>他来骗你酒吃。我要出去。<span class="科">老旦</span>那里去。自古饶人是福。欺人是祸。你干这等的事。久后必然贻累我。你如今快写一纸休书与我。我自出家去罢。<span class="科">净</span>夫妻之情。怎么割舍得你。<span class="科">老旦</span>休要缠。快写。</p>
        
        <p class="曲"><span class="牌">解三酲</span>你虚飘飘把文书填写。实柸柸指望他做浑家。眼睁睁陷他牢中坐。痛煞煞把他配在天涯。犹兀自喜孜孜赏着张解。教他打死。直待要惨刻刻行凶。害了周秀才。非是我埋冤你。这都是那无情张解。错报奴家。</p>
        
        <p class="白"><span class="科">净</span>什么休书。我不写。<span class="科">老旦</span></p>
        
        <p class="曲"><span class="牌">琐寒窗</span>写休书休得蹉跎。自向空门冷淡过。<span class="夹白"><span class="科">净</span>享荣华。受富贵。倒不好。出什么家。和尚不是好的。<span class="科">老旦</span></span>非甘冷淡。厌你繁华。只怕乾坤造恶。不容伊做。一朝里相算结果。只怕周秀才一样受波查。我做他的媳妇如何。</p>
        
        <p class="白"><span class="科">净</span>休书怎么写。<span class="科">老旦</span>妇人有七出之条。凭你写。<span class="科">净</span>说甚七出之条。<span class="科">跑下老旦</span>怎么好。你看他又扯淡去了。我只为劝你不听。故意如此。员外。员外。</p>
        
        <p class="落诗">作恶须防灾祸侵。<br />劝君仔细自沉吟。<br />夫妻且说三分话。<br />未可全抛一片心。</p>
        
        <h2 id=ch17 class="chapter"><span class="出题">第十七出　遥奠</span></h2>
        
        <p class="曲"><span class="牌">鹧鸪天</span><span class="科">旦上</span>夫配边城已丧身。孤魂无主我无亲。可怜漠漠沙场鬼。犹是深闺梦里人。</p>
        
        <p class="白">啼哽咽。泪交加。贱妾肠千结。良人天一涯。满拟终身同白首。争知撒手卧黄沙。风潇潇。雨漠漠。魂飞障海头。骨冷蛮山角。从此王孙梦不归。断肠芳草年年绿。奴家指望丈夫再有相逢之日。谁想张解回来。说我丈夫死在途中。丈夫。我和你再不能彀相会了。从此恩情断绝。今日聊具凉浆水饭。纸钱一陌。不免望空遥奠一番。以表夫妻之情。丈夫。你被人陷害死无辜。鸾凤分飞隔两途。遥想天涯埋白骨。且将杯酒奠儿夫。</p>
        
        <p class="曲"><span class="牌">香罗带</span>儿夫周解元。新亡逝魂。空中暗听妻诉言。共偕夫妇。指望到百年也。<span class="夹白">丈夫。</span>谁想没福分享安然。饥寒共守七八年。待死和你重相见。细思量难上难。<span class="夹白">丈夫。</span>非是我贪生也。<span class="夹白">你临别之时。曾分付我来。</span>怀抱孩儿要保全。</p>
        
        <p class="白">含冤告奠妾心酸。两泪滂沱落未干。未审一灵知觉否。且将烈火纸烧残。</p>
        
        <p class="曲"><span class="牌">前腔</span>烧残这纸钱。怎的随风乱翻。<span class="夹白">纸灰。</span>怎生得到我夫骸骨边。囊中留得一钱看也。只这银钱纸尚犹悭。可知道与钱没分缘。<span class="夹白">丈夫。</span>你只为借钱丧。莫不是见钱心转酸。<span class="夹白">张员外。你只为</span>二十锭生钱也。拆散夫妻不再圆。</p>
        
        <p class="白"><span class="科">净末上</span>金将石试方知色。人为财交始见心。张千。说我在外面。<span class="科">末见旦介</span>周娘子。员外在外面。<span class="科">旦见净介净</span>周娘子。一拜还一拜。省欠来生债。你欠我许多生钱。没得还我。你丈夫又死了。在此孤单独自。有何主意。<span class="科">旦</span>员外。义重如山山不重。恩深如海海非深。奴家丈夫方死。骸骨未冷。待孝满。备办还员外。<span class="科">净</span>那有许多长本钱。太岁头也被你哄白了。我不管。若无钱还。你随我回去。<span class="科">旦</span></p>
        
        <p class="曲"><span class="牌">雁过沙</span>儿夫丧天涯。做不得孟姜女千里送寒衣。没盘缠取他骸骨归。有何颜更随别人去。受饥寒只为全节义。这两锭生钱权且放迟。<span class="科">净</span></p>
        
        <p class="曲"><span class="牌">前腔</span>见你哭啼啼。不由人也伤悲。你一身在此无倚依。不如寄迹吾家里。这两锭生钱方可放迟。</p>
        
        <p class="白">周娘子。你欠我许多银子。终不然罢了。<span class="科">旦背介</span>我若不顺从。必遭毒计。且诈许他。<span class="科">转介</span>员外。待奴家生儿月满。方可随员外去。<span class="科">净</span>服药堕胎如何。<span class="科">旦</span>服药堕胎。终有一失。坏了腹中孩儿犹自可。倘坏了奴家身体。负了员外许多心情。<span class="科">净</span>张千记了。待娘子分娩之时。可多送些米肉来调理。<span class="科">旦</span>不劳挂心。</p>
        
        <p class="落诗"><span class="科">净</span>佳期已定一言中。<br />顿使吾心喜气浓。<br /><span class="科">末</span>有缘千里能相会。<br /><span class="科">旦</span>无缘对面不相逢。</p>
        
        <h2 id=ch18 class="chapter"><span class="出题">第十八出　局骗</span></h2>
        
        <p class="曲"><span class="牌">凤凰阁</span><span class="科">生上</span>家乡何处。回首重重烟水迷。鸳帏几度梦空归。他那里应疑我是鬼。音书难寄泪频滴。烟岚瘴雨。</p>
        
        <p class="白">僵尸岂是曾参杀。天救寒儒身苟活。单衣怕见楚天秋。馁腹欲餐胡地雪。梧桐巢破凤凰分。云水程遥鱼雁绝。天涯别恨五更钟。旅邸离愁千里月。周羽。自从金山庙中。神明托梦。张文释放。未得恩宥。不敢还乡。只得街头上叩谒豪门。胡乱度日。不知家中妻子分娩不曾。又不知是男是女。几时再得完聚。正是夫妻两地愁无尽。身类孤蓬恨怎消。你看这等天气。好凄凉人也。</p>
        
        <p class="曲"><span class="牌">小桃红</span>寒侵短褐。饥搅空肠。举目无亲党也。只听得嘹嘹呖呖。雁儿过潇湘。疎辣辣两三行。<span class="夹白">雁儿。</span>你吃的是稻和粮。宿的是蓼花汀。游的是芦花荡也。煞强似我饥寒无所傍。比似我被拘囚。怎如得雁过衡阳。</p>
        
        <p class="曲"><span class="牌">下山虎</span>一似苏卿海上牧守羝羊。他那里怎知我到在大泽久藏。殷勤要寄个音书。无奈上林路长。慢回首家乡珠泪汪。<span class="夹白">苦</span>我妻子应无恙。未审何年情再讲。<span class="夹白">我周羽好痴。</span>竟不想饥寒死在衰草路傍。说什么松菊犹存三径荒。</p>
        
        <p class="曲"><span class="牌">蛮牌令</span>遗腹子也生养。<span class="夹白">若是生得个男儿。</span>如今渐年长。只怕我妻重婚嫁。不教他学文章。<span class="夹白">我好痴。教孩儿学甚文章。</span>比似我书读五车。那曾上金马玉堂。<span class="夹白">我欲待潜地逃回。又没有盘缠。</span>少不得乞丐绕街坊。早难道衣锦还乡。</p>
        
        <p class="曲"><span class="牌">前腔</span>几度梦还乡。妻子又惊惶。只道我是沙漠鬼。问我魂魄在何方。<span class="夹白">休道梦里回还。便是今日回去。</span>似这般憔瘦形骸。一逢着故旧妻房。他道我是活骷髅。不是旧日才郎。</p>
        
        <p class="曲"><span class="牌">尾声</span>千愁万恨都撇漾。未知素餐淡饭在何方。那些个酒解愁肠。</p>
        
        <p class="曲"><span class="牌">亭前柳</span><span class="科">净丑上</span>咱两个。每双双。终日恣猖狂。请人来吃酒。把他做钱当。远观有个穷酸相。请他来吃酒。骗他一场。</p>
        
        <p class="白"><span class="科">净</span>老兄作揖。一向久违。久别。久疎。久阔。<span class="科">丑</span>一向久仰。外日深扰。<span class="科">生</span>学生不是这里人。<span class="科">净</span>贵处。<span class="科">生</span>学生是河南开封府封丘县人。<span class="科">净</span>正是。兄的姓百家姓上有的。<span class="科">生</span>学生姓周名羽。<span class="科">丑</span>我正思量得起。贵表是两个字的。<span class="科">生</span>字惟翰。<span class="科">丑</span>正是。兄为何到此。<span class="科">生</span>被人诬陷。<span class="科">净</span>被人诬陷。快拿他来。<span class="科">生</span>不是这里人。是我学生那里人。<span class="科">净</span>若是我这里人。不敢欺说。闻愚兄弟名。都是怕我的。<span class="科">生</span>老兄上姓。<span class="科">净</span>姓丢。<span class="科">生</span>贵表。<span class="科">净</span>丢不孙是我学生。<span class="科">生</span>此间。<span class="科">丑</span>倏才盛就是在下。<span class="科">生</span>怎么有这等姓。<span class="科">净</span>丢得来。倏得去。才为好汉。那一年在贵省做些小买卖。偶逢一阵骤雨。在宅上躲雨。多蒙老兄何等款待。谢之不尽。<span class="科">生</span>多有慢了。<span class="科">丑净</span>老兄曾有贵寓么。<span class="科">生</span>还没有。<span class="科">净</span>这等就不家怀了。既没有。到弟家里。住两三个月。<span class="科">丑</span>到小弟家里。住四五个月。<span class="科">净</span>到我家里住半年。<span class="科">丑</span>到小弟家里住八九个月。<span class="科">净</span>到我家里住十来个月。<span class="科">丑</span>到我家里住一年。<span class="科">净</span>兄弟看将起来。光阴易过。扯来扯去。一年就过了。如今请周兄到酒店中接风。<span class="科">生</span>不曾相识。何以克当。<span class="科">丑</span>四海之内皆兄弟也。转东过西。此间就是。酒保在那里。<span class="科">末上</span>味招云外客。香引洞中仙。二位又来了。<span class="科">净</span>不要做声。<span class="科">末</span>吃多少酒。<span class="科">净</span>尽醉方休。<span class="科">末下净</span>周兄请上坐。<span class="科">生逊坐介丑</span>周兄。不要说我兄弟名。就是见了我这帽子。也吓一跌。看帽。<span class="科">净跌介</span>周兄。还有一件。我这里人最欺生。你如此打扮。认你是别处人。就要欺你。把这帽子与我换了。<span class="科">换介</span>你看带了这帽子。就像我这里人了。<span class="科">末持酒上</span>断送一生惟有。破除万事无过。酒在此。<span class="科">丑</span>哥哥。把酒来尝一尝如何。<span class="科">净</span>拿来我尝。<span class="科">丑</span>如何。<span class="科">净</span>问急了。<span class="科">丑</span>如何。<span class="科">净</span>又问迟了。<span class="科">丑</span>如何。<span class="科">净</span>好。在这里。兄弟你也尝一尝。<span class="科">丑</span>哥哥尝了。我不消尝。周兄。你那里酒。不知怎么样吃。<span class="科">生</span>我那里主人整酒。客出令。<span class="科">丑</span>与我这里不同的。我这里主人整酒。主人出令。<span class="科">生</span>怎么到是主人出令。<span class="科">丑</span>主人整酒来奉客。行一个难令。如行不出。多奉几杯酒。若是客出了令。都罚了主人家。所以主人整酒。主人出令。这等哥哥举一令。<span class="科">净</span>我学生没有甚么令。就把历日为题。遇时节饮一杯。无时节径过。<span class="科">生取酒介丑</span>得令得酒。<span class="科">净</span>我说起。正月元宵。我饮酒。<span class="科">丑</span>什么酒。<span class="科">净</span>赏灯酒。干。二月是周兄。<span class="科">生</span>二月无节。<span class="科">净</span>无节迳过。三月是兄弟。<span class="科">丑</span>三月清明。我饮酒。<span class="科">净</span>什么酒。<span class="科">丑</span>扫墓酒。干。四月是周兄。<span class="科">生</span>四月无节。<span class="科">丑</span>无节迳过。五月是哥哥。<span class="科">净</span>五月端阳。我饮酒。<span class="科">丑</span>什么酒。<span class="科">净</span>解综酒。干。六月是周兄。<span class="科">生</span>六月六。<span class="科">净</span>你洗浴。迳过。七月是兄弟。<span class="科">丑</span>七月七夕。我饮酒。<span class="科">净</span>什么酒。<span class="科">丑</span>吃巧酒。干。下半年从左转。八月是哥哥。<span class="科">净</span>八月中秋。我饮酒。<span class="科">丑</span>什么酒。<span class="科">净</span>月华酒。干。有来有往。礼无不答。九月是兄弟。<span class="科">丑</span>九月重阳。我饮酒。<span class="科">净</span>什么酒。<span class="科">丑</span>登高酒。干。十月是周兄。<span class="科">生</span>十月朝。<span class="科">丑</span>鬼节不准。十一月是哥哥。<span class="科">净</span>十一月冬至。我饮酒。<span class="科">丑</span>什么酒。<span class="科">净</span>一阳酒。干。十二月是周兄。<span class="科">生</span>十二月岁除夜。<span class="科">净</span>难得岁除夜。请一杯。周兄那里糯米粜多少一担。<span class="科">生</span>不过五六钱银子一担。<span class="科">净</span>不当什么贵。一年吃得一杯酒。兄弟你奉菜。我奉周兄一杯酒。</p>
        
        <p class="曲"><span class="牌">排歌</span>今日相逢。喜气甚浓。一杯解开愁容。刘伶每日喜匆匆。但愿樽前酒不空。<span class="科">合</span>歌一曲。饮数钟。人生何处不相逢。容颜醉。厮和哄。一齐拚却醉颜红。</p>
        
        <p class="白">周兄在此没什么吃。待我去买些什么来。<span class="科">生</span>不消得。<span class="科">丑</span>快来些。<span class="科">净下丑</span>我也奉一杯。</p>
        
        <p class="曲"><span class="牌">前腔</span>解佩留貂。喜气甚浓。劝君且自从容。休将酒数问石崇。歌罢桃花扇底风。<span class="科">合前丑下末上</span></p>
        
        <p class="白">叫小厮拿等子来会钞。<span class="科">生</span>酒保。丢倏二兄在那里。<span class="科">末</span>他两个去了。<span class="科">生</span>原来他两个去了。我也去罢。多谢了。<span class="科">末</span>酒钱也不还。往那里去。<span class="科">生</span>实不相瞒。学生是异乡人。他二人替我接风。酒钱不该我还。<span class="科">末</span>谁来请你。快称银子。<span class="科">生</span>我身边分文没有。那得还你。待我叫他转来。丢倏二兄转来。<span class="科">末怒介生看帽介末</span></p>
        
        <p class="曲"><span class="牌">双㶉鶒</span>看伊家孱弱瘦脸。怎说出无理之言。既来饮酒。怎推得囊里无钱。枉被人打数拳。到底难免。</p>
        
        <p class="曲"><span class="牌">前腔</span><span class="科">生</span>非干是我相轻贱。听哀告望相怜。念我是他乡流落此间。蓦然见他两个。抵死相牵要请归。谁知他先自分散。</p>
        
        <p class="曲"><span class="牌">前腔</span><span class="科">末</span>听诈言未必然。休得要乔厮埋冤。到官司厅上明台判。<span class="科">生</span>你若要到官。拚一命先丧黄泉。</p>
        
        <p class="白"><span class="科">末结打介生</span>救人。救人。<span class="科">外上</span>慈悲胜念千声佛。作恶空烧万炷香。放手。放手。你为何扯着他。<span class="科">末</span>李公公。这汉子领两个人来。吃了五百文钱酒。竟没得还我。如今扯他到官府去。<span class="科">外</span>汉子。你为何吃了酒。不还酒钱。<span class="科">生</span>公公容禀。我学生是异乡人。偶到贵处。适间遇着丢倏二人。请我到此吃酒。不知他两个那里去了。<span class="科">外</span>你被他骗了。我这里鄂州界上骗贼极多。你被他哄了。酒保。他身边没钱。结他也没得还。这银子明日到我柜上来取。<span class="科">末</span>好造化。正是合放手时须放手。得饶人处且饶人。<span class="科">下生</span>多谢公公。<span class="科">外</span></p>
        
        <p class="曲"><span class="牌">高阳台</span>听汝言谈。观伊举止。君家甚处居住。姓甚名谁。为何来到此处。<span class="科">生</span>听启。我是封丘县里世业儒。表字维翰。姓周名羽。被他人陷害。配来边地。</p>
        
        <p class="曲"><span class="牌">前腔</span><span class="科">外</span>听取。君有何能。今从何业。离家还是何时。家有何人。一一说与吾知。<span class="科">生</span>非虚。胸中颇有万卷书。奈饥来一字不堪煮。有妻郭氏。别来已经年矣。</p>
        
        <p class="白"><span class="科">外</span>原来是位饱学。失敬了。也罢。你到我家下。训几个蒙童。你心下何如。<span class="科">生</span>若得收留。感恩非浅。</p>
        
        <p class="曲"><span class="牌">簇御林</span><span class="科">外</span>听言语。真可悲。果是知书本分儒。可怜流落无依倚。不如寄迹吾家里。<span class="科">合</span>好伤悲。相逢到此。不由不泪如珠。</p>
        
        <p class="曲"><span class="牌">前腔</span><span class="科">生</span>蒙收录。感大德。自愧无能难塞责。犹如失垒燕孤飞。向画堂深处雕梁语。<span class="科">合前</span></p>
        
        <p class="落诗"><span class="科">生</span>自叹一身如转蓬。<br />荷君收录我孤踪。<br /><span class="科">外</span>今日得吾提掇起。<br />免教落在污泥中。</p>
        
        <h2 id=ch19 class="chapter"><span class="出题">第十九出　得胤</span></h2>
        
        <p class="曲"><span class="牌">忆秦娥</span><span class="科">旦上</span>遭磨难。遭磨难。可怜挨得身分娩。身分娩。儿身虽在。父身不见。</p>
        
        <p class="白">梦叶熊罴喜气舒。家贫难写弄璋诗。奴家自从儿夫别后。饥寒度日。只为保全腹内孩儿。受张敏无限禁持。感谢天地。已得分娩。生下孩儿。方才满月。我有万千之事。难对你说。望你长成。与父亲做个报冤之主。</p>
        
        <p class="曲"><span class="牌">霸陵桥</span>七个月在娘怀抱间。早没了亲爹。却教娘受孤单。有谁与孩儿做主。只得告取苍天。我亲的只有孩儿在眼前。念你是周家骨血。异日继祖宗香烟。<span class="夹白">嗏。</span>愿你容易长。容易养。休忘了四不知荆娘愿。</p>
        
        <p class="曲"><span class="牌">字字双</span><span class="科">丑</span>娘行孤苦自孀居。独睡。见说生下好孩儿。奇异。他爹边配未回归。忧虑。寡妇孤儿受惨凄。何济。</p>
        
        <p class="白"><span class="科">见介</span>周娘子。且喜令郎弥月。老身特着小厮煮一碗羹汤。少刻就送来。<span class="科">旦</span>多谢婆婆。<span class="科">丑</span>借令郎与我看一看。呀。眉清目秀。与周秀才一般模样。可庆。<span class="科">末持米肉上</span>白粲表芹意。红叶不须题。<span class="科">见介旦</span>掌事哥到此何干。<span class="科">末</span>员外特着小人送米肉在此。<span class="科">旦</span>何劳员外费心。我决不受。请收回去。<span class="科">末</span></p>
        
        <p class="曲"><span class="牌">绣停针</span>员外传语。休得错写弄璋诗。令男女特来贺喜。<span class="夹白"><span class="科">旦</span>贺什么喜。<span class="科">末</span></span>贺你掌上明珠。喜今朝弥月之时。聊借此略表芹意。将来薄礼肉和米。望娘子休怪物轻微。幸笑留勿罪休推。</p>
        
        <p class="曲"><span class="牌">前腔</span><span class="科">丑</span>寡妇孤儿。员外相怜芹意美。送将来米肉甚周济。可收留在此充饥。<span class="科">旦</span>你不知他们就里。只指望同谐连理。这些小意我先知。送将来礼物虽周备。<span class="夹白">还少一件。<span class="科">末</span>还少甚么。我去就取来。<span class="科">旦</span></span>只少一纸休书。</p>
        
        <p class="白">请收回。我决不受。<span class="科">末</span>若不受。莫非悔嫁员外之心。<span class="科">旦</span>员外既要娶我。教他亲自登门。方可成亲。<span class="科">末</span>娘子请受了这米肉。<span class="科">旦</span>米肉无功怎受之。<span class="科">末</span>一言已定做夫妻。<span class="科">丑</span>根深不怕风摇动。<span class="科">旦</span>树正何愁月影移。<span class="科">末下丑</span>娘子。米却不受他的罢了。肉该受了他的。<span class="科">旦</span>赵婆婆。受了他这一块肉。我这一块肉着于何处。</p>
        
        <p class="曲"><span class="牌">山坡羊</span>我孩儿方才出世。奈家贫如何存济。何时等得。等得他成器。儿长成只愁娘做鬼。黄河尚有。尚有澄清日。岂可人无得运时。思之。顿教人泪暗垂。伤悲。顿教人泪暗垂。</p>
        
        <p class="曲"><span class="牌">前腔</span><span class="科">丑</span>叹娘行亡却夫婿。最堪怜遭他毒计。你孩儿长大。长大必聪慧。他异日终须报父隙<span class="夹白">张员外你这等欺心。</span>一朝罪满。罪满盈余日。也有收纶罢钓时。<span class="科">合前</span></p>
        
        <p class="落诗">烈女须当守困穷。<br />绝交不近富豪翁。<br />假饶就有乌江难。<br />谁肯沉埋枯井中。</p>
        
        <h2 id=ch20 class="chapter"><span class="出题">第二十出　妄想</span></h2>
        
        <p class="曲"><span class="牌">长污歌</span><span class="科">净上</span>多想那佳人。今朝一定为姻契。</p>
        
        <p class="白">花不香兮蜂不采。酒不美兮人不沽。自家为周娘子不能彀一宵恩爱。且喜他生下孩儿。已曾着张千送米肉去。怎么还不见回来。<span class="科">末上</span>兰香本是无心物。着意栽时不肯香。<span class="科">见介</span>禀员外。周娘子米肉不受。<span class="科">净</span>他怎么不受。<span class="科">末</span>小人说不受这米肉。莫非悔嫁员外。周娘子说多多上覆。既要娶奴家。选定吉日良时。亲自登门。就可成亲。<span class="科">净</span>今晚就去。<span class="科">末</span>今日晚了。明日去罢。<span class="科">净</span>今晚怎么熬得过。</p>
        
        <p class="曲"><span class="牌">乌夜啼</span>昔日痴迷。抵死推辞不肯随。他今朝夫死。难受饥寒。怎守节义。安排筵席赴佳期。嫦娥自降临凡世。<span class="科">合</span>银烛交辉。从今整顿做乘龙佳婿。</p>
        
        <p class="曲"><span class="牌">前腔</span><span class="科">末</span>守志难移。洁似秋霜清似水。若不是机关奇巧。怎得娇姿许诺无辞。今宵神女下瑶池。襄王亲降巫山底。<span class="科">合前</span></p>
        
        <p class="落诗">专待嫦娥离月宫。<br />洞房花烛影摇红。<br />若还果得成姻契。<br />堪效天边翼鸟同。</p>
        
        <h2 id=ch21 class="chapter"><span class="出题">第二十一出　剖面</span></h2>
        
        <p class="曲"><span class="牌">绕地游</span><span class="科">旦上</span>冤家乱道。心事多奸狡。逼婚姻强来闹炒。宁甘死誓。不同偕老。</p>
        
        <p class="白">象为牙而身丧。翠为羽而体分。奴家只因一貌。被张敏起不仁之心。害我丈夫性命。岂有再嫁之理。为因怀着孩儿。只得佯言诈许。我寻思起来。曾闻烈女有断臂剔目。以守贞节。奴家岂惜一貌。玷辱此身。他今日若来。只得毁坏花容。绝他狂妄之念。天呵。只为奴家。害得家破人亡。可知道贵妃亡国。绿珠败家。</p>
        
        <p class="曲"><span class="牌">集贤宾</span>临鸾任取红脸消。管甚么粉悴脂憔。断送我儿夫。只为奴一貌。配千里。只为秋水多娇。魂消梦杳。隔万山。只为眉山生得恁巧。人去远。眼中人。只为镜中人好。</p>
        
        <p class="曲"><span class="牌">莺啼序</span>荆钗裙布。还有甚妖娆。<span class="夹白">张敏。</span>忍把我一家都坏了。可知道坏唐朝贵妃艳冶。石季伦为绿珠娇巧难描。那毛延寿故画了汉昭君。未为错了。</p>
        
        <p class="曲"><span class="牌">啄木儿</span>若得容颜破。节义高。身体发肤何足道。奴若要青史名标。少不得血污刚刀。便做受之父母难全孝。自知早被婵娟误。却不道承恩不在貌。</p>
        
        <p class="曲"><span class="牌">普贤歌</span><span class="科">净末众上</span>洞房花烛瑞香浮。今日乘龙结凤俦。花貌正娇羞。及早下妆楼。胜似广寒孤眠虚度秋。</p>
        
        <p class="白"><span class="科">净分付介末报介净</span>娘子拜揖。<span class="科">旦</span>员外。今日到我寡妇之门何干。<span class="科">丑掌礼科净</span>家中筵席完备。请娘子回家做亲。<span class="科">旦</span>员外宅上。少什么金钗十二。娶寒家贫贱之妇。<span class="科">净</span>家下虽有几个贱内。怎如得娘子一貌如花。<span class="科">旦</span>原来只为奴家一貌。故见如此。正是漆为有用肤裂。龟因壳胜刳肠。只为奴家一貌。平地生波。员外少待。我开镜梳妆。才好上轿去。<span class="科">净</span>不须梳洗。带孝也倒俏。<span class="科">旦对镜介</span>今日只见我的面皮。不见丈夫之面。却不痛杀我也。</p>
        
        <p class="曲"><span class="牌">黄莺儿</span>开镜使人愁。旧日容颜消瘦了。<span class="夹白">镜台。我多时不见你。</span>只为鸾孤羞把菱花照。<span class="夹白">面皮面皮。</span>只因窈窕。<span class="夹白"><span class="科">净</span>窈窕淑女。君子好逑。<span class="科">丑科旦</span></span>招人闹炒。使奴家失业无依靠。若不为儿曹。一身拚死。<span class="夹白">我将这段妖娆呵。</span>都丧在蓬蒿。</p>
        
        <p class="白"><span class="科">丑</span>银台荧烛月光高。嘹亮笙歌绕画梁。画鼓轻敲龙笛响。新人移步出兰房。<span class="科">丑科旦</span></p>
        
        <p class="曲"><span class="牌">前腔</span>担搁度年少。担搁添烦恼。<span class="夹白">面皮</span>祸根芽。做出灾不小。原来你误我。<span class="夹白">如今有何难处。</span>将伊坏了。免得此身落在他圈套。<span class="夹白"><span class="科">净</span>等久了。好心焦。<span class="科">旦</span></span>你且免心焦<span class="夹白"><span class="科">净</span>真个如花似月。<span class="科">旦</span></span>谩道如花似月。管教月缺与花飘。</p>
        
        <p class="白"><span class="科">丑</span>蓬莱仙子试新妆。莲步徐徐出画堂。前唱后随夫妇礼。笙歌合奏凤求凰。<span class="科">丑科旦</span></p>
        
        <p class="曲"><span class="牌">尾声</span>伤心提起这刚刀。要全身。难全美貌。<span class="夹白">张员外你放心前去。<span class="科">净科旦</span></span>将一段祸根苗。与君断送了。<span class="科">剖面介众下介净</span></p>
        
        <p class="曲"><span class="牌">念佛子</span>泼贱人。忒执拗。口欠食。身上无衣。我怜伊美貌。欲做夫妻。你无知把面皮剖破。看满身鲜血淋漓。自伤残貌美。空费我心机。</p>
        
        <p class="曲"><span class="牌">前腔</span><span class="科">旦</span>畜类奸谋辈。为富不仁不义。论他弓莫挽。他马莫骑。我自思家贫貌美。陷我夫身丧沟渠。有何颜中伊毒计。</p>
        
        <p class="曲"><span class="牌">前腔</span><span class="科">净</span>贫穷辈。太无知。买柴如束桂。有朝餐。没夜食。你守节成何济。<span class="科">旦</span>我守节贞洁如冰。不比你畜类之辈。肯重偕犬羊为婿。</p>
        
        <p class="曲"><span class="牌">前腔</span><span class="科">净</span>太不是。太不是。不肯重婚配。毁坏花容。再作区处。<span class="科">旦</span>更言痴。更言痴。少什么人家女。誓不将身来轻弃。请出去。请出去。论疾风暴雨。不入寡妇门儿。</p>
        
        <p class="落诗">毁貌太无情。<br />心中忿不平。<br />相逢不下马。<br />各自奔前程。<br /><span class="科">净末下旦吊场叹介</span></p>
        
        <p class="曲"><span class="牌">锁南枝</span>张员外太不仁。无端把我夫丧身。逼奴强为婚。宁死不依允。今割破。两放心。待儿长成。说与报冤恨。</p>
        
        <p class="落诗">剖破花容真可悲。<br />冤家从此两分离。<br />从今不染乾红色。<br />免被傍人讲是非。</p>
        
        <h2 id=ch22 class="chapter"><span class="出题">第二十二出　诳妻</span></h2>
        
        <p class="曲"><span class="牌">出队子</span><span class="科">老旦上</span>贞烈贤女。贞烈贤女。凛似秋霜清似水。我夫相约赴佳期。为甚么霎时忙走归。莫不是佳人守节未许。</p>
        
        <p class="曲"><span class="牌">前腔</span><span class="科">净</span>思之叵耐。思之叵耐。泼贱婆娘没道理。面皮割破太无知。毁坏花容惹是非。激得我怒从心起。</p>
        
        <p class="白">万般皆是命。半点不由人。可恶可恶。剖坏花容。真乃可惜。我如今见院君。须索说一个谎。<span class="科">见介老旦</span>员外亲事成了。<span class="科">净</span>成了。<span class="科">老旦</span>我不信。<span class="科">净</span>不信问张千。<span class="科">老旦</span>你去时。周娘子怎么待你。<span class="科">净</span>他见我一到。就请床上坐。<span class="科">老旦</span>不信。<span class="科">净</span>只问张千。他就来了。我去接他。<span class="科">下老旦</span>路遥知马力。日久见人心。我只道周娘子心如铁石。一旦改了。且住。知他是真是假。我如今潜地到他家。看他动静。便知分晓。正是浑浊不分鲢共鲤。水清方见两般鱼。<span class="科">下旦上</span></p>
        
        <p class="曲"><span class="牌">杜韦娘</span>冤家难脱离。只得把花容伤毁。<span class="科">老旦上</span>莲步忙移。且到周家门里。<span class="科">见介</span>为甚好容颜。却被刀伤毁。</p>
        
        <p class="白"><span class="科">旦</span>院君忽到寒门里。仇人一见嗔先起。家有好贤妻。唆夫见识迷。<span class="科">老旦</span>伊家休假意。切莫心疑忌。昨日已应承。今当姊妹称。<span class="科">旦</span>当初只道伊贤惠。今朝激得奴心碎。不及共追陪。有劳尊步回。<span class="科">老旦</span>娘子。你出言何太燥。真伪犹难道。你且谩宁心。聊为试石金。娘子你休急性。知我是真是假。此来必有缘故。<span class="科">旦</span>院君。你来的意儿。我晓得了。院君请坐。听奴告禀。</p>
        
        <p class="曲"><span class="牌">二莺儿</span>遭贫困。受饥寒。有谁来管取。被你儿夫厮禁持。千般苦。万般推拒。何不看我花容伤毁。这显迹如何瞒你。细思之。却见来张员外家有这般贤妻。</p>
        
        <p class="曲"><span class="牌">前腔</span><span class="科">老旦</span>非是我从来敬你。从来羡你。苦谏我儿夫不肯依。他归来说你和他完聚。真伪未知。特来探取。今见你花容伤毁。细思之。方信道周秀才家有这般贤妻。</p>
        
        <p class="曲"><span class="牌">集贤宾</span><span class="科">旦</span>奴闻院君贤惠。也将言苦谏多时。只为花容恁遭际。今割破从此分离。难提怎语。怨只怨我儿夫做鬼。苦只苦我孩儿无倚。<span class="科">合</span>伤心处。提起旧恨新愁。多少泪滴。</p>
        
        <p class="曲"><span class="牌">前腔</span><span class="科">老旦</span>娘儿两口难度时。少不得忍饿躭饥。这都是我儿夫相连累。你凄凉便是我的孤凄。休疑虑。我有钗儿与你权充口食。念你贫别无他意。<span class="科">合前</span></p>
        
        <p class="曲"><span class="牌">啄木儿</span><span class="科">旦</span>蒙尊赐。岂敢辞。院君的钗儿是员外的。既割面回避恶名。死也难受你的东西。我儿幼小。望你相怜济。此恩胜似钱和米。<span class="科">合</span>泪空滴。有谁人不可怜。要相逢又被嫌疑。</p>
        
        <p class="曲"><span class="牌">前腔</span><span class="科">老旦</span>贞洁意。清似水。这些儿真可取。只怕你贫受饥寒。坏了周氏孩儿。天若可怜周家主。保全此子能成器。<span class="科">合前</span></p>
        
        <p class="落诗">见你孤穷受惨凄。<br />花容割破你休疑。<br />雪隐鹭鹚飞始见。<br />柳藏鹦鹉语方知。</p>
        
        <h2 id=ch23 class="chapter"><span class="出题">第二十三出　诮夫</span></h2>
        
        <p class="曲"><span class="牌">卜算子</span><span class="科">净上</span>周氏太愚痴。空把花容毁。</p>
        
        <p class="白">佳人有意郎君俏。红粉无情浪子村。周娘子割破花容。不敢对院君说。若是知道。如何是好。<span class="科">老旦上</span>佳人守节凛如霜。不惜金刀坏素妆。万事未成休指望。从今过去莫思量。<span class="科">见介</span>员外。周娘子叫你来。<span class="科">净</span>我不信。<span class="科">老旦</span>只问张千。请你去床上坐。<span class="科">净</span>不信。<span class="科">老旦</span>问张千。周娘子要告你。<span class="科">净</span>怎么告我。<span class="科">老旦</span>告你持刀割破花容。<span class="科">净</span>他自家割坏的。干我什么事。<span class="科">老旦</span></p>
        
        <p class="曲"><span class="牌">驻云飞</span>将我胡瞒。却被傍人作话传。不肯听奴谏。剖坏佳人面。<span class="夹白">嗏。</span>只指望梦巫山。却被雨收云散。花本无心。蜂蝶空飞倦。到不如纸帐梅花独自眠。早难道心坚石也穿。</p>
        
        <p class="曲"><span class="牌">前腔</span><span class="科">净</span>叹我兴尽空还。譬如访戴山阴雪夜船。他不肯偕姻眷。我再不将他恋。<span class="夹白">嗏。</span>花貌赛婵娟。果然堪羡。不肯相从。称不得吾心愿。不指望邮亭一夜眠。谁把鸾胶续断弦。</p>
        
        <p class="落诗"><span class="科">老旦</span>当初不肯听忠言。<br />剖坏花容我意欢。<br /><span class="科">净</span>今世不思花里宿。<br />终年休向酒家眠。</p>
        
        <h2 id=ch24 class="chapter"><span class="出题">第二十四出　就教</span></h2>
        
        <p class="曲"><span class="牌">风马儿</span><span class="科">旦上</span>玉碎香消镜台荒。绿云缭乱懒梳妆。十二年来无倚傍。孤儿寡妇。苦志傲冰霜。</p>
        
        <p class="白">百年光景如梭掷。三月韶光似箭催。奴家丈夫因遭远配。别时有七个月身孕。不幸丈夫身丧。吃尽万千苦楚。如今孩儿长成一十二岁。叫名瑞隆。争奈家贫力薄。不能送他读书。如今林学士家。开一义学。不用束修。不论亲疎远近。都去就学。不免教他出来。送他去。瑞隆那里。<span class="科">小生上</span></p>
        
        <p class="曲"><span class="牌">前腔</span>月冷萱堂夜迢迢。感风木。动悲号。父骨何处沙场草。从离娘怀抱。恨无由得报劬劳。</p>
        
        <p class="白"><span class="科">见介旦</span>孩儿。玉琢方成器。木揉始作轮。勤学为君子。不学为小人。你是没爷的孩儿。你父亲临别之时。再三嘱付。教你读书。只是顽劣。不肯勤学。后街林学士家开义学。我如今送你去读书。休得仍前儿戏。<span class="科">小生</span>谨依母亲慈命。<span class="科">旦</span></p>
        
        <p class="曲"><span class="牌">宜春令</span>儿今去。读圣书。步花街。穿柳衢。人烟聚处。市井阛阓。书生辈。学堂中。俱是富室之儿。<span class="科">内读书介</span>猛听得读书声沸。我只得引领孩儿。步入街除。</p>
        
        <p class="白">此间已是。孩儿。你去请先生出来。<span class="科">小生</span>先生有请。<span class="科">外上</span></p>
        
        <p class="曲"><span class="牌">翫仙灯</span>兀坐书斋。有谁人来就学。</p>
        
        <p class="白"><span class="科">小生</span>先生拜揖。<span class="科">外</span>小官是何处。<span class="科">小生</span>家母在外面。<span class="科">见介外</span>娘子到此。有何见谕。<span class="科">旦</span>奴家特送小儿求教。<span class="科">外</span>书是我学生教。馆是林大人开的。还等林大人出来问他。书童。请老爷出来。<span class="科">末上</span></p>
        
        <p class="曲"><span class="牌">称人心</span>玉堂金马无心恋。一经教子相传。</p>
        
        <p class="白"><span class="科">见介末</span>娘子是何处。<span class="科">旦</span>奴家是前街周羽之妻。<span class="科">末</span>失敬了。原来维翰令正。到此何干。<span class="科">旦</span>特领小儿就学。望乞容纳。<span class="科">末</span>周维翰别后。没有令郎。<span class="科">旦</span>乃是遗腹之子。<span class="科">末</span>可怜。<span class="科">外</span>周维翰是何等人。<span class="科">末</span>乃是吾辈朋友。被人陷害。远配他方。不想令郎如此长成了。可曾取名么。<span class="科">旦</span>取名周瑞隆。<span class="科">末</span>取得好。何人取的。<span class="科">旦</span>拙夫临别。取下此名。<span class="科">末</span>周娘子。老夫开的是义学。来者不拒。去者不追。令郎在此。就吃我的饭。读我的书。待朔望日方使他回来。不须挂念。<span class="科">旦</span>多谢。孩儿过来。拜了先生。<span class="科">小生</span>望先生开我愚蒙。启我茅塞。他日成名。不敢有忘厚恩。<span class="科">外</span>读书以懈惰荒淫为戒。勤励不息自强。<span class="科">旦</span>大人与先生请上。妾身有一拜。<span class="科">外</span>弟子拜先生。礼之常也。岂有父母拜先生的礼。<span class="科">旦</span>此一拜。求先生大人可怜。此子是无父之儿。</p>
        
        <p class="曲"><span class="牌">一封书</span>蒙容纳意美。望哀怜无父儿。儿顽劣无知。望示罚。休恕罪。<span class="夹白">我那儿。</span>若得你读书成大器。莫忘了先生指教迷。<span class="科">合</span>读诗书。但勤劬。期取功名天下知。</p>
        
        <p class="曲"><span class="牌">前腔</span><span class="科">外</span>吾开学在此。要人才来聚会。伊令嗣貌美。想是聪明智慧的。<span class="夹白">老先生。</span>他寡妇贫居犹教子。富室缘何不读书。<span class="科">合前</span></p>
        
        <p class="曲"><span class="牌">前腔</span><span class="科">末</span>观此子可喜。<span class="夹白"><span class="科">外</span>大人何喜。<span class="科">末</span></span>那容颜多秀丽。看此子可悲。<span class="夹白"><span class="科">外</span>大人何悲。<span class="科">末</span></span>父身亡。母教儿。<span class="夹白">先生。</span>你与我专心勤教诲。<span class="夹白">娘子。</span>管取你孩儿成大儒。<span class="科">合前</span></p>
        
        <p class="曲"><span class="牌">前腔</span><span class="科">小生</span>爹何处未归。叹家贫教娘惨凄。今日里训诲。守娘亲岂敢违。便做成名荣贵日。早难道双亲未老时。<span class="科">合前</span></p>
        
        <p class="诗">终日攻书莫惮劳。贤哉娘子教儿曹。<br />世上万般皆下品。思量惟有读书高。</p>
        
        <p class="白"><span class="科">旦</span>我儿。你在此读书。不要顽。先生要打。<span class="科">小生欲随介旦</span>我去就来看你。<span class="科">下外</span>林大人。令郎为何两日不出来。<span class="科">末</span>待我叫他出来。书童。叫大叔出来读书。<span class="科">下书童驮丑上</span></p>
        
        <p class="曲"><span class="牌">大斋郎</span>我是富家儿。不怕肚中饥。先生教我读诗书。读书有何益。一日还我吃三厨。</p>
        
        <p class="白"><span class="科">丑科外</span>放了书包。过来作揖。<span class="科">丑揖介外</span>过来与这学生作揖。<span class="科">丑</span>他姓周。<span class="科">外</span>怎么你晓得。<span class="科">丑</span>他的娘与张员外耍子的。<span class="科">外</span>咄。过来作揖。<span class="科">丑揖介外</span>周瑞隆读什么书。<span class="科">小生</span>读古文。<span class="科">外教小生依读介</span>滕王高阁临江渚。佩玉鸣鸾罢歌舞。画栋朝飞南浦云。珠帘暮卷西山雨。拿去谩谩读。丑驴拿书过来。教你山水歌。<span class="科">丑</span>皮匠阿哥。<span class="科">外</span>良工善得丹青理。辄向茅茨画山水。<span class="科">丑</span>张公惯会裁靴底。日出卯时方做起。<span class="科">外</span>地角移来方寸间。天涯写在笔锋里。<span class="科">丑</span>楦头放在皮担间。钻儿放在皮盝里。<span class="科">外</span>一片石。数株松。<span class="科">丑</span>一块蜡。数根骔。<span class="科">外</span>远又淡。近又浓。<span class="科">丑</span>皮又烂。底又松。<span class="科">外</span>不出门庭三五步。观尽江山千万重。<span class="科">丑</span>出门走得三五步。脱了𠫝<a epub:type="noteref" href="#char01"><sup>注</sup></a>儿转来缝。<span class="科">外</span>你两人在此读书。我到城中探一朋友就来。不可顽。消尽平生志气。结成童稚冤仇。<span class="科">下丑</span>周瑞隆。我和你耍子。<span class="科">小生</span>我不晓得耍子。<span class="科">丑</span>我和你跌交。<span class="科">小生</span>不晓得。先生回来要打。<span class="科">丑</span>我和你扎朦。<span class="科">小生</span>怎么扎朦。<span class="科">丑</span>把帕儿包了眼睛。我拿住你。我打你。你拿住我。你打我。不许赖。先扎你。<span class="科">包介小生摸住丑打介小生</span>如今该扎你。<span class="科">丑</span>先生来咳嗽为号。<span class="科">包介小生哄丑介外上丑摸住外打介外</span>那个教你的。<span class="科">丑</span>周瑞隆。<span class="科">小生</span>学生在此读书。<span class="科">外</span>也罢。拿书过来背。<span class="科">小生背书介丑背介外揪跪介外</span>周瑞隆过来羞他。<span class="科">羞介丑打小生介</span></p><aside epub:type="footnote" id="char01"><p>「⿱厶「⿲丿丨乚」」</p></aside>
        
        <p class="曲"><span class="牌">驻云飞</span>打你无知。偏你聪明把我欺。我吃饭强似你。你会读成何济。<span class="夹白">嗏。</span>打你没爹儿。快出门去。再后休来。恼我肝肠碎。<span class="科">合</span>多谢先生指教迷。</p>
        
        <p class="曲"><span class="牌">前腔</span><span class="科">小生</span>枉做男儿。凤入深林被鹊欺。空受乔才气。<span class="夹白"><span class="科">丑</span>放你娘的屁。<span class="科">小生</span></span>自恨时不遇。<span class="夹白">嗏。</span>若得金榜挂名时。报娘恩义。他日身荣。方显男儿志。<span class="科">合前外</span></p>
        
        <p class="白">不许争闹。若再闹。打二十板。天色晚了。收书放学。<span class="科">丑科外</span>周瑞隆明日早来些。<span class="科">小生</span>是。</p>
        
        <p class="落诗"><span class="科">外</span>读书休得恣猖狂。<br /><span class="科">丑</span>枉会读书没住房。<br /><span class="科">小生</span>休道朱门生饿殍。<br /><span class="科">合</span>也曾白屋出朝郎。</p>
        
        <p class="白"><span class="科">外下丑</span>周瑞隆。你走那里去。方才先生来。你却不说一声。<span class="科">小生</span>一时间说不及了。<span class="科">丑</span>放屁。<span class="科">打下</span></p>
        
        <h2 id=ch25 class="chapter"><span class="出题">第二十五出　训子</span></h2>
        
        <p class="曲"><span class="牌">疎影</span><span class="科">旦上</span>愁云障海头。月冷空闺里。生离死别。两处伤悲。梦里人归。应嫌是沙场鬼。空留遗腹读诗书。愿取儒风不坠。</p>
        
        <p class="白">独学无友。孤陋寡闻。想我孩儿在学读书。敢胜似前番了。若得他成人。也不枉了。正是黄金满籝。不如教子一经。<span class="科">小生上</span></p>
        
        <p class="曲"><span class="牌">临江仙</span>蒙娘严命去攻书。受尽万千羞耻。</p>
        
        <p class="白"><span class="科">哭跌介</span>我那娘。<span class="科">旦</span>呀。我那儿。为何不在学中读书。怎么就回来了。<span class="科">小生</span></p>
        
        <p class="曲"><span class="牌">红衫儿</span>母亲教孩儿从义学。早被人欺。<span class="夹白"><span class="科">旦</span>莫不是林丑驴欺你。<span class="科">小生</span></span>被那同窗朋友。搬喋是非。<span class="夹白"><span class="科">旦</span>他怎么样欺负你。<span class="科">小生</span></span>怎禁他打骂禁持。这冤屈诉谁。<span class="夹白"><span class="科">旦</span>怎么不去禀先生知道。<span class="科">小生</span>那先生呵。</span>怜他是富室之儿。又何曾问取。</p>
        
        <p class="曲"><span class="牌">前腔</span><span class="科">旦</span>莫怪人欺你。自恨家无主。父身亡。娘独自。<span class="夹白">林公子呵。</span>便打死我的孩儿。有谁来救取。<span class="夹白"><span class="科">小生</span>母亲好伤悲。<span class="科">旦</span></span>虽只是好伤悲。且宁耐。到书馆中去。攻书休得要懒痴。若得你一举成名。<span class="夹白">那时呵。</span>谁不来敬你。</p>
        
        <p class="曲"><span class="牌">狮子序</span><span class="科">小生</span>他顽劣。娘怎知。况终朝他饱食暖衣。不似我守着几瓮黄齑。又怪我杨修捷对。班马勤读。琢磨不就。反生疾忌。他骂我穷酸寒贱。管封侯万里。索甚毛锥。</p>
        
        <p class="曲"><span class="牌">前腔</span><span class="科">旦</span>家贫窘。难度时。况娘身力薄势卑。只愁我旦夕丧在沟渠。<span class="夹白"><span class="科">小生</span>连母亲也不护孩儿了。<span class="科">旦</span></span>非是娘不护。也有怜儿意。争奈我家不如。力不如。势不如。与他们争不得闲气。<span class="夹白"><span class="科">小生</span>学堂中朋友都是向他的。<span class="科">旦</span></span>正是世情看冷暖。人面逐高低。</p>
        
        <p class="白">孩儿起来。我送你到学里去。先生不打你。<span class="科">小生</span>我死也不到他家里去读书。<span class="科">旦</span>还不去。<span class="科">小生</span>我决不去。<span class="科">旦打介</span></p>
        
        <p class="曲"><span class="牌">东瓯令</span>娘言语。兀自不遵依。可知朋友中间生是非。一番打骂不成器。亏娘受十余年吃遭际。他年若得锦衣归。端的是男儿。</p>
        
        <p class="曲"><span class="牌">前腔</span><span class="科">小生</span>男文墨。女针指。教子读书爹所为。可怜不得趋庭训。断机将儿诲。他年便做锦衣归。早难道身挂老莱衣。</p>
        
        <p class="落诗">休得与人争是非。<br />从今学内去攻书。<br />龙逢浅水遭虾戏。<br />凤入深林被鹊欺。</p>
        
        <h2 id=ch26 class="chapter"><span class="出题">第二十六出　劝勉</span></h2>
        
        <p class="白"><span class="科">末上</span>养子不教父之过。训导不严师之惰。前日周娘子送周瑞隆在此从学。因见他家贫。故留在家中吃些茶饭。不想我那丑驴。把他打骂去了。是何道理。不免叫他出来。训诲一番。丑驴那里。<span class="科">丑上</span>朝为田舍郎。暮登田舍郎。将相田舍郎。男儿田舍郎。<span class="科">末</span>怎么有许多郎。<span class="科">丑</span>郎多好种田。<span class="科">科介末</span>我且问你。周瑞隆为何打了他回去。<span class="科">丑</span>他吃我的饭。读我的书。倒又来羞我。怎么教我不要打他。<span class="科">科介</span></p>
        
        <p class="曲"><span class="牌">赏宫花</span><span class="科">末</span>文章教尔曹。须当择友交。有人来就学。不肯好相交。只把家私来比并。不思量惟有读书高。</p>
        
        <p class="曲"><span class="牌">前腔</span><span class="科">旦扯小生上</span>不合闹炒。把君家书院扰。<span class="夹白"><span class="科">见介</span>大人。小儿不合伤犯令郎。</span>念儿年幼小。有罪望相饶。<span class="夹白"><span class="科">末</span>非干令郎之事。<span class="科">旦</span></span>自是村童无礼义。非干富室小儿骄。<span class="科">丑小生相打介</span></p>
        
        <p class="曲"><span class="牌">前腔</span><span class="科">末</span>你孩儿真可教。<span class="夹白">我那畜生。</span>因怪他读书易晓。<span class="科">指丑介</span>况又是为人之道。尚兀自与他厮闹。是你欺他幼小。懒读书将他聒噪。你在学堂内。如何比富豪。<span class="夹白">朋友当择其善。</span>如何鱼水不相交。</p>
        
        <p class="曲"><span class="牌">前腔</span><span class="科">旦</span>主人家。勤教道。一会间打骂数遭。他那里汪汪垂泪。犹兀自道他虚骄。<span class="科">丑小生科</span>你多言聒噪。可知道与人争较。你在人门下。须当要做小。<span class="科">末</span>莫教令郎做小。<span class="科">旦</span>若无渔父引。怎得见波涛。</p>
        
        <p class="白"><span class="科">末</span>叫书童快请先生出来。<span class="科">外上</span>白日莫闲过。青春不再来。<span class="科">见介末</span>先生。二子昨日为何争闹起来。<span class="科">外</span>昨日背书。周瑞隆背得出。令郎背不出。我着瑞隆羞了他一羞。就打将起来。<span class="科">末</span>先生还该痛治他。<span class="科">外</span>有处。我如今出一对。对得出的不打。对不出的就打。<span class="科">末</span>丑驴过来。先生要出对。怎么好。<span class="科">丑</span>爹爹。对是对不出。要打便打。<span class="科">末</span>胡说。待我出一对。我出桃开。你对李长便了。先生。你出的对疑难。他们对不出。待我出一对罢了。桃开。<span class="科">小生</span>李长。<span class="科">丑</span>老人。<span class="科">外打介丑</span>里长不打。倒打老人。<span class="科">末外</span></p>
        
        <p class="曲"><span class="牌">生姜芽</span>他娘亲特地来。惮勤劳。从今学业须精造。听娘道。休要顽。休要搅。一时非礼相干冒。从今有过须当教。<span class="科">合</span>只愿他日上青霄。功名皆赖天公造。</p>
        
        <p class="曲"><span class="牌">前腔</span><span class="科">旦小生</span>从今望琢磨。谢甄陶。自怜无可为师报。真堪笑。得进身。别图报。封亲显祖添荣耀。一时纹变南山豹。<span class="科">合前</span></p>
        
        <p class="曲"><span class="牌">尾声</span>闲是闲非休争闹。学堂中继晷与焚膏。努力攻书莫惮劳。</p>
        
        <p class="落诗">闲是闲非不足论。<br />主人只合让三分。<br />试看满朝朱紫贵。<br />纷纷尽是读书人。</p>
        
        <p class="白"><span class="科">外</span>试期将近。周瑞隆可与丑驴同去赴考。<span class="科">末</span>大娘子。一路盘费。都是我的。<span class="科">旦小生</span>多谢了。<span class="科">下丑</span>先生走来。<span class="科">外</span>怎么。<span class="科">丑</span>要我去赴考。取个老婆与我才去。<span class="科">外对末介末</span>小儿未曾成人。不讨与他。<span class="科">丑</span>那里有家火。教我做人。<span class="科">下</span></p>
        
        <h2 id=ch27 class="chapter"><span class="出题">第二十七出　应试</span></h2>
        
        <p class="曲"><span class="牌">一翦梅</span><span class="科">旦上</span>月满孤房泪满衣。痛忆良人。屈丧天涯。黄沙骨冷梦难归。争奈家贫。难教孩儿。</p>
        
        <p class="白">奴家家贫力薄。勉以诗书教子。今当大比之年。欲着孩儿求取功名。不知他学问如何。不免叫他出来商议。瑞隆那里。<span class="科">小生上</span></p>
        
        <p class="曲"><span class="牌">前腔</span>寡妇孤儿共守贫。兀坐书斋。堕泪纷纷。黄昏独自掩柴门。我做孤儿。爹做孤魂。</p>
        
        <p class="白"><span class="科">见介旦</span>孩儿。大比之年。你可上京求取功名。倘得一官半职。一则可以继周氏家声。二则可以雪父母之耻。<span class="科">小生</span>孩儿也只愿如此。问寝承颜。难效三牲之养。扇凉温暖。可报十月之恩。父死母孤。合当在家侍奉。应举求名。又是显亲之道。为此两难。如何是好。<span class="科">旦</span>孩儿。三年一度。不可挫过。就此起程。<span class="科">末上</span>大比因时举。乡书以类升。有人在此么。<span class="科">见介小生</span>原来社长公公。请进。<span class="科">见旦介旦</span>公公。今到寒家。有何话说。<span class="科">末</span>老夫此来。别无他话。如今春试在迩。令郎有此才学。不去应举。更待何时。<span class="科">小生</span>功名之事。非不要去。争奈母亲在堂孤独。囊橐萧然。以此两难。不敢远行。<span class="科">末</span>何为此小节。有误前程大事。老夫薄礼相赠。<span class="科">小生</span>多谢公公。<span class="科">旦哭介末</span>娘子。送子求名。乃是美事。何故啼哭。<span class="科">旦</span>社长公公。你不知道。古人云。男子有行。则父送之。女子有行。则母送之。教子读书。送子求名。俱是他父亲之事。今日只有我在。不见他的父亲。不由我不伤感也。</p>
        
        <p class="曲"><span class="牌">二郎神</span>愁无极。只为送孩儿。不见亲爹在侧。曾送我儿夫遭配役。<span class="夹白">不想今日</span>又送孩儿科场求取官职。儿去科场必有荣贵日。爹去后绝无信息。<span class="科">合</span>离别泪把当年离恨提起重滴。</p>
        
        <p class="曲"><span class="牌">前腔</span><span class="科">小生</span>即日堂前拜别。促装往上国。娘在家中。莫为儿惨戚。儿去途中思娘越添悲忆。便做蟾宫折桂客。要荣我灵椿怎得。<span class="科">合前</span></p>
        
        <p class="曲"><span class="牌">三段子</span><span class="科">末</span>劝君此行赴南宫。文场战敌。下笔有神。顷刻赋日华五色。若还果得文章力。谩自步蹑云梯路。管取荣登仙桂籍。</p>
        
        <p class="曲"><span class="牌">归朝欢</span><span class="科">小生</span>孩儿去。孩儿去。自免叹息。怕光阴如梭过隙。<span class="科">旦</span>若荣耀。若荣耀。早归驰驿。莫留恋花街柳陌。倚门望你身脱白。须作禹门惊雷客。莫比庸凡空点额。</p>
        
        <p class="曲"><span class="牌">尾声</span><span class="科">末</span>此行稳作蟾宫客。休恋红楼颜色。<span class="科">旦</span>早早回归。休教娘泪滴。</p>
        
        <p class="落诗"><span class="科">小生</span>今朝拜别赴春闱。<br /><span class="科">旦</span>欲上青霄未可期。<br /><span class="科">末</span>若得锦衣归故里。<br /><span class="科">众</span>果然端的是男儿。</p>
        
        <h2 id=ch28 class="chapter"><span class="出题">第二十八出　选场</span></h2>
        
        <p class="白"><span class="科">考试照常科</span></p>
        
        <h2 id=ch29 class="chapter"><span class="出题">第二十九出　报捷</span></h2>
        
        <p class="曲"><span class="牌">剔银灯</span><span class="科">旦上</span>孩儿去京华。拜紫宸。一别后杳无音信。知他有着荷衣分。知他是依旧白身。思之教人断魂。无由得音信到我门。</p>
        
        <p class="曲"><span class="牌">前腔</span><span class="科">末</span>我当初原是个解人。周秀才不曾身殒。中途放他逃得命。都道他果作孤魂。如今他孩儿步云。特来报父子喜音。</p>
        
        <p class="白">自家解人张文是也。当初张敏与我银子。教我中途打死周羽。若打死了他。如今孩儿高中。必然报仇。我也难免。如今买下登科录。迳到他家报喜。说出前因。有何不可。此间已是。不免迳入。<span class="科">见介旦</span>押狱哥。多年不见。到此何干。<span class="科">末</span>特来报喜。<span class="科">旦</span>有甚么喜。<span class="科">末</span>令郎高中第九名进士。除授吴县尹。请看登科录。<span class="科">旦</span>果然孩儿中了。谢天谢地。<span class="科">末</span>令郎是小喜。还有大喜。<span class="科">旦</span>还有什么大喜。<span class="科">末</span>娘子请猜一猜。<span class="科">旦</span></p>
        
        <p class="曲"><span class="牌">倾杯序</span>闷积愁堆。恨经年冤苦。无由得解。见说孩儿乍登甲第。略展愁怀。闻伊贺喜。你说道这般喜事。使奴惊怪。更不知这桩喜事。还从那得来。</p>
        
        <p class="曲"><span class="牌">前腔</span><span class="科">末</span>堪哀。你丈夫记当初配广南。是我亲押解。恨张敏不仁。与我钱财。要将伊夫婿打死天涯。感得神明托梦。放他脱离。免他灾害。若要寻亲。相见须到鄂州界。</p>
        
        <p class="曲"><span class="牌">前腔</span><span class="科">旦</span>如今谢你们得放身。便死也相感戴。二十年来永绝音耗。每日忧怀。愁锁妆台。报道儿占大魁。我夫还在。担搁狼狈。<span class="夹白">大哥。</span>你说这桩喜事。到添我一般哀。</p>
        
        <p class="白"><span class="科">末</span>周先生在鄂州地方。令郎回来。若要寻取。迳往他处便了。<span class="科">旦</span>小儿回来。登门相谢。</p>
        
        <p class="落诗"><span class="科">旦</span>定将恩怨说孩儿。<br />你是恩人我怎知。<br />教子喜登黄甲第。<br />寻亲须到鄂州岐。<br /><span class="科">末下小生众上</span></p>
        
        <p class="曲"><span class="牌">似娘儿</span>平地一声雷。桃浪暖已化龙鱼。曲江赐罢琼林宴。宫花帽簇。天香袍染。高步云梯。</p>
        
        <p class="白">一子受皇恩。全家食天禄。下官承母命赴试。且喜一举成名。蒙圣恩除授平江路吴县县尹之职。回家请取母亲。一同赴任。此间已是自家门首。左右回避。<span class="科">众下见介</span>母亲请上。待孩儿拜见。<span class="科">旦</span>你且不要拜我。先去拜你的父亲。<span class="科">小生</span>母亲差矣。孩儿在娘怀抱。就没了父亲。如今那里去寻父亲。<span class="科">旦</span>我只道是孝顺之子。原来是忤逆之儿。兀的不气杀我也。<span class="科">小生</span></p>
        
        <p class="曲"><span class="牌">入破</span>衣锦还乡里。谁不生欢喜。我娘亲缘何番成一段愁绪。欲问还疑。未审孩儿有何罪。望娘恕责罚。从娘命。儿不敢违。<span class="科">旦</span>你怎知。我吃尽万千狼狈。不因你我也丧沟渠。肯受他人禁持。<span class="科">小生</span>料想我爹行。必受何人冤屈。我是个不孝儿。长养成人。兀自不知娘的就里。<span class="科">旦</span>为筑河堤。无钱使用。告求张敏借钱使。谁知他虚填了空头文契。把他人杀死。诬告你爹做杀人重罪。他计嘱官司。把你爹屈招认罪。后来逼我强婚不从。只因你在娘身。已无可推辞。只得把花容剖破。方得两分离。只这刀痕。是你娘伤心痛处。</p>
        
        <p class="曲"><span class="牌">滚</span><span class="科">小生</span>听说痛言。听说痛言。使儿心碎。二十载。娘受苦。儿不闻。逆天罪大恨张敏不仁。恨张敏不仁。把我爹娘谋计。这奸贼誓不同天。难容在世。拚弃了官。拚弃了官。纵杀他。只准复雠罪。<span class="夹白"><span class="科">旦</span>孩儿。杀了人要做囚犯。<span class="科">小生</span></span>宁做重囚宁做重囚。不杀他被人笑好羞耻。<span class="科">旦</span>休得差池。休得差池。爹陷他乡里。不去寻亲。在此闲争甚的。<span class="夹白"><span class="科">小生</span>母亲。孩儿此事。必定要报仇。<span class="科">旦</span></span>若去报仇。若去报仇。必落囚牢里。儿遭罪。娘思忆。爹不归。一家里都荒废。<span class="科">小生</span>不审爹行。不审爹行。灾祸如何脱离。目今流落何方。还是甚处。<span class="夹白"><span class="科">旦</span>解人张文说。押解你爹爹去时。</span>神祠里。感梦相怜。放他脱离。<span class="夹白"><span class="科">小生</span>要寻父亲。到那里去寻。<span class="科">旦</span></span>你若去寻亲。若去寻亲。只在鄂州界里寻端的。目今便作行计。又添我别离泪垂。</p>
        
        <p class="白"><span class="科">小生</span>孩儿怎敢不去。二十年没了父亲。今日见说爹在他乡。孩儿千欢万喜。岂不闻朱寿昌之事乎。幼年失了母亲。后来长成。弃官寻母。访于西川相会。朝廷以为盛事。只不知爹爹怎生模样。望母亲说与孩儿知道。<span class="科">旦</span></p>
        
        <p class="曲"><span class="牌">金落索</span>说起真可怜。那有孩儿不识亲爹面。自别后二十年。略略彷些仪容。说与孩儿看。身材小更短。瘦容颜。白净脸微须。一双清秀眼。<span class="夹白">他平昔在家呵。</span>宽衣博带。做个儒生扮。只怕流落他乡不似前。堪怜。念爹行不在。孩儿不识。使娘难言。</p>
        
        <p class="曲"><span class="牌">宜春令</span><span class="科">小生</span>爹容貌。儿一般。得相逢在途路间。若还认得。怎生拆散。只愁他寄迹深院。何由得寻觅方便。傥得见。如何说得许多根缘。</p>
        
        <p class="曲"><span class="牌">梧桐树</span><span class="科">旦</span>怕他栖身在店肆间。怕他寄迹在谁门馆。怕他酒肆茶坊。寺院和宫观。<span class="夹白">我那儿。</span>你逢人下礼。先访问周维翰。说道边配邕州身幸免。说临别妻子方怀孕。说离了家乡二十年。终须见。只愁你囊无挑药。那取盘缠。</p>
        
        <p class="曲"><span class="牌">宜春令</span><span class="科">小生</span>盘缠事。说又难。说将来恐娘心痛酸。程途路上。自能干办。<span class="夹白"><span class="科">旦</span>把什么做盘缠。<span class="科">小生</span></span>行医卖卜寻觅。<span class="夹白"><span class="科">旦</span>行医卖卜。阻了路程。<span class="科">小生</span></span>参官贵也须缉探。<span class="夹白"><span class="科">旦</span>终不然去求告人。<span class="科">小生</span></span>孩儿刺血写经为念。</p>
        
        <p class="曲"><span class="牌">梧桐树</span><span class="科">旦</span>养你二十年。谁把你相轻贱。今日把身体伤残。怎不教娘怨。毁伤身己。使娘痛难言。一点血流。使娘一点泪涟。不将手指刺破在人前告。怎能勾骨肉团圆一处欢。天怜念。恁娘留恋。儿莫留连。</p>
        
        <p class="曲"><span class="牌">宜春令</span><span class="科">小生</span>辞亲去。怎敢延。辨行程。把衣装改换。儿今去也。劝娘休念。途中邂逅相逢。知爹是恁般丰范。望娘亲将何凭据。与爹一观。</p>
        
        <p class="白"><span class="科">旦</span>你也说得是。我写一封与你去。</p>
        
        <p class="曲"><span class="牌">一封书</span>妻郭氏。寸笺上达儿夫周解元。从别后。苦万千。张敏不仁难尽言。今喜孩儿得中选。弃职寻亲到海边。见鸾笺。莫留连。及早回来雪大冤。</p>
        
        <p class="曲"><span class="牌">罗帐里坐</span>从他别后。心事万千。我欲尽写。那取长笺。略略写些大纲。教他放下心宽。欲将两字报平安。等不得封皮泪干。</p>
        
        <p class="曲"><span class="牌">前腔</span><span class="科">小生</span>儿今拜别。辞娘去远。急忙便走。自觉步履不前。<span class="夹白"><span class="科">旦</span>我儿去了。如何又转来。<span class="科">小生</span></span>欲言心事。教我珠泪涟涟。<span class="夹白"><span class="科">旦</span>有何心事。<span class="科">小生</span></span>未审爹爹几时还。谁把我娘亲看管。</p>
        
        <p class="曲"><span class="牌">前腔</span><span class="科">旦</span>我辛勤惯历。吃尽万千。你若挂心。怎得爹见。与我仔细遍寻。莫惮长远。直须寻见父方还。莫为娘行便转。</p>
        
        <p class="曲"><span class="牌">前腔</span><span class="科">小生</span>今日儿去。愁怀万千。<span class="夹白">有人问起孩儿。</span>只说孩儿赴任之官。<span class="夹白"><span class="科">旦</span>为何。<span class="科">小生</span></span>恐张家贼子又逞凶顽。若还中路稍迟延。只恐孩儿不免。</p>
        
        <p class="曲"><span class="牌">尾声</span>伤心只得强分散。两下里悬悬望眼。何日母子夫妻一处欢。</p>
        
        <p class="曲"><span class="牌">哭相思</span><span class="科">旦</span>莫为娘行便转归。<span class="科">小生</span>劝娘宽取莫思儿。世上万般哀苦事。无非远别共生离。<span class="科">小生下</span></p>
        
        <p class="曲"><span class="牌">前腔</span><span class="科">旦</span>儿去也泪双垂。儿行千里母心随。教娘望断南来雁。一日思儿十二时。<span class="科">下</span></p>
        
        <h2 id=ch30 class="chapter"><span class="出题">第三十出　遇恩</span></h2>
        
        <p class="曲"><span class="牌">西地锦</span><span class="科">生上</span>天恩大布均瞻仰。喜一身幸脱罗网。</p>
        
        <p class="白">彩凤朝衔五色书。阳春忽布网罗除。已将心变寒灰后。岂料光生腐草余。思故里。意踌蹰。咫尺天涯音信稀。可怜收录恩难报。刻骨铭心不敢违。小生幸遇天恩。欲回故里。不免请李员外出来。拜辞而去。言之未已。员外早到。<span class="科">外上</span>几载相看胜嫡亲。笑谈诗酒乐晨昏。今朝又向阳关别。唱彻骊驹不忍闻。<span class="科">见介生</span>多蒙大恩。感之不尽。得遇恩宥。欲归故乡。<span class="科">外</span>你要回去。敢是家下有慢先生。故此思归。<span class="科">生</span>恩深难报。何出此言。<span class="科">外</span>先生一向在此。情投契合。正好盘桓。意欲屈留几日。争奈你离家日久。故此不敢强留。<span class="科">生</span>小生有拙词一帖。名曰台卿集。送与员外。留为后会表照。<span class="科">外</span>多谢佳章。我有白金十两。奉为路费。<span class="科">生</span>重承厚赐。何以克当。</p>
        
        <p class="曲"><span class="牌">锦堂月</span>命蹇时乖。萍踪梗迹。多蒙大恩提携。此身生还。没齿怎忘恩义。便待要结草衔环。更未卜何时重会。<span class="科">合</span>分别去。冷落书斋。朝夕与谁相对。</p>
        
        <p class="曲"><span class="牌">前腔</span><span class="科">外</span>应知。数载蜗居。相看淡薄。斯文彼此相会。契合情投。临岐怎忍分袂。但愿你早到家园。亲骨肉仍同欢会。<span class="科">合前</span></p>
        
        <p class="曲"><span class="牌">侥侥令</span><span class="科">生</span>恩多难撇漾。欲去意迟迟。只恐水远山遥难相会。欲报这深恩知甚日。</p>
        
        <p class="曲"><span class="牌">尾声</span>萧萧行李西风里。西出阳关无故知。如遇鳞鸿寄便书。</p>
        
        <p class="落诗">此别恨绵绵。<br />恩多难尽言。<br />不辞千里远。<br />保重到家园。</p>
        
        <h2 id=ch31 class="chapter"><span class="出题">第三十一出　血书</span></h2>
        
        <p class="曲"><span class="牌">缕缕金</span><span class="科">小生上</span>蒙娘命。去寻亲。奔波涉远水。好艰辛。来到鄂州界。人烟相近。向人前刺血写经文。殷勤问缘因。殷勤问缘因。</p>
        
        <p class="白">周瑞隆承母命来寻父亲。此处已是鄂州界上。人烟凑集。不免上前刺血写经。</p>
        
        <p class="曲"><span class="牌">抛诵子</span>刺血写经结良因。七轴莲花字字新。身体发肤受父母。毁伤身己为寻亲。<span class="科">合</span>南无佛。阿弥陀佛。</p>
        
        <p class="白"><span class="科">外</span>宾客不来门户俗。诗书不教子孙愚。呀。道人着地而坐。你在此怎么。<span class="科">小生</span>小道刺血写经的。<span class="科">外</span>刺一字要几文钱。<span class="科">小生</span></p>
        
        <p class="曲"><span class="牌">前腔</span>休言一字值千金。刺血写经有来因。父母在堂不恭敬。何用灵山见世尊。<span class="科">合前外</span></p>
        
        <p class="白">你家住在何处。<span class="科">小生</span></p>
        
        <p class="曲"><span class="牌">前腔</span>小道家住本河南。涉水登山有万千。刺血写经心自苦。寻亲到此万般难。<span class="科">合前</span></p>
        
        <p class="曲"><span class="牌">香柳娘</span><span class="科">外</span>你刺血写经。刺血写经。欢喜敬承三宝。缘何未写先有凄惶貌。看出家人做作。看出家人做作。只合散诞与逍遥。这般哭号陶。若惜疼怕痛。若惜疼怕痛。别作生涯计较。何须苦恼。</p>
        
        <p class="白">我且问你。为何不曾刺破。先啼哭起来。<span class="科">小生</span>小子不是刺血写经的。只为寻父亲不见。将此做行头。<span class="科">外</span>你父亲那府人氏。<span class="科">小生</span></p>
        
        <p class="曲"><span class="牌">前腔</span>开封府住居。开封府住居。<span class="夹白"><span class="科">外</span>你父亲离家几时了。<span class="科">小生</span></span>离家二十年了。<span class="夹白"><span class="科">外</span>姓甚名谁。<span class="科">小生</span></span>周羽姓名。维翰是表。<span class="夹白"><span class="科">外</span>为甚事到此。<span class="科">小生</span></span>被人陷害。被人陷害。母亲泣别时。<span class="夹白">我小子呵。</span>七个月娘怀里。<span class="夹白"><span class="科">外</span>后来怎么。<span class="科">小生</span>别后生下小子呵。</span>教读书应举。教读书应举。弃官寻父亲。都是母亲教道。</p>
        
        <p class="白"><span class="科">外</span>敢问门下尊讳。<span class="科">小生</span>学生周瑞隆。今科得中第九名进士。<span class="科">外</span>原来是位大人。失敬了。你令尊周维翰。在我家二十余年。今遇天恩大赦。辞别老夫回去了。早来得一两日。也得相见。<span class="科">小生</span>既然如此。待我赶上去。<span class="科">外</span>休要急性。你是他背生之子。路上相逢。皆不认得。留一本台卿集。是令尊赐我的。今送与你。沿途看去。有人认此诗。这就是你父亲了。<span class="科">小生</span>多谢了。大恩人请上拜谢。</p>
        
        <p class="曲"><span class="牌">清江引</span>严父在府。谢你周全不小。粉骨碎身恩难报。不因渔父引。怎得见波涛。<span class="科">合</span>寻亲见了。骨肉团圆欢笑。</p>
        
        <p class="曲"><span class="牌">前腔</span><span class="科">外</span>令尊在此留诗稿。离寒家不久休焦燥。你弃官寻父亲。怜伊受劬劳。<span class="科">合前</span></p>
        
        <p class="落诗">伊父飘零二十年。<br />荷蒙收录得周全。<br />分明指与平川路。<br />莫把忠言作恶言。</p>
        
        <h2 id=ch32 class="chapter"><span class="出题">第三十二出　相逢</span></h2>
        
        <p class="曲"><span class="牌">缕缕金</span><span class="科">生上</span>家乡远。路途贫。多行十数里。不觉又黄昏。鼓角声悲咽断柴门。此间投一宿。奔前程。途中寂寞暗消魂。寂寞暗消魂。</p>
        
        <p class="白">江静潮初落。林昏障未开。暗香浮动处。应是陇头梅。天色已晚。此间借宿一宵。明日早行。店主人有么。<span class="科">丑</span>门庭洒扫绝埃尘。月色风光照四邻。门外大书天下馆。家中安歇四方人。那个。<span class="科">生</span>我是投宿的。<span class="科">丑</span>来晚了。没有房子。<span class="科">生</span>年老行不上。以此晚了。<span class="科">丑</span>还有什么人。<span class="科">生</span>单身又无行李。但得一席之地。便可安身。<span class="科">丑</span>里边有一间书房。你且进来睡了罢。<span class="科">下生</span>多谢。正是一觉放开心地稳。梦魂从此到阳台。<span class="科">睡介小生上</span></p>
        
        <p class="曲"><span class="牌">前腔</span>心悒怏。好艰辛。孤村闻犬吠。风雪夜归人。此间一宿店。投奔好安身。思亲回首望孤云。回首望孤云。</p>
        
        <p class="白">叠叠遥山望白云。疎疎微雨弄黄昏。松声更带溪声急。不是离人也断魂。自家来到鄂州界。得遇李员外。说我父亲回去了。赶上来多行几步路。不觉天晚不免此间借宿一宵。店主人有么。<span class="科">丑上</span>谁人。<span class="科">小生</span>是借宿的。<span class="科">丑</span>来迟了。没有所在。<span class="科">小生</span>单身又无行李。但得一席之地。便可安身。<span class="科">丑</span>里面书房里。有一个老客长。你与他同睡何如。<span class="科">小生</span>多谢。店主人有火借些。<span class="科">丑</span>有。正是一叶浮萍归大海。人生何处不相逢。<span class="科">下小生</span>三冬客旅叹悲辛。抱膝灯前影伴身。暗想家中人夜坐。沉吟忆着远行人。蒙李员外与我一本台卿集。乃是我爹爹所作。天呵。周瑞隆收得父亲诗一本。带得母亲书一封。只见二亲笔迹。不见二亲之面。好伤感人也。</p>
        
        <p class="曲"><span class="牌">驻马听</span>梗迹蓬飘。跋踄山川岂惮劳。只为寻亲到此。母亲悬望。目断魂消。凄惶两字在怀抱。不眠愁对孤灯照。谁与我伴寂寥。惟有随身瘦影。与我不相抛。</p>
        
        <p class="白">我心上有事。睡不着。他心上无事。这等好睡。</p>
        
        <p class="曲"><span class="牌">前腔</span>意逸心骄。熟睡鼾齁无事老。他那里安然寝睡。高枕无忧。其乐滔滔事不关心。一任自清高。关心者乱添烦恼。一般为客在今宵。如何两般烦恼。教我痛不了。</p>
        
        <p class="白"><span class="科">生</span>这人不达时务。行路辛苦。图觉好睡。只管絮絮叨叨。岂不闻食不语。寝不言。<span class="科">小生</span>是。小生不是了。<span class="科">生</span>不是你不是。倒是我不是。<span class="科">小生</span>好没来由。他自睡。我自睡。被他抢白了这一场。也不要怪他。这是我命该如此。李员外与我台卿集。连日在路不曾看得。今晚灯前展开看一看。<span class="科">念介</span></p>
        
        <p class="诗">几载藏名鬻饼家。半生逃死客天涯。<br />当时不遇孙宾石。应对东风怨落花。</p>
        
        <p class="白">这是东汉赵岐的故事。被他人陷害。逃于北海。幸得孙宾石收录。我父亲得李员外收录。感此意。作此诗。</p>
        
        <p class="曲"><span class="牌">前腔</span>写怨挥毫。不是逢人作解嘲。似孔明吟梁甫。赵岐危迍。屈子作离骚。二十年离恨可知道。笔端写不尽凄凉调。<span class="夹白">好笑我母亲。周瑞隆十二十三。不省人事。十五十六。也知人事。那时不教我寻父亲。今日叫我寻。却不迟了。</span>情况最难熬。早一日寻亲见了。免得受煎熬。</p>
        
        <p class="白">更深夜静。神思困倦。不免睡了罢。正是蝴蝶梦中家万里。杜鹃枝上月三更。<span class="科">睡介生</span>正是愁人莫与愁人说。说与愁人展转愁。我正睡之间。听得小客语言。好似河南人声音。又说什么台卿集。这是我做来送与李员外的。如何到在他手里。他如今睡了。待我起来看一看。<span class="科">看惊介</span></p>
        
        <p class="曲"><span class="牌">忒忒令</span>这诗集是我亲手做来。不审他缘何收在。<span class="夹白">且住。若是李员外家中之人。一个个都是我认得的。且待我将灯照看。是那一个。呀。</span>觑着他庞儿俊。似我妻厮类。试将他语言猜。他丰范似开封府。这因由怎解。</p>
        
        <p class="曲"><span class="牌">前腔</span><span class="科">小生醒介</span>你为人真个好呆。不肯睡只管惊怪。有何事将人㤉怼。<span class="夹白">你起初可不道来。</span>却不道食不言。寝不语。将人好梦惊回。</p>
        
        <p class="白"><span class="科">生</span>小客长休怪。方才我听得你言语。好似我河南开封府声音。以此冒犯。<span class="科">小生</span>小生正是开封府人。<span class="科">生</span>老夫也是开封府人。正是乡人遇乡人。<span class="科">小生</span>不觉也动情。老客长。请坐过来讲一讲。<span class="科">生</span>我如今要回去。不知小客长何往。<span class="科">小生</span>也要回家。<span class="科">生</span>既然如此。做一个伴儿同行。<span class="科">小生</span>长者高姓。<span class="科">生</span></p>
        
        <p class="曲"><span class="牌">园林好</span>念我是周羽秀才。<span class="夹白"><span class="科">小生</span>家中有什么人。<span class="科">生</span></span>妻郭氏临别怀胎。<span class="夹白"><span class="科">小生</span>贵表。<span class="科">生</span></span>表字维翰相代。<span class="夹白"><span class="科">小生</span>离家几时了。<span class="科">生</span></span>离家有二十载。离家有二十载。</p>
        
        <p class="曲"><span class="牌">前腔</span><span class="科">小生</span>听原因令人可哀。<span class="夹白">呀。你是我的爹爹了。<span class="科">生</span>我没有孩儿。你不要认差了。<span class="科">小生</span></span>我是背生儿。逆天罪大。<span class="夹白"><span class="科">生</span>你既是我背生儿。叫什么名字。<span class="科">小生</span>叫周瑞隆。<span class="科">生</span>原来果然是我孩儿。我那儿。<span class="科">抱哭介小生</span></span>二十年教爹爹飘败。不厮见。泪盈腮。相见后。喜盈腮。</p>
        
        <p class="曲"><span class="牌">江儿水</span><span class="科">生</span>忆昔当年别。方才在母怀。如今已有二十载。儿今成人身长大。但你爹娘两下愁无奈。我幸遇恩人相待。想你娘亲。必受十分狼狈。</p>
        
        <p class="曲"><span class="牌">前腔</span><span class="科">小生</span>爹陷他乡外。娘亲受苦哉。只因张敏厮禁害。<span class="夹白"><span class="科">生</span>张敏无状。你母亲立志何如。<span class="科">小生</span></span>要保全孩儿甘宁耐。<span class="夹白"><span class="科">生</span>怎么绝得那冤家之念。<span class="科">小生</span></span>把花容割破。方得他心改。<span class="夹白"><span class="科">生</span>割破了面皮。好苦恼。曾教你读书么。<span class="科">小生</span></span>教子读书登第。<span class="夹白"><span class="科">生</span>你登第了。谢天地。<span class="科">小生</span></span>弃职寻亲。万里特来南海。</p>
        
        <p class="曲"><span class="牌">五供养</span><span class="科">生</span>儿今大魁。懊恨你爹身流落天涯。只愁你娘做了别人妇。爹做死尸骸。谁想道守节妇教子成大才。背生儿寻父临边界。<span class="科">合</span>提起当年事愁满怀。骨肉相逢。喜中变哀。</p>
        
        <p class="曲"><span class="牌">前腔</span><span class="科">小生</span>我无钱欠财。刺血写经。走遍天涯。天怜儿受苦。寻见父亲来。爹须见儿心眼开。娘凝望儿愁无奈。<span class="科">合前</span></p>
        
        <p class="曲"><span class="牌">川拨棹</span><span class="科">生</span>弹珠泪。我孩儿真孝哉。若非你刺血写经。若非你刺血写经。父子们何由再会。苦娘亲。怎布摆。苦娘亲。怎布摆。</p>
        
        <p class="曲"><span class="牌">前腔</span><span class="科">小生</span>娘也应知爹貌改。<span class="科">生</span>把什么为凭揣在怀。<span class="科">小生</span>乍见爹欢喜颜开。乍见爹欢喜颜开。顿忘了娘书在怀。旧啼痕。方展开。新泪痕。滴下来。</p>
        
        <p class="曲"><span class="牌">临江仙</span>二十年前多少事。离愁别恨休论。将书寻父我儿身。痛怜亲骨肉。重返旧家门。</p>
        
        <p class="白"><span class="科">丑上</span>自不整衣毛。何须夜夜号。你二人絮絮叨叨一晚。搅得各房都睡不着。是何道理。<span class="科">生</span>店主人。实不相瞒。这是我背生儿。二十年不曾相见。今日偶在宝店相逢。不觉伤感。为此惊动了列位。<span class="科">丑</span>天下欢娱。不及父子相会。今在我店中相逢。岂非异事。恭喜。恭喜。<span class="科">生</span>些须房金请收下。<span class="科">丑</span>多谢。多谢。<span class="科">生</span>店主人。我且动问。你鄂州界上李员外。你可认得么。<span class="科">丑</span>我这里店房都是他的。怎么不晓得。<span class="科">生</span>原来如此。学生有一本书。烦店主人寄去。说道周维翰父子在店相会。千万与我多多致意李员外。<span class="科">丑</span>当得。当得。</p>
        
        <p class="落诗">百梦不如书一封。<br />百书怎比一相逢。<br />今朝賸把银缸照。<br />犹恐相逢似梦中。</p>
        
        <h2 id=ch33 class="chapter"><span class="出题">第三十三出　惩恶</span></h2>
        
        <p class="曲"><span class="牌">水底鱼儿</span><span class="科">末上</span>开设茶坊。声名满四方。煎茶得法。非咱胡调谎。官员来往。招接日夜忙。卢仝陆羽。也来此处尝。也来此处尝。</p>
        
        <p class="白">自家生居柳市。业在茶坊。器皿精奇。铺排洒落。招接的都是十洲三岛客。应付的俱是四海五湖宾。来千去万。耳边厢听了多少清谈。小心奉承。眼面上顿成几多欢喜。真个是风流茶博士。潇洒酒家人。恐有吃茶的来。不免在此伺候。<span class="科">外上</span></p>
        
        <p class="曲"><span class="牌">夜行船</span>日永黄堂无外事。潜踪迹暗察民情。白叟休猜。黄童莫睹。违者断无轻恕。</p>
        
        <p class="白">山城无事早休衙。闲逐东风看落花。行处莫教高喝道。恐惊林外野人家。下官范仲淹是也。本随朝宝谟阁侍制。蒙圣恩除授河南开封府尹。廉知河南一郡。俗恶民顽。倚强凌弱。恃富欺贫。我如今扮作客商。改换衣装。闲行市井之中。访察民间之事。此间一所茶坊。不免里面一坐。茶博士那里。<span class="科">末</span>客官可是吃茶的。<span class="科">外</span>你有什么好茶。拿来吃。<span class="科">末</span>有茶在此。<span class="科">外</span>此茶从何而来。<span class="科">末</span></p>
        
        <p class="曲"><span class="牌">好姐姐</span>此茶十分细美。看烹来过如陆羽。一泉二泉。试尝君自知。休轻觑。路逢侠客须呈剑。不是才人不献诗。</p>
        
        <p class="曲"><span class="牌">前腔</span><span class="科">外</span>此茶风生两腋。要乘此清风归去。三钟四钟。非吾苦要吃。只愁取。苍生命堕巅崖里。地位清高总不知。</p>
        
        <p class="曲"><span class="牌">前腔</span><span class="科">净上丑随</span>我们薰薰醉归。<span class="夹白"><span class="科">丑</span>员外。许多相公在此送。<span class="科">净</span>请了。</span>多谢得诸公陪侍。到茶坊坐地。好茶吃几杯。<span class="夹白"><span class="科">末</span>茶博士接员外。<span class="科">丑</span>起去。<span class="科">净</span></span>茶博士。好茶且请张员外。醉倒王公旧酒垆。</p>
        
        <p class="白"><span class="科">末推外介</span>快起来。张员外来了。走过。走过。<span class="科">净</span>这是什么人。<span class="科">末</span>是远方买茶吃的。<span class="科">净</span>怎么见我也不回避。<span class="科">末</span>远方人不晓得员外的。<span class="科">净</span>既是不晓得的。你何不与他说。可打这厮。<span class="科">末</span>员外请茶。<span class="科">净</span>这茶不中吃。拿去。可恶。<span class="科">末</span>小的本钱欠少。<span class="科">净</span>宋清。他旧年领我多少银子。<span class="科">丑</span>领十个。还了二十个了。<span class="科">净</span>宋清。再与他十个。<span class="科">末</span>利钱望员外饶些。<span class="科">净</span>饶你些。只还一十五个。明日来领。不来领要打。<span class="科">末</span>晓得。<span class="科">净</span>走不动了。取轿来。<span class="科">外走介净</span>你这狗才。我起初饶了你。怎么转来又挨我一挨。你来讨死。宋清。与我锁了。你不认得我张老爷。本府知府范仲淹。也让我一马头。<span class="科">外</span>范仲淹。你也认得。<span class="科">净</span>前日在京中与我求玉带。我就送两三条与他。他只是这一两日到任。我着人去接他去了。你若无礼。取个帖子。送到府里。摆布你。<span class="科">外</span>怎么摆布我。<span class="科">丑</span>你不晓我家火牢也有。水牢也有。张千惯会使计。那宋清惯会杀人。你若无礼。我就杀了你。<span class="科">外</span>清天白日。难道杀人。<span class="科">丑</span>希罕杀你一个。我也曾杀几个人过。我怕那个。拿他家去。<span class="科">外</span>我是斯文人。拿我家去怎么。<span class="科">净</span>既是斯文人。饶他去罢。<span class="科">末</span>茶博士送员外。<span class="科">丑</span>去。<span class="科">净丑众下外</span>茶博士。他是那一部的员外。<span class="科">末</span>不是中进士的员外。当地土豪。称为员外。<span class="科">外</span>怎么这等强横。你将他平日事情。说与我知道。<span class="科">末</span>小人不敢说。倘他知道。小的身家就难保了。<span class="科">外</span>不妨。你且说来。<span class="科">末</span></p>
        
        <p class="曲"><span class="牌">孝顺歌</span>张员外。太不仁。家私巨万。把人并吞。<span class="夹白"><span class="科">外</span>怎么不与他争论。<span class="科">末</span></span>有钱可通神。谁敢与他相争论。<span class="夹白">若有冒犯他的。拿到官府去。</span>有甚么十分打紧。<span class="夹白"><span class="科">外</span>你为何这等怕他。<span class="科">末</span></span>量我小小茶坊。怎不容忍。多少人家。被他陷作齑粉。<span class="夹白"><span class="科">外</span>他的勾当。可细说来。<span class="科">末</span></span>若说他做作。教君不忍闻。<span class="夹白"><span class="科">外</span>但说不妨。<span class="科">末</span></span>若说是非者。便是是非人。</p>
        
        <p class="白"><span class="科">外</span>你这里有什么人被他害了。</p>
        
        <p class="曲"><span class="牌">前腔</span><span class="科">末</span>有个周维翰。家最贫。官差做夫身受窘。他有妻。貌娉婷。无钱去告张敏。那张生喜欣。<span class="夹白"><span class="科">外</span>敢是多要他些利钱。<span class="科">末</span>将一纸文契去。</span>把实契虚填。索钱甚紧。<span class="夹白"><span class="科">外</span>可曾还他。<span class="科">末</span></span>无可偿还。要他妻儿折准。<span class="夹白"><span class="科">外</span>那妇人从也不从。<span class="科">末</span></span>他守节不允情。又使机谋害人命。</p>
        
        <p class="白"><span class="科">外</span>又是那个吃他害了。<span class="科">末</span></p>
        
        <p class="曲"><span class="牌">前腔</span>他一朝怒生嗔。把黄德枉杀身。<span class="夹白">把那尸首呵。</span>抬在周家后门。诬告官司。屈教他认。<span class="夹白"><span class="科">外</span>那周羽怎么了。<span class="科">末</span></span>把他边配邕州。做了无主孤魂。休泄漏这段情。咱和你。不安稳。</p>
        
        <p class="白"><span class="科">外</span>想是要营搆他妻子。故下这般毒手。<span class="科">末</span></p>
        
        <p class="曲"><span class="牌">前腔</span>要他妻子强逼婚。那佳人抵死不肯允。一朝把花容割破<span class="夹白">做</span>疮痕。方得离分。他有个背生孩儿。生得十分聪俊。<span class="夹白"><span class="科">外</span>孩儿怎么不与父亲报仇。<span class="科">末</span></span>方才及第回来。那佳人教子寻亲。</p>
        
        <p class="白"><span class="科">外</span>周羽去几年了。</p>
        
        <p class="曲"><span class="牌">前腔</span><span class="科">末</span>去了二十载没信音。人来报说周羽存。若得苍天怜悯。令他见父亲。说起伤情。<span class="夹白"><span class="科">外</span>当初怎么不告。<span class="科">末</span></span>那有廉吏清官。断雪冤恨。<span class="夹白"><span class="科">外</span>他做这样歹事。再有何人被害。<span class="科">末</span></span>说不尽为富不仁。</p>
        
        <p class="白"><span class="科">外</span>多谢茶。三钱银子在此。<span class="科">末</span>多谢了。</p>
        
        <p class="落诗"><span class="科">外</span>此人如果太奸豪。<br />天网恢恢岂可逃。<br /><span class="科">末</span>不如闭口深藏舌。<br />到底安身处处牢。</p>
        
        <p class="白"><span class="科">末下外吊场</span>有名岂在镌顽石。路上行人口似碑。开封府封丘县有此等顽民。下官怎么不惩治他。叫左右拿公服。到公馆去。<span class="科">末众拿袍带上介开门介外</span>叫地方。<span class="科">丑见介外</span>我问你。地方上有个张敏么。<span class="科">丑</span>有。<span class="科">外</span>他平日有什么恶迹。从实说来。不可稳瞒。<span class="科">丑</span>他倚恃土官名分。虚填巧取人财。饥荒谷米价高抬。私置牢狱杻械。强占良人妻女。故杀人命堪哀。把持官府也忒该。爷爷拿下与万民除害。<span class="科">外</span>叫左右。与我快拿来。<span class="科">末应介朝内叫介</span>张员外在家么。<span class="科">内</span>是谁。<span class="科">末</span>本府范爷请。<span class="科">净上</span>来了。叫宋清快牵羊担酒。去贺太爷。叫张千送帖子。<span class="科">末</span>禀老爷。张敏正来贺老爷。<span class="科">外</span>他进来之时。把大门闭了。着他低头进来见我。<span class="科">末</span>员外。禀过太爷了。着你低头进去相见。<span class="科">净</span>作怪。每常太守待我出来迎接。这个太守教我低头进来。待我进去。张敏拜贺老爷。<span class="科">外</span>咄。抬起头来。<span class="科">净</span>不敢。呀。就是茶坊里见过的。<span class="科">外</span>叫左右剥了他的衣服。<span class="科">净科外</span>你是什么人。敢戴大帽。<span class="科">净</span>遮阴而已。<span class="科">外</span>你怎么轿马出入。<span class="科">净</span>代步而已。<span class="科">外</span>你怎么重簷滴水房子。<span class="科">净</span>门面而已。<span class="科">外</span>你怎么私置牢狱。<span class="科">净</span>禁治而已。<span class="科">外</span>你怎么强占人妻。<span class="科">净</span>高兴而已。<span class="科">外</span>你家日日鸣锣击鼓。<span class="科">净</span>作乐而已。<span class="科">外</span>你怎么私剥耕牛。<span class="科">净</span>当小菜而已。<span class="科">外</span>我且问你。二十年前。故杀邻人黄德保正。诬陷周羽。可是实情么。<span class="科">净</span>这些小事。已经大赦。也问我不得了。<span class="科">外</span>这厮还要调嘴。人命大事。十恶不赦。好好快供上来。<span class="科">净</span></p>
        
        <p class="曲"><span class="牌">普天乐</span>供状人。名张敏。年四十。图家庆。自不合强占民田。高抬米价。又不合逼人家女子婚配。私置牢狱将人禁。是此供招。并无一字虚认。</p>
        
        <p class="白"><span class="科">外</span>他的妻子。怎么不拿来。<span class="科">末</span>出家去了。<span class="科">外</span>这也罢了。把张敏家私给散与被害之人。把张敏上了枷。待我中奏朝廷。候旨发落。</p>
        
        <p class="曲"><span class="牌">五马江儿水</span>天网疎而不漏。<span class="夹白">张敏这厮呵。</span>你为人太不悛。从前作过。赦后结冤。万剐凌迟谁见怜。<span class="科">合</span>休想再生还。押配邕州路远。如履深渊。</p>
        
        <p class="曲"><span class="牌">前腔</span><span class="科">净</span>自小生来豪杰。家中颇有钱。谁想今朝受罪。多与盘缠。好酒请咱吃几碗。<span class="科">合前</span></p>
        
        <p class="落诗">张敏为人毒太多。<br />天网恢恢怎恕他。<br />嫩草怕霜霜怕日。<br />恶人自有恶人磨。</p>
        
        <h2 id=ch34 class="chapter"><span class="出题">第三十四出　完聚</span></h2>
        
        <p class="曲"><span class="牌">破阵子</span><span class="科">旦上</span>几载离夫别子。终朝少喜多忧。为怕愁来眉不扫。却被愁来白了头。凝眸两泪流。</p>
        
        <p class="白">受屈飘零海角。寻亲应到天涯。此行见否事如赊。独守谁怜孤寡。空把柴门倚徧。黄昏数尽归鸦。敢因反哺不还家。游子未归膝下。奴家教子寻亲。离家半年。并无音信回来。知我孩儿安否若何。知我丈夫存亡如何。教奴家睡寝不宁。昨夜灯花结蕊。今朝喜鹊声喧。不知喜从何来。</p>
        
        <p class="曲"><span class="牌">剔银灯</span>灵鹊噪。何喜可报。莫不是爹儿归早。牛郎织女伊通报。一岁里一度河桥。听噪一声声渐高。有何事即忙便到。</p>
        
        <p class="曲"><span class="牌">挂真儿</span><span class="科">生小生上</span>跋踄山川知几许。今朝喜见故园桃李。</p>
        
        <p class="白">此间已是自家门首。孩儿你先进去。<span class="科">小生见旦介</span>孩儿回来了。<span class="科">小生</span>爹爹在外面。<span class="科">生旦见哭介</span></p>
        
        <p class="曲"><span class="牌">哭相思</span>谁料今朝重厮见。似珠还合浦镜重圆。</p>
        
        <p class="白"><span class="科">生</span>自别家乡二十年。脱离灾难荷天怜。<span class="科">旦</span>今朝喜得重相见。<span class="科">小生</span>满捧明香拜谢天。<span class="科">生</span>深亏娘子守节。教子成名。感激不尽。<span class="科">旦</span>想起当年分别。只道夫妻没有相见之日。今朝又得团圆。一家犹如再生。<span class="科">小生</span>爹爹母亲请坐。待孩儿拜见。<span class="科">生旦</span>行路辛苦。不须拜罢。<span class="科">小生</span></p>
        
        <p class="曲"><span class="牌">刮鼓令</span>儿不孝有罪。叹当初在娘怀抱里。恨杀仇人张敏。起谋心将恶计施。严父配边隅。逼勒母亲偕伉俪。要全节义损芳姿。家无主。囊又虚。朝思暮想锁双眉。今日里重再会。一家门里喜无虞。</p>
        
        <p class="曲"><span class="牌">前腔</span><span class="科">生</span>思昔日困危。被官差去筑堤。只为无钱支应。将空约张家去告取。因见我娇妻。谁知从此起祸危。虚填钱数恣非为。杀人命。诬陷取。官司不辨是和非。屈招罪。远配离。今朝喜得返乡闾。</p>
        
        <p class="曲"><span class="牌">太平令</span><span class="科">末上</span>奉奏丹墀。节孝情词已备知。都堂敕令临边地。办香案。秉威仪。</p>
        
        <p class="曲"><span class="牌">前腔</span><span class="科">生</span>家本寒微。受禄无功空自愧。多蒙保奏承恩庇。劳使臣。到寒居。</p>
        
        <p class="白"><span class="科">末</span>圣旨已到。跪听宣读。皇帝诏曰。朕惟教化者。刑政之本。刑政者。辅治之基。今有河南开封府知府范仲淹。奏闻吴县知县周瑞隆。有母郭氏。早相夫而同受甘苦。夫遭陷而奋不顾身。势逼临危。毁容以全节。课书教子。弃职而寻亲。同归故里。能复父仇。此人情所难。朕实嘉焉。张敏怀狼虎之心。合当处斩。已经赦宥。远配万里为民。周瑞隆升苏州府知府。父周羽封封丘县尹。母郭氏封贞洁宜人。各加褒异。以厉风俗。仍赐冠带。以荣终身。毋负朕意。望阙谢恩。<span class="科">生旦小生</span>万岁。天使大人请坐。待茶。<span class="科">末</span>不劳。<span class="科">下众合</span></p>
        
        <p class="曲"><span class="牌">大环着</span>感慈亲教子。感慈亲教子。跋踄山川远寻取。千辛万苦皆经历。刺血写因依。去鄂州界里。感得恩人与父台卿集。偶来旅邸。父子相逢。一旦真奇异。喜重相会。从今暮乐朝欢。休把良辰费。为富不仁。今已遭边配。方遂吾心意。</p>
        
        <p class="曲"><span class="牌">尾声</span>一还一报君须记。古往今来放过谁。贤者贤来愚者愚。</p>
                
    </body> 
</html>