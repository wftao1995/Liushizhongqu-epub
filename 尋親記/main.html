<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/尋親記</title>
        <meta name="author" content="明　王受益　著    范錂　訂"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">尋親記</span></h1>

        <p class="作者">明　王受益　著<br />范錂　訂</p>
        
        <h2 id=ch1 class="chapter"><span class="齣題">第一齣　開宗</span></h2>

        <p class="曲"><span class="牌">滿庭芳</span><span class="科">末上</span>文墨周生。糟糠郭氏。家道蕭然。因官差役。無錢使用。遣妻張郎告債。張郎見色。將實契虛填。信僕奸謀。殺人性命。屈把周生陷極邊。單身婦。因財被逼。此際實堪憐。節婦貞堅。遺腹孩兒要保全。剛刀立志。毀傷花面。詩書教子。喜中青錢。棄官尋父。旅館相逢話昔年。歸來日。冤仇已報。夫妻子母再團圓。</p>
        
        <p class="落詩">張員外為富不仁。<br />周維翰因妻陷身。<br />背生兒棄官尋父。<br />守節婦教子尋親。</p>
        
        <h2 id=ch2 class="chapter"><span class="齣題">第二齣　對雪</span></h2>
        
        <p class="曲"><span class="牌">稱人心</span><span class="科">生上</span>彤雲靉靆。茅屋頓成銀界。淒涼寥落。更兼凍餒。對梅花間竹。不堪憔悴。柴門半掩。有誰訪戴。</p>
        
        <p class="白">不爨井晨凍。無衾牀夜寒。囊空恐羞澀。留得一錢看。小生姓周。名羽。字維翰。本貫河南府封丘縣人氏。有妻郭氏。夫妻兩口。半生命蹇。百事無成。書讀五車。空勞困苦。簞瓢陋巷。人不堪其憂。雷轟薦福。天何苦相迫。正是歲月無情頭漸白。乾坤許大眼誰青。要學楚國屈原。好似江潭見放。貧如首陽伯夷。也待採薇而食。寶劍瑤琴。雄心尚在。玉堂金馬。望想徒賒。縱然酒飲千鍾。其實難逢開口笑。便做詩成七步。多應吟出斷腸聲。正是富貴盡從勤苦得。讀書何事尚饑寒。我想起來。有等讀書人呵。</p>
        
        <p class="曲"><span class="牌">懶畫眉</span>鳳閣鸞臺做了棟梁材。芸省蘭堂做了詞賦魁。也有玉堂金馬轉天街。也有做閫帥琴堂宰。<span class="夾白">書偏我讀你呵。</span>教我十謁朱門九不開。</p>
        
        <p class="曲"><span class="牌">前腔</span>蓉褥花茵暖相偎。<span class="夾白">穿的是</span>紫綬羅欄錦繡堆。<span class="夾白">用的是</span>銀瓶犀筯薦金杯。<span class="夾白">睡的是</span>翠被香衾蓋。<span class="夾白">書偏我讀你呵。</span>教我撥盡寒爐一夜灰。</p>
        
        <p class="落詩">彤雲密布海天低。<br />可畏連朝六出飛。<br />江上晚來舟滿載。<br />漁翁披得玉蓑歸。</p>
        
        <h2 id=ch3 class="chapter"><span class="齣題">第三齣　修築</span></h2>
        
        <p class="曲"><span class="牌">菊花新</span><span class="科">小生上</span>歌謠滿道傳揚。果然四海名香。黃河水決恁洶茫。那風波怎當。</p>
        
        <p class="白">下官封丘縣宰是也。才非雉錦。政忝鳴琴。桃李爭開。河陽一縣之吏治。松菊無恙。彭澤三徑之襟懷。桑雉未馴。粟雞難飯。黃河水決。波濤激怒于蛟龍。瓠子堤崩。民俗將鄰于魚鱉。早上差人打聽去了。未知若何。待他回來。便知分曉。</p>
        
        <p class="曲"><span class="牌">劉袞令</span><span class="科">末上</span>黃河決。黃河決。千里怒波生。百里民居。漂沒已盡。風波稍平息。災禍猶可憫。築了瓠子堤。風波始平治。</p>
        
        <p class="白"><span class="科">見介小生</span>探聽黃河水決。事體若何。<span class="科">末</span>甚是來得洶湧。<span class="科">小生</span>怎見得。<span class="科">末</span>只見日月昏暝。雷霆大震。慘慘黯黯數重雲霧。罩定乾坤。凜凜烈烈幾陣猛風。撼開山岳。只見浪滔滔似雪山萬丈。打着天拍着太陽。雨瀟瀟似銀燭千條。瀉平地頓成滄海。鎮日間只聽得淅淅溹溹。豁豁喇喇。房屋吹得東倒西歪。滿縣中只見傾傾動動。倥倥偬偬。唬得百姓每腳慌手亂。巉巉巖巖。崎崎嶇嶇。高山中樹木盡皆拔倒。可惜嗶嗶剝剝。叮叮噹噹。房簷上瓦片捲起如飛。濕濕淋淋。有眼難開。嚇得客人每不敢出路。戰戰兢兢。有足難行。打得蟲蟻兒半死深林。須臾波濤之間。頃刻雲霧之內。只見神光萬丈。閃閃爍爍。燦燦爛爛。似掣電爭明。殺氣數重。昏昏沉沉。陰陰深深。似奇花亂吐。拂拂霏霏。似三春驟雨。轟轟劃劃。如九夏雷鳴。不知是陽侯神。靈胥神。憑夷神。海若神。天吳神。壬癸神。和誰鬭戰。多應是涇川君。洞庭君。南海君。宮亭君。丹陽君。北海君。各顯威靈。正是黎民遇難實堪哀。瓠子堤崩潮正來。高似禹門三汲浪。險如平地一聲雷。<span class="科">小生</span>這地方什麼人管的。<span class="科">末</span>黃德保正。<span class="科">小生</span>你快喚來。<span class="科">末應下叫介丑上</span></p>
        
        <p class="曲"><span class="牌">奈子花</span>保正身役難當。差科日夜常忙。修築瓠子多勞攘。那由咱半些說謊。差遲只落得取着喫捧。</p>
        
        <p class="白"><span class="科">見介小生問介</span>保正。黃河洶湧。瓠子堤崩。快報人戶修理。<span class="科">丑</span>爺爺叫小的報那一個修理。<span class="科">小生</span>把人戶三等開着。上等出銀兩買木石。中戶做夫。下戶不要科擾。生員吏戶量情。限半月修完。<span class="科">丑稟介</span>地方廣闊。望老爺寬限幾日。<span class="科">小生</span>也罷。限一月。叫快手你就同黃德去。</p>
        
        <p class="曲"><span class="牌">柳絮飛</span>疾忙修築河堤。河堤。管取目下完備。完備。併力同心去修理。要救百姓民居。民居。<span class="科">合</span>萬事免災危。一縣始平治。</p>
        
        <p class="曲"><span class="牌">前腔</span><span class="科">丑末</span>小人謹領台旨。台旨。修築怎敢差遲。差遲。儻有頑民不從的望老爺與我行提。行提。<span class="科">合前</span></p>
        
        <p class="落詩">千里築河流。<br />堤防及早修。<br />懼法朝朝樂。<br />欺公日日憂。</p>
        
        <p class="白"><span class="科">丑末弔白</span>若依官法。一棒打殺。將大戶放在一邊。要他銀子。中戶買木石。下戶做夫。<span class="科">末</span>何官無私。何水無魚。到那一家開手去。<span class="科">丑</span>到周羽家去。他是一個懦儒。就把他開手。</p>
        
        <p class="落詩">計就月中擒玉兔。<br />謀成日裡捉金烏。</p>
        
        <h2 id=ch4 class="chapter"><span class="齣題">第四齣　遣役</span></h2>
        
        <p class="曲"><span class="牌">青玉案</span><span class="科">旦上</span>奇花不得東君力。深院無人與栽植。嫩臉嬌姿甘岑寂。淒涼寥落。等閒虛度。兩淚時頻滴。</p>
        
        <p class="白">妾本郭氏女。今作周家婦。良人家素貧。賤妾豈辭苦。採桑南陌頭。汲水西澗滸。荊釵不値錢。布裙綻且補。只恐婦道虧。何以謝父母。譬如憔悴松。絲蘿托非所。陽春一旦生。枯松在翹楚。此是女蘿根。豈為荊布伍。願言執婦儀。秉心事君子。奴家周秀才之妻。丈夫只為家貧。每日憂慮。待他出來。勸解一番。多少是好。</p>
        
        <p class="曲"><span class="牌">一翦梅</span><span class="科">生</span>鎮日愁來懶看書。誰念寒儒。誰濟寒儒。謾思家裡有賢妻。難解愁眉。難展愁眉。</p>
        
        <p class="白"><span class="科">見介旦</span>官人。古云君子謀道不謀食。憂道不憂貧。原憲鶉衣百結。顏子簞瓢陋巷。阮宣子家無擔石。范史云甑裡生塵。此數君子。何嘗不知命。你且安貧守道。以待一舉成名。終不然常如此狼狽不成。<span class="科">生</span>娘子。文章雖滿腹。不如囊裡錢。又道是饑來據空床。一字不堪煮。安貧守道。我豈不知。爭奈身衣口食。無所措辦。交我如何是好。<span class="科">嘆介旦</span>官人。</p>
        
        <p class="曲"><span class="牌">醉太平</span>何須嘆息。算從古聖賢。都經災厄。簞瓢陋巷。那顏子未有憂色。思昔。絕糧陳蔡自絃歌。那夫子幾曾憂戚。讀書守道。他日自然榮貴赫奕。</p>
        
        <p class="曲"><span class="牌">前腔</span><span class="科">生</span>然則。家徒四壁。論安貧樂道。吾豈不識。爭奈衡門掛席。家空更無擔石。悽惻。幾番空甑暗生塵。這光景怎生捱得。空有五車書籍。不能勾救半霎時貧窘相迫。</p>
        
        <p class="曲"><span class="牌">不是路</span><span class="科">丑末</span>事體已逼。文書緊急在朝夕。<span class="夾白">此間就是。不免徑入。<span class="科">生</span>保正首領何來。<span class="科">丑末</span></span>為築河堤。官司差你做夫役。<span class="科">生旦</span>好難測。瘦怯怯書生沒氣力。身隻單丁口欠食。把別人選擇。可憐見將咱一名換易。<span class="科">末</span>好不識。官司立下文籍。點起花名都上冊。到官司。<span class="夾白"><span class="科">生</span>這個。我去不得。<span class="科">丑</span></span>伊頑不去我受責。<span class="科">生旦</span>淚空滴。萬苦千辛皆遍歷。夫婦分離誰痛惜。這堤怎塞。料做鬼在黃河岸側。<span class="科">丑末</span>慢空憂鬱。慢空憂鬱。</p>
        
        <p class="曲"><span class="牌">白搗練</span><span class="科">丑</span>我待說將來。又道相逼。也非干過分取索。<span class="夾白">周先生。</span>若有錢來買放。何必怨嗟。何必疑惑。<span class="科">生旦</span>受饑寒。甘岑寂。要錢時那取貫百。<span class="夾白"><span class="科">丑</span>有甚麼釵梳也罷。</span>又沒釵梳解當。誰行告求。誰跟底尋覓。<span class="科">末</span>聽他言。不明白。<span class="科">丑</span>沒錢時須當借易。目下文書緊急。官司限期。莫誤時刻。<span class="科">生旦</span>形單影隻。淒涼已極。誰知道遭着官差。把夫婦散折。</p>
        
        <p class="曲"><span class="牌">尾聲</span><span class="科">末</span>兩兩悲啼有何益。<span class="科">生旦拜介</span>若得週全感大德。<span class="夾白"><span class="科">丑</span>你這等拜也沒用。</span>惟有青蚨是上策。</p>
        
        <p class="白"><span class="科">生</span>保正哥你卻差了。生員吏戶都是免差。怎麼差我。<span class="科">丑科介末</span>本縣大老爺差他不動的。就與你去見大老爺。<span class="科">丑勸介末</span>黃保正你不容我拿人。違了限期。我若去受苦。你也一定不免。<span class="科">丑</span>你且坐定。不要忙。待我對他說。<span class="科">末</span>有甚麼說。去見官。<span class="科">丑</span>拿他去見官。不過打二十板子。拶一拶罷了。難道問他死罪不成。周先生。這是甚麼東西。<span class="科">生</span>這是鎖人的索。<span class="科">丑</span>你就不聰明。這不叫做鎖人的索。叫做穿錢的繩。你有銅錢銀子拿些出來。替你顧人做夫。就是了。<span class="科">生</span>一貧如洗。從何而來。<span class="科">末</span>不要錯打了帳。我若要銀子。拿去買棺材。燒死人也不要他。只要你去見官做夫。<span class="科">丑</span>他怎麼去做得夫。<span class="科">轉身介</span>容我算計。<span class="科">生</span>求見教。<span class="科">丑</span>我有一條門路在此。<span class="科">生</span>有甚麼門路。若有就依你。<span class="科">丑</span>前村張敏員外。廣放生錢。你何不去借些來。我和你是好朋友。看你這等苦楚。難道不與你出力。我就替你煎些江山白兒。上下用一用。顧一個人代替就是了。<span class="科">生</span>我與他平生不曾識熟。他怎麼肯借與我。<span class="科">丑</span>他只要利錢。不管生熟。<span class="科">生</span>既如此。牌子放我一放。我去借了便來。<span class="科">末</span>你是在官人役。你倒去了。我那裡去尋你。<span class="科">生</span>要銀子。必須我去。<span class="科">丑</span>周先生。你是在官人役。他怎麼肯放你。叫娘子去借便了。<span class="科">生</span>他是女流。怎麼去得。<span class="科">丑</span>卻又不明白了。到此田地。還說得太平話。<span class="科">生</span>娘子沒奈何了。你只得去走一遭。快取紙筆過來。<span class="科">旦遞介丑</span>多借些。少也不彀。<span class="科">生寫介</span>立借契人周羽。為因缺欠使用。情願借到張處白銀。<span class="科">住介</span>且住。娘子。張員外不知肯借與我。不肯借與我。我將文契空着。你去借得一錠。填上一錠。借得兩錠。填上兩錠。切不可忘了。<span class="科">旦</span>我自來不出閨門。怎麼去得。<span class="科">生</span>你終不然看我死。</p>
        
        <p class="落詩"><span class="科">旦</span>我去人家怎告求。<br /><span class="科">生</span>不然差我築河流。<br /><span class="科">末</span>路當險處難迴避。<br /><span class="科">丑</span>事到頭來不自由。</p>
        
        <p class="白"><span class="科">旦先下介末</span>我同你到縣前去。<span class="科">丑扯介</span>他銀子已借去了。不消是這等。到我家去便了。<span class="科">生朝內叫介</span>娘子。你借得銀子。竟到黃保正家來。<span class="科">內旦應介</span></p>
        
        <h2 id=ch5 class="chapter"><span class="齣題">第五齣　告借</span></h2>
        
        <p class="曲"><span class="牌">小蓬萊</span><span class="科">淨上</span>巨萬家私頗有。聲名播滿皇州。只愁白首時光短。可惜少個風流。</p>
        
        <p class="白">肥馬輕裘得自然。一生不惜買花錢。東君不與行方便。人未圓時月已圓。自家姓張。名敏。字好學。家住封丘。名揚一郡。富足堪並于陶朱。機謀不下于黃石。見佳人即起謀心。遇嬌娥不顧親識。只被院君不從。故此心中鬱鬱。幾時得遂念頭。那時燒香禮佛。言之未已。院君早到。<span class="科">老旦上</span></p>
        
        <p class="曲"><span class="牌">前腔</span>造物安排已久。人世裡空設機謀。早知老矣。不思無後。又不早回頭。</p>
        
        <p class="白"><span class="科">見介</span>員外。要知前世因。今生受者是。欲知後世因。今生作者是。你如今萬廩千倉。粟陳貫朽。每日勞勞碌碌。使盡機謀。如今半百之秋。又無男女。還不修善。更待何時。<span class="科">淨</span>院君。那錢財田土。是累人之物。我有巨萬家私。怎得不用機謀。你教我修。修不得了。</p>
        
        <p class="曲"><span class="牌">八聲甘州</span><span class="科">老旦</span>錢財雖有。暫借人權管。令伊看守。<span class="夾白">你說豪富。我將古人比與你聽。</span>石崇豪富。<span class="夾白"><span class="科">淨</span>也不讓他</span>老王戎謾把牙籌。<span class="夾白"><span class="科">淨</span>他怎趕得我</span>老桑田尚然曾變海。豪富如何常保守。勸君何不及早回頭。</p>
        
        <p class="曲"><span class="牌">前腔</span><span class="科">淨</span>何必恁過憂。論為財主須用機謀。當今時世。使不得良善溫柔。今朝有酒今朝醉。明日愁來明日愁。勸伊且開懷暢飲歌謳。</p>
        
        <p class="曲"><span class="牌">前腔</span><span class="科">老旦</span>休休。北邙山多古坵。盡是昔日英雄。奪相爭侯。惟有江山依舊。前人田土。後人收留。<span class="科">嘆介</span>孤身旦夕誰送老。兩鬢瀟瀟今已秋。細思。休得要使盡機謀。</p>
        
        <p class="曲"><span class="牌">前腔</span><span class="科">淨</span>兒孫注定有。說甚麼修與不修。如今天道。管什麼有後無後。竇十郎有五子終是死。鄧伯道無兒名譽留。勸伊把閒言閒語都勾。</p>
        
        <p class="白">叫張千。<span class="科">末上</span><span class="科">淨</span>西莊上那個欠銀子的。可鎖在水牢裡。東莊上叫你去討銀子。又討不來。你好不了事。如今再有不還的。可發到火牢裡去。油也逼出他的來。<span class="科">旦上</span></p>
        
        <p class="曲"><span class="牌">賞宮花</span>家貧勢孤。只有夫和婦。築堤官差緊。缺少鈔支吾。求人須求大丈夫。救人須救急時無。</p>
        
        <p class="白">奴家少長閨門。那識路途。一路問來。此間已是張員外門首。有人在此麼。<span class="科">末</span>娘子何來。<span class="科">旦</span>要見院君。煩請通報。<span class="科">末</span>員外。有個娘子在外面。要見院君。<span class="科">淨</span>生得如何。<span class="科">末</span>生得標致。<span class="科">淨</span>待我自去。<span class="科">老旦問介淨</span>院君。有個婦人在外面尋你。還你生錢的。<span class="科">老旦</span>我那裡有生錢借人。待我去見他。<span class="科">淨</span>待我去見他。<span class="科">老旦</span>男有男行。女有女伴。怎麼你去。<span class="科">見介淨老旦</span>裡面請坐。娘子誰家宅眷。到此何幹。<span class="科">旦</span>奴家是後街周羽之妻。<span class="科">淨</span>原來是周維翰令正。學生為何不曾識面。<span class="科">旦</span>奴家甘貧守道。不敢妄出閨門。因此不識富豪長者。<span class="科">淨</span>今日來此貴幹。<span class="科">旦</span>奴家丈夫被官差役。缺少使用。特來府上要借兩錠生錢。有一紙文契在此。院君請收了。<span class="科">淨</span>借多少。<span class="科">旦</span>只要兩錠。<span class="科">淨</span>便多借幾錠何妨。<span class="科">老旦</span>他只要兩錠。如何要多與他。<span class="科">淨</span>院君。有本多生利。你取銀子來。<span class="科">老旦</span>員外。周娘子在此。你放尊重些。不可囉唣。我去取銀子來。<span class="科">下淨科介老旦上</span>員外。銀子在此。<span class="科">淨</span>待我與他。<span class="科">老旦</span>還是我與他。周娘子。銀子在此。請收了。<span class="科">淨</span>周娘子。利錢一些也不要。<span class="科">旦</span>員外院君請上。待奴家拜謝。</p>
        
        <p class="曲"><span class="牌">剔銀燈</span>念奴家時乖運乖。告求人出于無奈。多蒙大德深感戴。事畢後償還恩債。<span class="科">合</span>官差只不過費財。得錢去兒夫事解。</p>
        
        <p class="曲"><span class="牌">前腔</span><span class="科">淨</span>又何勞娘子自來。要錢時小生當貸。從今利息吾不愛。愧倉卒無物相待。<span class="科">合前</span></p>
        
        <p class="曲"><span class="牌">前腔</span><span class="科">老旦</span>這佳人莫非是禍胎。引得他瘋狂顛怪。<span class="夾白"><span class="科">淨</span>留周娘子喫飯去。<span class="科">老旦</span></span>他兒夫望得錢來解。事關心怎留他在。<span class="科">合前</span></p>
        
        <p class="落詩"><span class="科">旦</span>得錢便去救兒夫。<br /><span class="科">淨</span>再要錢時只問吾。<br /><span class="科">旦</span>求人須求大財主。<br /><span class="科">老</span>救人須救急時無。</p>
        
        <p class="白"><span class="科">老旦下淨弔場</span>着意種花花不活。無心插柳柳成陰。<span class="科">老旦暗上聽介</span>周維翰的娘子十分美貌。來借銀子。他這文契也不及看他的。就與他兩錠銀子去了。且看他文契。怎麼樣寫的。<span class="科">讀介笑介</span>妙妙妙。這文契原來是空頭的。正中吾計。我如今要圖他也不難。多填他娘幾十錠幾百錠。也不打緊。他沒錢還我。這老婆就是我的了。<span class="科">老旦下在內叫介淨</span>來了。<span class="科">落文契下老旦上</span>虧心折盡平生福。行短天教一世貧。<span class="科">拾文契介</span>這是周維翰的文書。員外方纔說空頭文契。要多填上些。准折他妻子。天理難容。我且藏過了。<span class="科">欠身坐介淨上</span>走開待我尋。<span class="科">老旦</span>尋什麼。<span class="科">淨</span>不要取笑。在這裡了。<span class="科">老旦</span>員外。那周羽秀才。出于無奈。着妻子問你借銀二錠。你怎麼見文契空頭。就起不良之心。要虛填文契。准折良人之妻。此事斷然不可。豈不聞呂紀公唐太宗之事乎。那呂紀公要奪劉職之妻。那劉職發憤自殺。以致亡國。那唐太宗要取鄭仁基之女。聞其女已許嫁陸爽。遂深自責。他萬乘之君。尚且若此。你是庶民之家。如何虛填實契。謀奪人妻。是何道理。<span class="科">淨</span>我若有此心。今生早死促滅。<span class="科">老旦</span></p>
        
        <p class="曲"><span class="牌">川鮑老</span>平生莫作虧心事。世上應無切齒人。君無子孫。休把陰騭損。他夫婦怎交兩分。夫妻廝守。誰無百夜恩。須思忖。必竟是人心相似。休折害子孫。</p>
        
        <p class="曲"><span class="牌">前腔</span><span class="科">淨</span>區區一個招不得。十二金釵是甚人。若論富翁。誰不貪紅粉。他容貌見着喜欣。若得他來。還你尊卑分。都休論。若得他生男育女。到添得個子孫。</p>
        
        <p class="曲"><span class="牌">四時花</span><span class="科">老旦</span>你若娶秦樓女。楚館人。我也甘心不論。若還他果少錢債。從君折准。評論。你這裡虛飄飄填寫契文。他那裡實柸柸擔着戰兢。直待要喜孜孜意欲做親。怎忍見眼睜睜夫妻兩分。你為富不仁。心腸忒狠。<span class="夾白">豈不聞石崇劫掠商賈。將三斛明珠。換得綠珠。後來只因那綠珠呵。</span>將金谷園變作榛荊。</p>
        
        <p class="曲"><span class="牌">四時花</span><span class="科">淨</span>心腸小。見不深。有甚十分打緊。總有萬語千言。只是不聽。詳論。你這裡氣吽吽惡發怒嗔。我心中喜欣欣意欲做親。古昔賢妻也從夫順。<span class="夾白">不是老張誇口。</span>管交綠窗女自到吾門。</p>
        
        <p class="白"><span class="科">老旦</span>員外欺心上有天。<span class="科">淨</span>院君休把我埋冤。<span class="科">老旦</span>分明指與平川路。莫把忠言當惡言。<span class="科">下淨</span>咄。還不走。<span class="科">科介</span>正是見物不取。失之千里。終不然罷了。還叫張千出來商議。張千那裡。<span class="科">末上</span>簇簇花街遠。潭潭華屋深。忽聞呼喚語。側耳聽清音。員外有何分付。<span class="科">淨</span>我有一事對你說。不可泄漏了。<span class="科">末</span>男女怎敢。<span class="科">淨</span>張千。後街周維翰妻子來與我借錢。生得十分標致。將一紙空頭文契來。不曾填上數目。竟自去了。我如今欲多填上些。他斷然不得還。妻子就屬了我。你道好麼。<span class="科">末</span>好。員外填多少。<span class="科">淨</span>填上一千錠。<span class="科">末</span>太多。<span class="科">淨</span>填五百錠。<span class="科">末</span>也多。填二十錠勾了。<span class="科">淨</span>忒少。<span class="科">末</span>一本一利算來也該四十錠了。<span class="科">淨</span>你明日去討。<span class="科">末</span>未該月。怎麼去討。<span class="科">淨</span>未該月。明日到他家去。只說往南莊取債。在他門首經過。員外問尊相前日訟事如何了。他若說起借錢的事情。你就對他說。生錢早還了一日免一日的利錢。問他有甚麼田園房屋。有甚麼金珠首飾。員外都要。他若兩件俱無。你就踹將進去。便說員外家中有的是空房。不若搬到員外裡邊住下。先生與員外管些帳目。娘子在裡邊權做當頭。看他怎麼說。<span class="科">末</span>小人到他那裡還有婉轉的話與他說。</p>
        
        <p class="曲"><span class="牌">好姐姐</span><span class="科">淨</span>最喜周家美妻。吾心下貪他嬌媚。文書空頭。落吾圈套裡。<span class="科">合</span>作區處。不施萬丈深潭計。怎得驪龍頷下珠。</p>
        
        <p class="曲"><span class="牌">前腔</span><span class="科">末</span>婦人全沒見識。只求個安貧拙計。來日取錢。將言說與伊。<span class="科">合前</span></p>
        
        <p class="落詩">索錢說合只憑伊。<br />只為佳人美貌奇。<br />不施萬丈深潭計。<br />怎得驪龍頷下珠。</p>
        
        <h2 id=ch6 class="chapter"><span class="齣題">第六齣　催逋</span></h2>
        
        <p class="曲"><span class="牌">喜遷鶯</span><span class="科">生上</span>雙眉頻皺。問乾坤為何令人不偶。花縣征徭。衡門貧困。兩事不堪搔首。<span class="科">旦</span>九萬鵬程須展。五百青蚨終有。</p>
        
        <p class="白"><span class="科">生</span>娘子。二月賣新絲。五月糶新穀。醫得眼前瘡。剜卻心頭肉。只因做夫生受着你去張員外家借生錢。如今又該月了。本利算來那得還他。<span class="科">旦</span>官人。別人家欠了一二百錠。不似你這般煩惱。待他來時。轉幾個限期。奴家勤苦女工。漸漸還他。不須熬煎。</p>
        
        <p class="曲"><span class="牌">雁過聲</span><span class="科">生</span>思之這一籌。朝夕為此躭生受。<span class="夾白">不要說兩錠錢。</span>我身衣口食尚且不能勾。許多錢終不得干休。<span class="夾白"><span class="科">旦</span>那有干休之理。<span class="科">生</span></span>他來索錢。教我如何措手。<span class="夾白"><span class="科">旦</span>轉幾個限期就是了。<span class="科">生</span></span>也不會思前算後。<span class="夾白">你只說轉限呵。</span>過了一日又添一日利。<span class="夾白"><span class="科">旦</span>官人。今朝有酒今朝醉。<span class="科">生</span></span>早難道明日愁來明日愁。</p>
        
        <p class="曲"><span class="牌">前腔</span><span class="科">旦</span>何必恁過憂。也不將伊僝僽。<span class="夾白"><span class="科">生</span>教我把甚麼還他。<span class="科">旦</span></span>兩錠銀我自旋補還湊。<span class="夾白"><span class="科">生</span>本利算來。就該四錠了。<span class="科">旦</span>前日張員外也曾說來。<span class="科">生</span>說甚麼。<span class="科">旦</span></span>他道利錢並不收。<span class="夾白"><span class="科">生</span>自古道喫酒圖醉。放債圖利。那有不要利錢的。<span class="科">旦</span>他是財主家。</span>終不然將虛言相誘。<span class="夾白"><span class="科">生</span>倘不依前言如何。<span class="科">旦</span></span>那其間只得告求。<span class="夾白"><span class="科">生</span>終不然下禮與他。<span class="科">旦</span>事出無奈。</span>正是路當險處難迴避。事到頭來不自由。</p>
        
        <p class="白"><span class="科">末上</span>要將頰舌說嬌娥。未審嬌娥意若何。紅粉無情留意少。青蚨有數謾填多。此間已是周秀才門首。有人在此麼。<span class="科">生</span>有人在外面叫。莫非又是差築黃河的。<span class="科">旦</span>黃河事情完了。又來怎麼。<span class="科">生</span>待我去看來。<span class="科">見介</span>足下何來。<span class="科">末</span>在下是張員外家裡。<span class="科">生</span>原來是掌事哥。失敬了。少待。<span class="科">轉身介</span>娘子。你教我不要憂。言之未已。討債的已來了。如何是好。<span class="科">旦</span>留他進來喫茶謾謾把言語回他。<span class="科">生</span>掌事哥裡面請坐。待茶。<span class="科">末見旦介生</span>前日寒荊到府。多蒙員外應付。又蒙院君款待。重承足下扶持。<span class="科">末</span>不敢。院君說大娘子來促了。甚是多慢。<span class="科">旦</span>多謝多謝。<span class="科">生</span>娘子你去看茶來。<span class="科">旦下末</span>員外早間說你到南莊討債。打從周先生門首經過。可進去問一問周先生。訟事如何了。故此輕造。<span class="科">生</span>沒有什麼訟事。前者為因黃河水決。差學生做夫的事。多蒙員外掛念。<span class="科">末</span>築河的事。只消員外一個帖兒。或府或縣說一說就罷了。何須使錢。不要說員外。就是在下。也認得一二分。<span class="科">生</span>正是。學生全不知。適纔正與房下在此說起生錢的事。偶爾掌事哥到來。<span class="科">末</span>生錢還未該月。何必掛懷。<span class="科">生</span>雖未該月。學生日夜在心。<span class="科">末</span>倒是先生講起。我在下纔敢說。員外的生錢。早還一日。省了一日利錢。若到該月來。就是四十錠了。<span class="科">生</span>休要取笑。學生止得兩錠。本利止該四錠。<span class="科">末</span>四十錠。<span class="科">生</span>若是四十錠。不是我家。差了。<span class="科">末</span>怎得差。其時有親筆文契麼。<span class="科">生</span>怎麼沒有文契。<span class="科">末</span>員外一應文契。都是在下掌管。不知今日曾帶得來否。<span class="科">生</span>若是帶得來。借看一看。大家明白。<span class="科">末作檢介念票介</span>立票人周羽。羽字是羽毛之羽。在此。<span class="科">生</span>借來一觀。<span class="科">末</span>前者一個好朋友也討去看。就扯碎了。以後是我代還員外。<span class="科">生</span>我學生不是這樣人。<span class="科">末</span>雖然如此。君子小人不同。遠觀觀罷。<span class="科">生念介</span>是了。不好了。娘子快來。<span class="科">旦上</span>怎麼說。<span class="科">生</span>當初我與你空頭文契。教你借一錠填上一錠。你可曾填得麼。<span class="科">旦</span>我救你心忙。不曾填得。<span class="科">生</span>只道我埋冤你。這些小事托你不得。如今怎麼好。<span class="科">旦</span>員外這等欺心。幹這等沒天理的事。<span class="科">未</span>你夫妻二人。休得喬廝埋冤。難道四十錠生錢。終不然不還罷了。<span class="科">生</span>那有不還之理。若是四錠該月送還。若說四十錠。自然沒有得還。<span class="科">末</span>不要是這等講。過來與你商量。你家有甚田園房屋。値十兩的擡做十五兩。我與你在員外面前方便。就是了。<span class="科">生</span>明明當面笑人。若有田園變賣。不來告求了。<span class="科">末</span>有首飾金珠。員外也要。<span class="科">生</span>怎麼得有。<span class="科">末</span>兩件俱無。怎麼了。且來。我與你外面講話。<span class="科">旦</span>那裡去。就是這裡說罷。<span class="科">生</span>當小心不小心。前日文契上填了兩錠。那見如此。<span class="科">末</span>我有一句知己話對你說。我家卻有空房屋。先生與娘子在此生受。莫若搬到我員外那裡住下。先生門前管些帳目。娘子在裡面喫些安樂茶飯。權做當頭如何。<span class="科">生</span>我是欠債寒儒。豈是賣老婆的保傭。<span class="科">打末介</span></p>
        
        <p class="曲"><span class="牌">女冠子</span>我妻借錢將文約去。又誰知中他謀計。虛填二十錠來胡覓。反說道不要利。<span class="夾白">上覆員外。</span>君子愛財。取之有理。只怕人惡人怕天不怕。人善人欺天不欺。<span class="科">合</span>到今教人怎生區處。</p>
        
        <p class="曲"><span class="牌">前腔</span><span class="科">旦</span>那時一剗花言語。又誰知中他毒計。早知落在圈套裡。寧甘死做夫役。一身拚死。誓無他志。勸君莫作虧心事。東嶽新添速報司。<span class="科">合前</span></p>
        
        <p class="曲"><span class="牌">前腔</span><span class="科">末</span>欠錢休得埋冤財主。終不然有不還之理。當初好意相憐濟。到今日卻推拒。我把好言勸你。不信由你。<span class="夾白">我員外心性不是好的。</span>只怕臨崖失馬收韁晚。船到江心補漏遲。<span class="科">合前</span></p>
        
        <p class="白">周羽。你打便打得好。還了生錢去。</p>
        
        <p class="落詩"><span class="科">生</span>要索錢時眼下無。<br /><span class="科">旦</span>口甜心苦意何疎。<br /><span class="科">末</span>酒中不語真君子。<br /><span class="科">眾</span>財上分明大丈夫。</p>
        
        <p class="白"><span class="科">末下生旦弔場旦</span>官人。不該錢又沒得還他。怎麼又打他。<span class="科">生</span>你不知道。他教我到他家裡櫃上管些帳目。把你權做當頭。我到是那話兒。<span class="科">旦</span>這等可惡。少打這狗才。<span class="科">下</span></p>
        
        <h2 id=ch7 class="chapter"><span class="齣題">第七齣　傷生</span></h2>
        
        <p class="曲"><span class="牌">青香兒</span><span class="科">淨上</span>周娘子儀容絕妙。見了他皮膚發燥。張千昨日去索錢。緣何更無消耗。</p>
        
        <p class="白">劉郎一見武陵花。從此春心蕩也。昨日張千去索錢。待他來便知分曉。</p>
        
        <p class="曲"><span class="牌">前腔</span><span class="科">末上</span>終日與人尋鬧。說着這般堪笑。他們守節甚青標。東人枉自焦躁。</p>
        
        <p class="白"><span class="科">淨</span>張千你回來了。索錢之事怎麼了。<span class="科">末</span></p>
        
        <p class="誦"><span class="牌">西江月</span>男女登門取索。便將錢數教知。夫妻兩口盡驚疑。都說虛填文契。　　並無田園房屋。又無首飾金珠。那佳人心如磐石不差移。這段姻緣想未。</p>
        
        <p class="白"><span class="科">淨</span>想未。你倒喫了周家的酒。倒來我面前支吾。取板子來。打這狗才。<span class="科">末</span>那裡曾喫他的酒。<span class="科">淨</span>既不喫酒。怎麼臉是紅的。<span class="科">末</span>喫了酒滿面紅的。那有半邊紅的。半邊白的。<span class="科">淨</span>這是怎麼說。<span class="科">末</span>小人被周羽打了一掌。所以紅的。<span class="科">淨</span>罷了。罷了。我家一隻犬子。也無人敢打。快去拿了周羽來。<span class="科">末</span>不要拿他。若要他妻子成事。除非殺了周羽。<span class="科">淨</span>此言一似針和線。從頭釣出是非來。你且訪問。差周羽做夫的是誰。<span class="科">末</span>是黃德。<span class="科">淨</span>把黃德殺了。<span class="科">末</span>為何殺了黃德。<span class="科">淨</span>當初黃德差他做夫。曾得他兩錠銀子。如今民安事妥。與黃德討錢不肯還。將他挾仇殺死。這個人命。不怕周羽不認。我如今着人殺了黃德。把尸首擡在周家後門。潛地令人伺候。待他回來。必然移屍。登時叫破。地方告到官府。害了周羽。他妻子卻不是我受用。此計如何。<span class="科">末</span>此計甚妙。只是沒人去。<span class="科">淨</span>你就與我去。<span class="科">末</span>小人去不得。養馬的宋清。此人心粗膽大。倒去殺得。<span class="科">淨</span>叫他出來。<span class="科">末</span>員外。宋清來時。只說要打他。待小人勸。後面謾謾與他說。<span class="科">末叫介丑上</span>聽得叫宋清。兩腳不曾停。不是飯兩碗。定是酒三瓶。<span class="科">見末介末</span>員外惱着你哩。須要仔細。<span class="科">丑</span>大哥。員外惱我。望你方便。<span class="科">末</span>曉得。宋清當面。<span class="科">淨</span>宋清你在那裡。叫你纔來。<span class="科">丑</span>我在後園看爹。<span class="科">末</span>看馬。<span class="科">淨</span>你為何把我的馬養瘦了。取板子來打這廝。<span class="科">丑</span>不是瘦了。昨日下一個駒兒。<span class="科">淨</span>既是昨日下駒。怎麼不來報。<span class="科">丑</span>正是貴人多忘記。昨日爹在林學士家喫酒。宋清來報。說爹馬下駒兒了。爹說甚麼顏色。我說點子青。爹說我正喜的是點子青。可賞。<span class="科">淨</span>我且問你。你喫那個的。穿那個的。<span class="科">丑</span>喫爹的。穿爹的。<span class="科">淨</span>老婆誰討的。<span class="科">丑</span>爹討的。<span class="科">淨</span>兒子誰養的。<span class="科">丑</span>爹養的。<span class="科">淨</span>胡說。我心上有事。你可替我幹得事麼。<span class="科">丑科</span>休言世上無難事。就是偷天我也行。<span class="科">淨</span>天都會偷。也罷。我諸般寶貝俱有。只少一塊五色天鑲一個屏風。你去偷來。<span class="科">丑</span>爹與我一根梯子上去。<span class="科">淨</span>那里有上天梯。<span class="科">丑</span>我也沒有拿雲手。我受了爹爹厚恩。無恩可報。故此說偷天我也行。不過是奉承爹爹。若說天果然偷得。這便是欺天了。<span class="科">淨</span>我要去殺個人。<span class="科">丑</span>殺人。<span class="科">淨</span>不要嚷。恐外邊人聽得。<span class="科">丑</span>殺幾個。<span class="科">淨</span>殺一個。<span class="科">丑</span>殺兩個。好做一擔挑。<span class="科">淨</span>我要殺黃德保正。你可認得麼。<span class="科">丑</span>認得。只是沒刀。<span class="科">淨</span>取刀與他。<span class="科">末</span>刀在此。<span class="科">丑</span>你看。純鋼打就。久煉成之。斬人無血。削鐵如泥。我先殺個。看你們怕也不怕。<span class="科">淨末</span>怕。<span class="科">丑</span>你們怕。他也怕。<span class="科">淨</span>殺了黃德。把屍首擡在周羽後門首。<span class="科">丑</span>爹又來沒志氣。我家殺人。倒與周羽粧門面。還擡到自家廳上放下。把大門開了。放人進來看。人說張員外好狠。人都殺一個在家裡。<span class="科">淨</span>我有計。你二人躲在一邊。周羽見了屍首。必然移屍。你二人就叫破地方。成事回來。重重賞你。<span class="科">末丑</span>曉得。<span class="科">淨</span></p>
        
        <p class="曲"><span class="牌">刮鼓令</span>他家裡最貧。我威風。人共聞。要他妻房歸順。做事不成。被人笑哂。今夜裡去殺人。把屍首擡在周家後門。<span class="夾白"><span class="科">丑</span>殺人。<span class="科">合</span></span>恐隔牆有耳。且低聲。那窗外豈無人。</p>
        
        <p class="曲"><span class="牌">前腔</span><span class="科">丑</span>蒙驅使宋清。既知恩。當報恩。今夜持刀潛去。管教他一命傾。若取那佳人。先請宋清喫幾瓶。<span class="科">合前</span></p>
        
        <p class="落詩">事到頭來不自由。<br />三人不可泄機謀。<br />教他雖無紀信難。<br />算來也有屈原愁。</p>
        
        <p class="白"><span class="科">淨下末丑弔場</span>受人之托。必當終人之事。如今就去黃德家裡問一聲。<span class="科">丑</span>正是。轉灣抹角。此間便是。黃保正在家麼。<span class="科">內</span>不在家。縣前去了。你是誰。<span class="科">丑</span>我是宋。<span class="科">末</span>差了。周羽。<span class="科">丑</span>我是周羽。前日他差我做夫。得我兩錠銀子。原來沒有我的名字。今日特來問他討銀子。他還了我便罷。若不還我。殺也殺他一刀。<span class="科">內</span>周先生使不得。叫他明日還你。<span class="科">丑</span>叫他仔細些着。<span class="科">末</span>我和你在此等他回來。道由未了。黃德來也。<span class="科">淨扮黃德醉上</span>喫了卯時酒。昏昏直到酉。<span class="科">末</span>他醉了。我和你正好動手。黃保正那裡喫得這樣醉的。過來。我與你這裡講話。<span class="科">殺介</span>宋清哥好手段。如今把屍首擡在周羽後門首去。<span class="科">移屍介下</span></p>
        
        <h2 id=ch8 class="chapter"><span class="齣題">第八齣　移屍</span></h2>
        
        <p class="曲"><span class="牌">天下樂</span><span class="科">旦上</span>風動柴門客到家。瀟瀟疎雨打梨花。殘燈剔盡無聊賴。盼不歸時懸望他。</p>
        
        <p class="白">我丈夫從早出去。這時候還不回來。教我望得眼穿腸斷。好悽惶人也。</p>
        
        <p class="曲"><span class="牌">步步嬌</span>莫不是寄跡在誰門下。莫不是友朋們相攀話。<span class="夾白">他平日不肯多言。</span>莫不是醉倒麼。<span class="夾白">他從來不會飲酒。</span>莫不是與人相爭。有些牽掛。<span class="夾白">他也不是生事的。這早晚我也不該在此久站。</span>我是個婦人家。只合閉門在家中坐。</p>
        
        <p class="白"><span class="科">旦下末丑移屍上</span>只教他閉門家裡坐。禍從天上來。此間已是他門首。且放下。我和你只躲在一邊。待他移屍。我們就叫。<span class="科">虛下生上</span></p>
        
        <p class="曲"><span class="牌">步步嬌</span>滿頭風雪歸來晚。羞睹妻兒面。身寒步不前。雪慘天昏。路迷不見。<span class="夾白"><span class="科">跌介</span>什麼東西。把我絆這一跌。</span>又道天上與人間。第一要行方便。</p>
        
        <p class="曲"><span class="牌">忒忒令</span>天教我時乖運蹇。<span class="夾白">不知是何物。待我移過了一邊。</span>免教人又遭一絆。<span class="夾白">原來是個醉漢。漢子去罷。</span>天色晚。何不將身回轉。一任徑風穿。又不是被兒溫。衾兒暖。猶貪着醉眠。</p>
        
        <p class="白">漢子起來。呀怎麼濕淥淥的。想是他喫醉了。都吐在身上。</p>
        
        <p class="曲"><span class="牌">玉交枝</span>這般腌臢寒賤。<span class="夾白">我周羽沒得喫的。不濟事。似你有得喫的。又吐在身上。也不濟事。</span>又未知發跡甚年。<span class="夾白">這等不成才的。不要管他。我自開門進去罷。又一件。</span>若還凍死在門兒畔。<span class="夾白">雖然不償他的命。</span>少不得做個干犯。<span class="夾白">不免叫娘子掌燈出來。與他些熱湯水喫。救他一命。卻不是好。娘子開門。<span class="科">旦執燈上</span>日暮空山遠。天寒白日貧。柴門聞犬吠。風雪夜歸人。官人你回來了。怎麼出去這一日。<span class="科">生</span>娘子。我有一把米在此。你且收了。<span class="科">旦</span>你為何兩手都是鮮血。<span class="科">生</span>不好了。將燈來看。我只道是喫酒醉的。原來是殺死的。怎麼好。</span>雪天家裡沒半錢。閃得人雲陽市上遭刑憲。送周羽一番兒不能勾見天。天見周羽不相憐。</p>
        
        <p class="白">娘子。四顧無人。我和你擡他別處去罷。</p>
        
        <p class="曲"><span class="牌">一撮棹</span>心驚戰。急扶擡。莫久延。<span class="夾白"><span class="科">旦</span>擡在那裡去好。<span class="科">生</span>禁聲。</span>只恐怕有耳在隔牆。只恐怕有耳在隔牆。那其間風聲怎免。為冤家添淚漣。為冤家添淚漣。</p>
        
        <p class="白"><span class="科">生旦擡屍下末丑上叫介</span>周羽殺人。同妻郭氏移屍。<span class="科">內</span>曉得了。<span class="科">末</span>如今地方已叫破了。你去說與黃德哥哥黃文知道。我去報與員外得知。<span class="科">丑科</span>正是一心忙似箭。兩腳走如飛。<span class="科">下</span></p>
        
        <h2 id=ch9 class="chapter"><span class="齣題">第九齣　唆訟</span></h2>
        
        <p class="曲"><span class="牌">普賢歌</span><span class="科">淨上</span>張千一去到更深。為甚今朝沒信音。料想他用心。不怕事不成。可笑周家。周家災禍侵。</p>
        
        <p class="白">做成鸞鳳青絲網。牢卻鴛鴦碧玉籠。昨晚着張千宋清去殺黃德。怎麼這時候還不見回報。<span class="科">末上</span></p>
        
        <p class="曲"><span class="牌">前腔</span>殺人不覺戰兢兢。忙走歸來說事因。周家災禍侵。員外喜事臨。管取教君。教君成此親。</p>
        
        <p class="白"><span class="科">見介淨</span>張千事體如何。<span class="科">末</span>員外聽稟。只見瀟瀟疎雨夜。慘淡正黃昏。更闌人靜。寶刀光照雪霜痕。當時殺死黃德保正。屍首擡在周家後門。小人隨時用計。潛地去藏身。須臾周羽至。一絆一跌已無魂。便叫妻子將燈照。只見死屍橫路正當門。唬得夫妻驚戰。移屍奔走如雲。當時被張千叫破鄰里。今朝發覺怎生伸。小人雖做不得劍誅無義漢。員外也須金贈有恩人。<span class="科">淨</span>有賞。宋清那裡去了。<span class="科">末</span>他去報黃德哥哥黃文去了。黃文必然來投靠員外。員外先推不管。謾謾的管纔好。<span class="科">淨</span>我曉得。<span class="科">丑上</span></p>
        
        <p class="曲"><span class="牌">前腔</span>夜來兄弟已亡身。知覺前來報四鄰。思量不可聞。冤屈怎能伸。特到張家。張家說事因。</p>
        
        <p class="白">老漢黃文便是。黃德是我兄弟。前為築堤差周羽做夫。因詐他些錢鈔。不想他昨夜挾仇殺了兄弟。聞得張員外專一扛幫教唆。我如今投他做主。此間是他門首。有人在麼。<span class="科">末</span>黃文來此怎麼。<span class="科">丑</span>我兄弟被周羽殺了。特來見員外。<span class="科">末</span>員外。黃文來了。<span class="科">淨</span>你對他說。員外心慈。叫他不要苦。<span class="科">末對丑</span>員外心慈。你見他。不要苦。<span class="科">丑</span>我把這苦寄在這裡。進去。<span class="科">末</span>苦怎麼寄得。<span class="科">丑</span>記得苦中苦。方為人上人。<span class="科">見哭介淨</span>你來怎麼。<span class="科">丑</span>我兄弟被周羽殺了。<span class="科">淨</span>為何被他殺了。<span class="科">丑</span>為黃河水決。我兄弟差他做夫。得了他幾貫錢鈔。他昨日來說。我又沒名。如何詐我的銀子。若還我罷了。不還我殺也殺他一刀。不想昨夜真個被他殺了。今要告他。來投員外。與小人做主。<span class="科">淨</span>你差了。兩邊都是鄰里。我怎麼好管。我不管。<span class="科">丑</span>員外不管。我就死在這裡。<span class="科">淨</span>我管。<span class="科">丑跪淨</span>起來。我替你寫一紙狀子。你去告。衙門一應使用俱是我管。<span class="科">丑</span>員外一發替我告一告。<span class="科">淨</span>我是你什麼人。好去告。<span class="科">丑科淨</span>只怕你年老了不伶俐。我與你私場演。官場用。我做官。張千做皂隸。你進來告。<span class="科">末叫介淨</span>告什麼狀。<span class="科">丑</span>告什麼狀。<span class="科">末</span>你不要說。<span class="科">丑</span>不要說。做啞子。<span class="科">淨</span>你說挾仇殺死人命事。有弟黃德。不合生前指官勒詐周羽銀兩錠。今見事妥。取討原銀。無得還他。昨夜把我兄弟殺了。特來具告。<span class="科">丑依淨念介淨</span>是那個叫你來告。<span class="科">丑</span>張員外叫我來告。<span class="科">淨</span>不要說出我來。<span class="科">丑</span>不說你。不顯得你這般好情。<span class="科">淨</span>到那裡再說不得是我。<span class="科">丑</span>曉得。<span class="科">淨</span></p>
        
        <p class="曲"><span class="牌">雙鸂鶒</span>我如今心歡意喜。這人命周羽殺死。屍在他門首。要他招一定無疑。你火速辦狀詞。到官司伸理。係干人命難逃避。<span class="科">合</span>經官驗死人屍。看周羽故殺是實。</p>
        
        <p class="曲"><span class="牌">前腔</span><span class="科">丑</span>又堪憐我卑人舍弟。充保正家住方隅。因差周羽做夫役。為愛錢故有是隙。是他謀計。係殺人命周家罪。<span class="科">合前</span></p>
        
        <p class="落詩">殺害平人禍早來。<br />官司必定檢屍骸。<br />會施天上無窮計。<br />難免今朝目下災。</p>
        
        <h2 id=ch10 class="chapter"><span class="齣題">第十齣　枉招</span></h2>
        
        <p class="曲"><span class="牌">紫蘇丸</span><span class="科">小生上</span>不才愧乏絃歌政。嘆垂簾未能安靜。做不得河陽桃李萬家春。致使閭閻小輩相爭競。</p>
        
        <p class="白">兩袖天香下九重。牛刀小試宰華風。但教百姓皆安樂。頓覺仁風百里同。下官封丘縣宰是也。依法奉公。有犯無私。左右拿放告牌出去。<span class="科">眾放告介丑上</span>告狀告狀。<span class="科">小生</span>告什麼事。<span class="科">丑</span>告人命事。<span class="科">小生</span>取狀子上來。<span class="科">遞看介小生</span>怎麼被人殺了。<span class="科">丑依前白介小生</span>左右。且把黃文監候聽審。快拿周羽同妻郭氏來。<span class="科">眾應下縛生旦上</span></p>
        
        <p class="曲"><span class="牌">武林花</span>是否吉凶尚未明。都拘係到公廳。</p>
        
        <p class="白"><span class="科">見介點名介小生</span>周羽。你是讀書人。何不守分。那黃德與你有甚冤仇。將他殺了。從實招來。免受刑法。<span class="科">生</span>城門失火。殃及池魚。楚國亡猿。禍延林木。周羽是守道曾參。豈肯做殺人周處。望老爺筆下超生。<span class="科">小生</span>咄。人命事不打不招。左右與我打二十。<span class="科">打介小生</span>拿那婦人上來。你丈夫在此招了。刀藏在那裡。快取去。<span class="科">旦</span>沒有。爺爺。<span class="科">小生</span>拶起來。<span class="科">拶介小生</span>周羽快招上來。<span class="科">生</span></p>
        
        <p class="曲"><span class="牌">梁州令</span>簞瓢陋巷。居貧守靜。半步不敢胡行。況平日以儒為業。又何曾害物傷生。<span class="夾白"><span class="科">小生</span>黃德差你做夫。有此仇隙。就把他殺了。<span class="科">生</span></span>差役科夫常例。又無殺父母之仇。豈敢傷人命。<span class="夾白"><span class="科">小生</span>如今見有見人。<span class="科">生</span></span>他的言語怎依憑。都是積勢合謀做得成。<span class="夾白">爺爺</span>須仔細。望詳情。</p>
        
        <p class="白"><span class="科">小生</span>不招再打。<span class="科">生</span>其日小的不在家。出外回來。<span class="科">小生</span>你回來。什麼光景。<span class="科">生</span></p>
        
        <p class="曲"><span class="牌">前腔</span>天寒晚景。歸來已暝。黑朣朣門戶都扃。<span class="夾白">小的行至門首。被絆了一跌。</span>覺一物當路。唬得人戰戰兢兢。<span class="夾白">小的將手去摸着。是一個人。</span>將謂是何人沉醉。怕凍死街頭。未審何名姓。<span class="夾白">小的叫妻子張燈來。要扶他到暖所在。救他一命。</span>比及將燈照。<span class="夾白"><span class="科">小生</span>正是了。若是別人。你要救他的情也是有的。因見是黃德。頓想前仇。就殺了他。<span class="科">生</span></span>原是個死屍形。只這供招是實情。<span class="夾白"><span class="科">小生</span>是誰下手殺的。<span class="科">生</span></span>若論誰下手。周羽也難明。</p>
        
        <p class="白"><span class="科">小生</span>你家又無深堂宅院。豈不知外面事情。況屍首在你門前。情弊顯然。還不招。左右與我拶起來。<span class="科">拶介生</span></p>
        
        <p class="曲"><span class="牌">前腔</span>葫蘆提不辯個分明。怎教我一筆招認。看這般磨折。有口難分。打得我十生九死。捱不過六問三推。枉了甘執證。<span class="夾白"><span class="科">旦</span>丈夫。寧可棍下死。不可刀上亡。<span class="科">生</span></span>比似我做殘疾鬼。何不早招成。<span class="夾白"><span class="科">旦</span>這等說。真個你殺了人。<span class="科">生</span></span>難保曾參不殺人。早難道君子的會懷刑。</p>
        
        <p class="白"><span class="科">小生</span>這潑婦好無禮。你丈夫倒肯招了。你倒不肯招。左右與我再敲。<span class="科">敲介生</span></p>
        
        <p class="曲"><span class="牌">前腔</span>使氣力頻打黃荊。那里是辯是非高臺明鏡。況拘留在此。怎訴不平。<span class="夾白"><span class="科">小生</span>還不肯供招。<span class="科">生</span>小的情願招了。</span>兀的是死別生離。料想已前定。<span class="夾白"><span class="科">旦</span>你怎麼就招。<span class="科">生</span></span>不須更等。若論殺黃德。周羽是正身。</p>
        
        <p class="白"><span class="科">小生</span>放了。取紙筆下去畫招。<span class="科">眾介生</span></p>
        
        <p class="曲"><span class="牌">尾聲</span>今日招成罪非輕。雲陽市上冤怎伸。夫婦相看珠淚零。</p>
        
        <p class="白"><span class="科">小生</span>婦人雖有移屍之罪。罪坐夫男。把婦人趕出去。<span class="科">生旦</span></p>
        
        <p class="曲"><span class="牌">哭相思</span>萬苦千辛同受盡。誰知又作刑囚。夫妻分散不容留。在他簷下過。怎敢不低頭。</p>
        
        <p class="白"><span class="科">旦下小生</span>叫刑房吏。快申文書到上司去。叫左右。上了枷鎖。<span class="科">眾介小生</span></p>
        
        <p class="曲"><span class="牌">四邊靜</span>牛馬枉穿儒衣服。殺人心太毒。休得順人情。依條例拘束。<span class="科">合</span>殺人罪惡已招伏。除是拜天恩。方得離牢獄。</p>
        
        <p class="曲"><span class="牌">前腔</span><span class="科">生</span>縲絏之罪無偏曲。不恨受誅戮。只怕身喪與家亡。宗支有誰續。<span class="科">合前</span></p>
        
        <p class="落詩"><span class="科">小生</span>牢獄關防須要勤。<br /><span class="科">生</span>無辜將我做囚人。<br /><span class="科">眾</span>馬前空有三千卒。<br />今日方知獄吏尊。</p>
        
        <h2 id=ch11 class="chapter"><span class="齣題">第十一齣　遣奴</span></h2>
        
        <p class="曲"><span class="牌">似娘兒</span><span class="科">老旦上</span>香閨寂靜。見花開花落傷情。星霜兩鬢豈長青。只愁秋風景暮。丹桂一枝絕影。</p>
        
        <p class="白">良藥苦口利於病。忠言逆耳利於行。我員外做事不明。屢屢勸他不聽。今日假粧一病在此。待他來時。勸他一番。多少是好。<span class="科">包頭介淨上</span></p>
        
        <p class="曲"><span class="牌">撻破歌</span>周家罪犯招成了。想必是身亡分曉。</p>
        
        <p class="白">院君為何這般模樣在此。<span class="科">老旦</span>員外你好快活。我就死在這裡。你也不顧我了。<span class="科">淨</span>希奇。我早上出去。你好好的。怎麼就病將起來。敢是頭疼。<span class="科">老旦</span></p>
        
        <p class="曲"><span class="牌">紅衲襖</span>可知道頭腦疼。<span class="夾白"><span class="科">淨</span>不是頭疼。敢是發熱。<span class="科">老旦</span></span>只為你犯法的傷了結髮情。<span class="夾白"><span class="科">淨</span>你敢是受了風寒。<span class="科">老旦</span></span>只為賊風邪做出不仁癥。<span class="夾白"><span class="科">淨</span>你敢是受了驚。<span class="科">老旦</span>果然受驚來。</span>我為你實柸柸擔着戰驚。<span class="夾白"><span class="科">淨</span>你有甚麼話。可對我說。<span class="科">老旦</span></span>逆耳言。不利聽。<span class="夾白"><span class="科">淨</span>討藥與你喫。<span class="科">老旦</span></span>苦口藥。難濟生。<span class="夾白"><span class="科">淨</span>有病不喫藥。怎麼得好。<span class="科">老旦</span></span>你直待癆鬼纏身也。正是妙藥難醫冤病深。</p>
        
        <p class="白"><span class="科">末上</span>身充差使役。甚日罷驅馳。呀員外院君都在堂上。<span class="科">淨</span>叫梅香拿粥湯與院君喫。張千。周羽的事怎麼了。<span class="科">末</span>周羽打了二十板。拶了一拶。敲了一百二十。罪名招成。監候了。<span class="科">淨</span>他妻子。<span class="科">末</span>也拶一拶。<span class="科">淨</span>苦惱。不要拶他便好。<span class="科">末</span>官法如此。<span class="科">淨</span>張千。院君身子有些不自在。你來只說問安。<span class="科">末</span>曉得。<span class="科">淨</span>院君。張千那小廝倒也孝順。聞得你身子不好。特來問安。<span class="科">末</span>院君。張千磕頭。<span class="科">老旦</span>你不是張千。<span class="科">淨</span>他怎麼不是張千。<span class="科">老旦</span>他是個賣藥的郎中。<span class="科">淨</span>明明是張千。怎麼是賣藥郎中。<span class="科">老旦</span>他既不是賣藥郎中。為何懷揣毒藥。<span class="科">淨</span>張千你有甚麼毒藥。<span class="科">搜介末</span>小人沒有甚麼毒藥。<span class="科">老旦</span>你還說沒有。</p>
        
        <p class="曲"><span class="牌">前腔</span>你下挑生。拆得人夫婦分。下蠱毒。令人做鬼魂。<span class="夾白"><span class="科">淨</span>院君。他好意來問安。怎麼有這許多說。<span class="科">老旦</span>員外。</span>你道他報將來好消息。我道他毒似砒霜尤更狠。<span class="夾白"><span class="科">淨</span>你身子有病。且自保重。<span class="科">老旦</span></span>我病根源猶未除。<span class="夾白">張千你這狗才。</span>禍根苗都是恁。<span class="夾白">員外。你要我的病好。也不打緊。</span>除非是趕出張千去。牢中救出周家也。<span class="夾白"><span class="科">淨</span>周家與我有甚麼相干。<span class="科">老旦</span></span>正是心病還將心藥醫。</p>
        
        <p class="白"><span class="科">淨背介</span>張千。院君惱你。他身子不好。也罷。你到南莊去住幾時。待院君病好回來。<span class="科">末</span>小人就去。<span class="科">下淨</span>咄。這狗才還不走。<span class="科">轉身介</span>院君。張千趕出去了。你身子不好。待我扶你進去。<span class="科">老旦</span>我的病倒不打緊。你的病看看沉重了。<span class="科">淨</span>我有甚麼病。<span class="科">老旦</span>員外。你的</p>
        
        <p class="落詩">心病還將心藥醫。<br />自家有病自家知。<br />善惡到頭終有報。<br />只爭來早與來遲。</p>
        
        <h2 id=ch12 class="chapter"><span class="齣題">第十二齣　省夫</span></h2>
        
        <p class="白"><span class="科">末丑上</span>牢內並無良善。眼前惟有囚徒。假饒人心似鐵。怎當官法如爐。前日發下一名犯人周羽。到我牢中。分文銀子不見面。不免喚他出來。奈何他一番。周羽死囚在那裡。走過來。<span class="科">生枷鎖上</span></p>
        
        <p class="曲"><span class="牌">遶地遊</span>遭陷害。實堪傷。可憐柔弱體。怎生當。<span class="科">末丑</span>終日為你多勞攘。從來一口水那曾嘗。</p>
        
        <p class="白"><span class="科">末丑</span>周羽過來。管山靠山。管水喫水。從你下監來。燈油錢又沒有。柴火錢又沒有。卻怎麼說。<span class="科">生</span>押獄哥。家信不通。<span class="科">丑</span>今日也待家信通。明日也待家信通。待我們匣他起來。<span class="科">生</span>小人被誣陷到此。那得錢來與你。<span class="科">丑</span>我也管你不得。<span class="科">匣介生</span>大哥。冤枉事。沒奈何。可憐。</p>
        
        <p class="曲"><span class="牌">銷金帳</span>終朝受餒。自覺神魂蕩。<span class="科">生求放丑打介</span>強扶擡。又遭幾棒。若還果去殺人。果是不良。甘心受死。也不怨拷棒。<span class="夾白">天呵。</span>既恁蒼蒼。怎不鑑良民冤枉。那些個作惡降殃。作善降祥。</p>
        
        <p class="曲"><span class="牌">前腔</span><span class="科">旦</span>一來到此。<span class="科">生叫介旦</span>聽得呻吟響。是何人遭拷棒。<span class="科">末丑打生哭叫介旦</span>聽得這般聲音。好似兒夫模樣。一棒打着。使奴一寸斷腸。<span class="夾白">押獄哥開門。<span class="科">丑</span>什麼人。好大膽。在此叫開門。這是嚴禁所在。不許閒人進來。<span class="科">旦</span>天呵。</span>直恁關防。到此還遭攔擋。<span class="夾白"><span class="科">生</span>好疼。可憐。<span class="科">旦</span></span>聽得一聲痛苦。使奴一點痛腸。</p>
        
        <p class="白">可憐見。開一開門。<span class="科">丑</span>什麼人。<span class="科">旦</span>奴家送飯與丈夫喫的。<span class="科">丑</span>你丈夫是誰。<span class="科">旦</span>周羽。<span class="科">丑</span>買乾魚放生。不知死活。上司發下明文。絕了你丈夫飯了。<span class="科">旦</span>可憐見。放奴家見丈夫一面。<span class="科">丑</span>自古牢獄不通風。走。</p>
        
        <p class="曲"><span class="牌">前腔</span><span class="科">旦</span>監牢念取。權把門開放。可容奴見夫主行。一旦死別生離。怎生撇漾。容奴話別。略到那廂。你若哀矜。使奴霎時相向。這的便是你的恩德怎忘。</p>
        
        <p class="白"><span class="科">末</span>李大哥。與人方便。自己方便。周羽妻子來。決定拿些東西與我們。便開門放他進來。<span class="科">開門介旦</span>我丈夫在那裡。<span class="科">丑末</span>走過來。在這裡。<span class="科">旦見生哭介</span></p>
        
        <p class="曲"><span class="牌">香柳娘</span>你一身杻械。你一身杻械。開眼覷着你頭怎擡。掤扒弔拷如何捱。我無錢計囑。我無錢計囑。要見你怎生來。<span class="夾白">我和你</span>饑寒共守七八載。今日你做囚徒。我不得同受狼狽。<span class="科">合</span>嘆一家破敗。嘆一家破敗。骨肉何年再諧。傷心垂淚。</p>
        
        <p class="曲"><span class="牌">前腔</span><span class="科">生</span>我今番押解。我今番押解。好歹去雲陽市上做死屍骸。<span class="夾白">妻呵。</span>擔擱你孤身誰倚賴。我向黃泉瞑目。我向黃泉瞑目。管不得你心志改。<span class="夾白">妻呵。我死之後。</span>但把我屍骸收埋在。休教我做無主孤魂。這便是夫妻恩愛。<span class="科">合前</span></p>
        
        <p class="曲"><span class="牌">前腔</span><span class="科">旦</span>你喫人粧配。你喫人粧配。銜冤負屈無甚罪。<span class="科">拜介</span>望乞監牢相擔待。把繩索放解。把繩索放解。一口飯略救饑餒。你若抵死不容。要救我兒夫。奴身當代。<span class="科">合前</span></p>
        
        <p class="曲"><span class="牌">前腔</span><span class="科">末丑</span>看他們說拜。看他們說拜。夫妻兩口真可哀。<span class="夾白">李大哥。不要說我和你。</span>便是鐵心腸見了愁無奈。略寬伊半晌。略寬伊半晌。把繩索權放開。若還果有銜冤債。何不到官司去伸訴來。<span class="科">生旦拜介合</span>謝監牢憫哉。謝監牢憫哉。骨肉一朝通泰。感恩難載。</p>
        
        <p class="曲"><span class="牌">前腔</span><span class="科">生</span>我喫人陷害。我喫人陷害。訴不盡萬千怨懷。<span class="夾白">妻呵。</span>生離死別。只有今番會。我終須是死。我終須是死。休教我添幾棒柴。<span class="夾白"><span class="科">旦</span>我拿飯在此。你喫一口。<span class="科">生</span>你若有夫妻之情。</span>速將此飯法場內。奠一口涼漿。我的魂靈感戴。<span class="科">合前末</span></p>
        
        <p class="白">周羽。你兩人啼哭也沒用。新任太爺甚是清廉。你着妻子去訴一狀。或者饒了。也不見得。<span class="科">生</span>娘子。多蒙押監哥指引。你可倩人寫一紙訴狀。到太爺處訴。倘天可憐見。訴得准時。我夫妻還有重會之日。<span class="科">末</span>周娘子。以後不要送飯來。我自與他喫。<span class="科">生旦</span>多謝了。</p>
        
        <p class="曲"><span class="牌">臨江仙</span>這苦無處訴。不平事天知我。</p>
        
        <p class="白"><span class="科">末丑</span>官府常來點監。快出去。快出去。</p>
        
        <p class="落詩"><span class="科">生</span>多蒙押獄轉回心。<br /><span class="科">旦</span>抱屈含冤訴此情。<br /><span class="科">眾</span>惟有感恩并積恨。<br />萬年千載不生塵。</p>
        
        <h2 id=ch13 class="chapter"><span class="齣題">第十三齣　發配</span></h2>
        
        <p class="曲"><span class="牌">水底魚兒</span><span class="科">外上</span>五馬臨州。自誇賢太守。郡人都道龔黃難抗手。詞清訟簡。陶情詩與酒。簾垂清晝。唐民得自由。</p>
        
        <p class="曲"><span class="牌">前腔</span><span class="科">旦</span>抱屈銜冤。投詞來馬前。望停鞭凳。聽取奴訴言。<span class="夾白"><span class="科">外</span>衙門裡來。<span class="科">旦</span></span>怕衙門上下都來相隱瞞。吏人作弊。不能勾到案前。</p>
        
        <p class="白"><span class="科">外</span>叫地方帶那婦人同來。<span class="科">丑扮總甲上介眾</span>開門。<span class="科">外</span>叫總甲。<span class="科">丑見介</span>我已曾分付你潔淨街道。不許閒雜人喧嚷。怎麼容留婦人叫喊告狀。<span class="科">丑</span>爺爺。小的趕得肅靜。不知那裡走出來的。<span class="科">外</span>這等可惡。與我着實打。<span class="科">打丑科外</span>帶那婦人過來。<span class="科">旦見介外</span>那婦人。我自有放告日期。怎麼攔街叫喊。<span class="科">旦</span>爺爺。冤枉事的。望老爺超生。<span class="科">外</span>取狀子上來。<span class="科">眾介外</span>婦人。你是那縣人氏。有甚冤枉。照狀上從實說來。<span class="科">旦</span></p>
        
        <p class="曲"><span class="牌">鎖南枝</span>封丘縣百姓家。<span class="夾白"><span class="科">外</span>你丈夫叫甚麼名字。<span class="科">旦</span></span>周羽媳婦投詞下。<span class="夾白"><span class="科">外</span>你丈夫與黃德有甚冤仇。<span class="科">旦</span></span>平日與黃德有甚事爭差。<span class="夾白"><span class="科">外</span>這屍首在那裡來的。<span class="科">旦</span></span>不知誰把屍骸撇下。<span class="夾白"><span class="科">外</span>撇下後來怎麼。<span class="科">旦</span></span>誣告官司不容夫回話。<span class="夾白"><span class="科">外</span>既將屍首陷你丈夫。那官府怎麼問。<span class="科">旦</span></span>官不審都向他。把殺人罪案定下。<span class="夾白"><span class="科">外</span>人命重情。你丈夫怎麼就認了。<span class="科">旦</span></span>一時被拷打。屈招是虛假。<span class="夾白"><span class="科">外</span>既招定了。你又來訴什麼。<span class="科">旦</span></span>正為剛刀雖快。不斬無罪之人。冤屈事難甘罷。<span class="夾白"><span class="科">外</span>這事情已經縣家問明。難道他問枉了你。<span class="科">旦</span></span>下苦情。難上達。便做日月明。照不到覆盆下。</p>
        
        <p class="白"><span class="科">外</span>日月雖明。怎照得覆盆之下。其時你丈夫在家不在家。<span class="科">旦</span></p>
        
        <p class="曲"><span class="牌">玉交枝</span>正遇天寒雪下。我兒夫遠出到家。<span class="夾白"><span class="科">外</span>他回來什麼時候了。<span class="科">旦</span></span>歸來路黑無燈火。<span class="夾白"><span class="科">外</span>既無燈火。怎麼曉得有人在門首。<span class="科">旦</span>其時被絆了一跌。</span>覺一物倒臥當途。<span class="夾白">起初呵。</span>只道是謫仙醉眠芳草坡。<span class="夾白">其時丈夫叫小婦人將燈來照。</span>卻原來是霸王自刎烏江渡。<span class="夾白"><span class="科">外</span>既是個屍首。後來怎麼了。<span class="科">旦</span></span>急扶擡登時散也。<span class="夾白"><span class="科">外</span>這就移屍了。<span class="科">旦</span></span>怎知他指鹿作馬。</p>
        
        <p class="白"><span class="科">外</span>指鹿作馬。趙高的故事。終不然官府錯拿了你。<span class="科">旦</span></p>
        
        <p class="曲"><span class="牌">沉醉東風</span>誰想被官司妄拿。全不審事情真假。<span class="夾白"><span class="科">外</span>可有知見麼。<span class="科">旦</span></span>若論殺人。知見並沒一個。<span class="夾白">我丈夫呵。</span>況兼凍餒。終日受波查。<span class="夾白"><span class="科">外</span>又無知見。又無凶具。怎麼就問得死罪。<span class="科">旦</span></span>被逼勒。只得把虛詞招寫。<span class="夾白"><span class="科">外</span>一個死罪不是當耍。怎麼就招了。<span class="科">旦</span></span>威靈勢加。受不過他萬千拷打。怎不低頭。在他簷下。</p>
        
        <p class="白"><span class="科">外</span>這訴狀敢都是虛情。<span class="科">旦</span></p>
        
        <p class="曲"><span class="牌">玉胞肚</span>詞非虛詐。<span class="夾白"><span class="科">外</span>若虛詐怎麼說。<span class="科">旦</span></span>若虛時。怎敢到府衙。<span class="夾白"><span class="科">外</span>這婦人倒也會說話。<span class="科">旦</span></span>這的是痛苦真情。使不得俐齒伶牙。<span class="夾白">豈不聞賤人寇薪。飛霜激於燕地。庶女告天。振風襲於齊唐。</span>東海出孝婦。旱三年天無雨墮。怎做得蒲丞相錯斷了賊波查。<span class="夾白"><span class="科">外</span>這訴狀我這裡不准。<span class="科">旦</span>若不准婦人訴狀呵。</span>怎教我夫做曹伯明。屈死在天涯。</p>
        
        <p class="白"><span class="科">外</span>也罷。我准了你這狀詞。且在外邊伺候。<span class="科">旦出介外</span>叫皂隸去封丘縣提周羽一起。就弔原卷來聽審。<span class="科">眾應下淨扮主簿上</span>叫民快把周羽帶上來。<span class="科">眾押生上</span></p>
        
        <p class="曲"><span class="牌">玩仙燈</span>聽喚周羽名。想是天憐憫。</p>
        
        <p class="白"><span class="科">淨</span>周羽。太爺到任。單問起你這一件事情。你去見太爺。不可多說。<span class="科">生</span>是。只望老爺方便一聲。<span class="科">淨</span>也罷。我與你方便。<span class="科">報門介</span>封丘縣官進來。<span class="科">淨見介</span>封丘縣主簿參拜老爺。<span class="科">外</span>不須拜罷。我且問你。周羽一起曾解來麼。<span class="科">淨</span>已解在外面聽審。<span class="科">外</span>周羽事情你也曾問來麼。<span class="科">淨</span>知縣朝覲。主簿署印。也曾問來。<span class="科">外</span>怎麼問。<span class="科">淨</span>主簿這等這等問他。他那等那等答應。<span class="科">外</span>他殺人可有凶器。<span class="科">淨</span>他沒有兄弟。<span class="科">外</span>不是。可有刀麼。<span class="科">淨</span>也不刁。<span class="科">外</span>你是那裡人。<span class="科">淨</span>福建。福州虎門前。一個大老府。<span class="科">外</span>這主簿好糊塗。且出去。帶那周羽一起進來。<span class="科">淨對生介</span>周羽過來。我再三替你稟了。你去見太爺不要多說。認個晦氣罷了。<span class="科">生</span>別的事認得晦氣。這人命事。小的怎麼認得晦氣。<span class="科">淨</span>你你你這狗奴。還說活敲死你。<span class="科">下報門</span>犯人進來。<span class="科">見介外</span>周羽。<span class="科">生</span>有。<span class="科">外</span>郭氏。<span class="科">旦</span>有。<span class="科">外</span>黃文。<span class="科">眾</span>有病。<span class="科">外</span>其餘什麼人。<span class="科">眾</span>護送民快。<span class="科">外</span>俱外面伺候。<span class="科">眾下外</span>周羽。你殺人情真罪當。已招認了。怎麼又教你妻子來訴狀。<span class="科">生</span>爺爺冤枉。<span class="科">外</span>你且從實供來。<span class="科">生</span></p>
        
        <p class="曲"><span class="牌">五供養</span>家貧儒素。為絕糧奔走道途。<span class="夾白"><span class="科">外</span>其時你回來什麼時候了。<span class="科">生</span></span>黑朣朣歸來天已暮。<span class="夾白">那時被絆了一跌。</span>覺一物當途倒臥。將為是何人撇下物。卻原來是個屍橫路。只此情實實懇訴。望推詳盤覆冤禍。</p>
        
        <p class="白"><span class="科">外</span>既不殺人。其時在縣家如何就認了。<span class="科">生</span></p>
        
        <p class="曲"><span class="牌">月上海棠</span>遭冤苦。不由人不認殺人罪。況無錢計囑。有口難訴。<span class="夾白">老爺。</span>我是個瘦怯怯怕犯法的儒生。怎做得慘刻刻殺人周處。<span class="夾白"><span class="科">外</span>那時可有知見麼。<span class="科">生</span></span>有誰知見。<span class="夾白"><span class="科">外</span>有凶器麼。<span class="科">生</span></span>怎生樣持刀把人殺死。</p>
        
        <p class="白"><span class="科">外</span>且住。周羽口詞。與婦人狀詞相同。況且又沒有證見。又沒有凶器。怎麼縣家就問了他死罪。好糊塗。他既要殺人。怎麼不殺在別處。到殺在自己門首。自古罪擬惟輕。功擬惟重。與其殺不辜。寧失不矜。又云五刑之疑有赦。五罰之疑有赦。古人有矜恕之心。下官豈無出罪之條。叫左右劈了枷。<span class="科">生旦</span>爺爺使不得。<span class="科">外</span>饒你死罪了。<span class="科">生旦</span>謝爺爺。<span class="科">外</span>我如今把你從輕發落。問你在廣南雍州為民。<span class="科">生旦</span>望老爺附近些。<span class="科">外</span>死罪饒了。還說路遠。叫解人張文上來。<span class="科">末見介外</span>你是長解短解。<span class="科">末</span>小的短解。<span class="科">外</span>我這裡僉你做個長解。<span class="科">末</span>小的是短解。縣家自有長解。<span class="科">外</span>我知道你是短解。我到縣取長解。擔擱了日子。就僉你去罷。<span class="科">末</span>老爺。小的是短解。去不得。<span class="科">外</span>這等可惡。拿下去打。<span class="科">末</span>小的願去。只路途遙遠。沒有盤纏。<span class="科">外</span>也罷。縣家取十兩銀子與做盤纏。<span class="科">末</span>謝老爺。<span class="科">外</span>那婦人雖有移屍之罪。罪坐夫男。這也罷了。叫保正。<span class="科">丑見介外</span>你就帶婦人出去。追他十兩燒埋銀子。給與苦主黃文。補領狀來。<span class="科">生旦</span>小的家貧。寸草俱無。望老爺可憐。<span class="科">外</span>趕出去。</p>
        
        <p class="落詩"><span class="科">外</span>饒伊一命配他鄉。<br /><span class="科">生旦</span>謝得恩官作主張。<br /><span class="科">眾</span>若非郭氏伸冤枉。<br />怎得周生脫禍殃。</p>
        
        <p class="白"><span class="科">外下生旦末丑弔場末</span>我該死也。有這晦氣。原是個短解。換做長解。直要解到廣南雍州。若干路怎麼能勾就到。<span class="科">生</span>大哥可憐見。夫妻分別只在一時。略容我說幾句話。也是大哥恩德。<span class="科">末</span>好嘴臉。就起程了。還要說話。好自在生性。<span class="科">丑</span>大哥。可憐他夫妻分散。也待他分付一聲。<span class="科">生</span>沒奈何。把小人杻來鬆一鬆。<span class="科">末</span>還要鬆杻。<span class="科">丑</span>便罷麼。<span class="科">末鬆扭介丑</span>等他們說話。我和你去那店裡酌壺白酒去。<span class="科">丑扯末下生</span>我的妻。今日與你活分離。<span class="科">旦</span>丈夫。你去只終須去。留卻怎生留。我有七個月身孕。不知是男是女。生下來終為無父之兒了。<span class="科">生</span>妻。我是個該死之徒。顧不得你身後之事了。<span class="科">旦</span></p>
        
        <p class="曲"><span class="牌">小桃紅</span>和你同甘同苦。受盡饑寒。誰想道遭磨難也。此去程途有誰見憐。何況涉山川。披枷鎖。捱風霜。這苦我也無由見也。我這裡孤單伊怎管。<span class="科">合</span>一旦恩情斷。再合甚年。只指望結來生未了緣。</p>
        
        <p class="曲"><span class="牌">前腔</span><span class="科">生</span>尪羸身已跋涉山川。料想我終須死也。誰收吾骨瘴江邊。我便得生還。何況路途遙。沒盤纏。我也難回轉也。<span class="夾白">妻。我料今生再不能彀與你相會了。</span>除死後魂魄與你來相見。<span class="科">合前末上</span></p>
        
        <p class="白">快走。快走。</p>
        
        <p class="曲"><span class="牌">望歌兒</span><span class="科">旦</span>艱難。我欲待要隨伊去。又被官府牽。我欲待拚死相隨。奈己身又將分娩。縱有孩兒。永不識父親之面。<span class="科">合</span>生不能彀相看和你同飽暖。死不能魂魄和你相留戀。</p>
        
        <p class="曲"><span class="牌">前腔</span><span class="科">生</span>難言。<span class="夾白">妻呵。</span>你若要重婚嫁。我也難將你管。<span class="夾白"><span class="科">旦</span>丈夫。你說那裡話。<span class="科">生</span>你如今有七個月身孕。若生下女兒。將往事休題。若生下男兒。取名瑞隆。我那妻。<span class="科">拜介</span></span>與我教道他成人。說與他終身怨。<span class="夾白"><span class="科">背介</span>我周羽好癡。此行生死尚然不知。何況遺腹孩兒。</span>我只怕他叫別人做爹爹。那時節忘了維翰。</p>
        
        <p class="白"><span class="科">倒介旦</span>丈夫甦醒。<span class="科">醒介合前旦</span></p>
        
        <p class="曲"><span class="牌">黑麻令</span>君疑我將身變遷。<span class="夾白">丈夫。</span>不因這個遺腹子。目今就死在你眼前。<span class="夾白">丈夫。你慮我有再嫁之心。</span>只怕我捱不過饑寒。不久亡身。不能彀教子報冤。<span class="科">合</span>夫妻淚漣。心事萬千。<span class="科">丑末逼介</span>最苦是催促登程。我也說不盡言。</p>
        
        <p class="曲"><span class="牌">前腔</span><span class="科">生</span>不須煩惱痛埋冤。只這一個遺腹子須索保全。<span class="夾白">妻。</span>無倚靠。只望你心堅。若得子孝共妻賢。<span class="夾白">我周羽呵。</span>就死也瞑目九泉。<span class="科">合前</span></p>
        
        <p class="曲"><span class="牌">尾聲</span>生離死別何足嘆。兩下裡愁懷萬千。再得相逢。知他是甚年。</p>
        
        <p class="曲"><span class="牌">哭相思</span>但願夫妻情不斷。再圖後世重相見。</p>
        
        <p class="白"><span class="科">末扯生下旦丑弔場</span>郭氏。大爺着我追你十兩燒埋銀子。快處置與我。好回覆官府。<span class="科">旦</span>保正。</p>
        
        <p class="曲"><span class="牌">玉胞肚</span>奴是荊釵裙布。受饑寒朝不保暮。況兒夫遠配邊隅。尚沒有半分資助。要徵燒埋銀怎支吾。<span class="夾白">奴家與丈夫就死了。</span>誰與燒埋夫共婦。</p>
        
        <p class="曲"><span class="牌">前腔</span><span class="科">丑</span>不須推故。命緣乖相逢此途。非干是我們相逼。只怕你捱推不過。免教刀下喪兒夫。納幾錠燒埋銀値甚麼。</p>
        
        <p class="落詩"><span class="科">丑</span>勸伊不必淚漣漣。<br />官司必定要銀錢。<br /><span class="科">旦</span>保正略容三兩日。<br />待奴處置辦還官。</p>
        
        <h2 id=ch14 class="chapter"><span class="齣題">第十四齣　賄押</span></h2>
        
        <p class="曲"><span class="牌">梨花兒</span><span class="科">淨上</span>周羽殺人搆禍胎。違條犯法臨邊界。他妻羈管方正家。<span class="夾白">嗏。</span>燒埋銀少吾當貸。</p>
        
        <p class="白">事不關心。關心者亂。只為周娘子。費盡多少心機。不想官府饒了他的死罪。發配廣南雍州為民。差張文押解。我如今有計。將十兩銀子送與張文。教他中途打死。有何不可。迤邐行來。此間已是張文門首。有人在此麼。<span class="科">末上</span>一身奉差遣。指日離封丘。是那一個。<span class="科">見介</span>呀。原來是員外。貴人踏賤地。員外請裡面坐。<span class="科">淨</span>且不要嚷。閉了門。<span class="科">末</span>員外到此。有何見諭。<span class="科">淨</span>我聞說差你押解周羽。<span class="科">末</span>便是。活晦氣。我小人原是短解。不想太爺要我做長解。止取十兩銀子與我做盤纏。況且路途遙遠。<span class="科">淨</span>是那裡。<span class="科">末</span>廣南雍州有三千里路。快去快來也得半年。<span class="科">淨</span>咳。老弟。那周羽是個惡人。活活把人殺死。問了死罪。到也與地方除害。太爺好沒分曉。饒了他。差你押解。只是累了你。這許多路程。十兩銀子怎麼彀盤纏。我有十兩銀子送與你湊用。<span class="科">末</span>小人無功受祿。怎得還員外。<span class="科">淨</span>我不要你還。老弟你可仔細。當初那黃德一個錢也不曾得周羽的。被他殺了。你如今一路上早晚要防他。<span class="科">末</span>多謝員外好言。我小人解周羽到得那地方。討得批迴回來。纔是我張文。<span class="科">淨</span>老弟何難之有。解到前途僻靜之處。攔頭一棍。打死了他。你把銀子幹了一張地頭文書。只說中途病故。一樁事卻完了。<span class="科">末</span>多謝員外分付。<span class="科">淨</span>若了事回來。再找十兩銀子。<span class="科">末</span>謹領。<span class="科">淨</span></p>
        
        <p class="曲"><span class="牌">皂羅袍</span>財帛非同容易。請君家收取。不必疑猜。必須牢記在心懷。中途打死。卻與民除害。<span class="科">末</span>不須多囑。料然事諧。一言已定。再無變改。<span class="夾白"><span class="科">淨</span>方纔所說的。</span>佳音到日。一一當酬拜。</p>
        
        <p class="白"><span class="科">淨</span>這話我為你干繫。對你說。你在朋友妻子面前。不可泄漏。</p>
        
        <p class="落詩"><span class="科">末</span>員外不必細叮嚀。<br />管取教他作滯魂。<br /><span class="科">淨</span>若得留心當厚贈。<br />從今翹首望佳音。</p>
        
        <h2 id=ch15 class="chapter"><span class="齣題">第十五齣　託夢</span></h2>
        
        <p class="曲"><span class="牌">掛真兒</span><span class="科">小生扮金山大王上</span>堪憐周羽遭邊配。論殺人果非其罪。</p>
        
        <p class="白">善哉。善哉。人間私語。天聞若雷。暗室虧心。神目如電。吾乃金山大王是也。今日出遊山岳。至晚歸殿。鬼判何在。<span class="科">鬼判上介末上</span>上命遣差。蓋不由己。自家解子張文是也。蒙太爺差我押解周羽到雍州為民。此去有三千里路程。正在煩惱之際。不想張員外與我十兩銀子。叫我途中打死周羽。回來再找我十兩。連日在途。人煙湊集。不敢下手。且趲到前途沒人之所。再作區處。周羽死囚。快走上來。</p>
        
        <p class="曲"><span class="牌">水紅花</span><span class="科">生</span>家鄉回首暮雲低。淚空垂愁腸千縷。<span class="夾白"><span class="科">末</span>雍州若干路。你這等樣走。幾時得到。<span class="科">生</span></span>非干違慢步行遲。體單衣。腹中饑餒。<span class="夾白"><span class="科">未</span>死囚。腹中饑餒。買些點心與你喫不成。還不快走。<span class="科">生</span></span>哀告大哥憐見。望賜與慈悲。略略的款行遲也囉。</p>
        
        <p class="白">大哥。我小人棒瘡疼。行走不動。<span class="科">末</span></p>
        
        <p class="曲"><span class="牌">梧葉兒</span>你犯殺人罪。配邊隅。今日裡怨着誰。又不是有花並有酒。一步做兩步移。<span class="科">合</span>你好愚癡。那個人憐伊來念伊。</p>
        
        <p class="曲"><span class="牌">水紅花</span><span class="科">生</span>周羽屈受這災危。拚殘軀便做他鄉之鬼。可憐賢達我荊妻。便做有男兒也難存濟。遙望鄉關何處。真好傷悲。休得要苦相催也囉。</p>
        
        <p class="曲"><span class="牌">梧葉兒</span><span class="科">末</span>你好不知理。說甚的。<span class="夾白"><span class="科">生</span>大哥。不說甚麼。說那妻子。<span class="科">末</span></span>怎顧得那妻兒。我也為伊連累。愁煩心自知。趲行期。早不覺紅輪西墜。</p>
        
        <p class="白">且住。此間有一所古廟在此。<span class="科">看介</span>原來是金山大王神廟。你看兩扇金釘朱門。四邊粉壁瑤階。陰風吹送紙錢灰。聖像威儀古怪。大王爺。弟子張文。是河南開封府封丘縣解子。今押解犯人周羽到廣南雍州為民。大王爺。保佑弟子一路平安。腳輕手健。<span class="科">叫周羽介生睡介</span>你看這死囚。到處就睡着了。<span class="科">踢介</span>就是你也該拜一拜神道。祈保於路平安。好行好走。你不信神佛見得如此。<span class="科">生</span>是。大哥說得有理。寶殿香焚金鼎。花街雨潤蒼苔。黃昏時候少人來。扣齒三通禮拜。大王爺爺。我周羽果是殺人。望神明差陰兵即時打死。我周羽若是屈情。望神明鑑察。<span class="科">末</span>呸。死囚。大王是泥塑木雕的。又不是本府太爺。又不是本縣大爺。你告訴他。難道饒了你。<span class="科">生</span>告訴神道。也要你管。<span class="科">末揪跪介</span>死囚。我不管你。誰管你。<span class="科">生</span>大哥是該管的。<span class="科">末</span>你看日落銜山。前面去不及了。也罷。就在這廟裡宿了罷。<span class="科">生</span>大哥。這廟中又無壁落。況無燈火薦蓆。怎麼歇得。到前面市鎮上。熱湯水也討一口喫。<span class="科">末</span>死囚。你既要熱湯熱水。何不在家裡自在麼。<span class="科">生</span>咳。我小人理之當然。只是大哥於路辛辛苦苦。到前面市鎮上。熱湯水也買些喫。苦惱我小人是該死的。怎麼要喫。<span class="科">末</span>死囚。白鐵刀兒轉口快。睡罷。<span class="科">生睡蓆上介末看神介</span>你看神像錐金瀝粉。就是活的一般。<span class="科">轉身介</span>你看只有慈悲公人。沒有慈悲犯人。他這一領蓆兒也捨不得與我睡。自己睡了。我問你這死囚。<span class="科">打介生叫介</span>不是我連累你。你連累我。<span class="科">生</span>小人連累大哥。<span class="科">末</span>可又來。你這一領蓆兒不割捨得與我睡。自己睡了。<span class="科">生</span>是。大哥打得是。一時間沒見識。<span class="科">末</span>若有見識。不去殺人了。<span class="科">生</span>是。大哥那裡睡。<span class="科">末</span>攤在這裡。<span class="科">攤蓆介末</span>把包兒放在這裡。<span class="科">生放包介</span>把這棍子放在這裡。<span class="科">生放棍介</span>大哥請睡。<span class="科">末睡介</span>自古輕囚重管。我一路辛苦。倘睡熟了。被他走了。怎麼是好。待我叫他起來。做他一索。周羽。<span class="科">生</span>大哥要尿瓶。<span class="科">末</span>不是。我教你一覺好睡。<span class="科">生</span>大哥這等真好睡。<span class="科">末</span>不是。我睡熟了。你走了。我那裡來尋你。<span class="科">生</span>大哥。我插翅也飛不去。<span class="科">末</span>待我綑將起來。<span class="科">生</span>大哥。沒奈何。<span class="科">末</span>把這碗兒與你做枕頭。便是人情了。<span class="科">生</span>大哥。可憐見。</p>
        
        <p class="曲"><span class="牌">五更轉</span>望你們寬容恕。休得苦禁持。更深夜靜。夜靜圖一睡。待等天明拚死前去。<span class="夾白">大哥沒奈何。</span>我終是死。且放鬆。免做殘疾鬼。<span class="夾白">咳。大王爺。</span>若得好夢。好夢還鄉里。便死在黃泉。我也不忘你恩義。</p>
        
        <p class="曲"><span class="牌">前腔</span>告聖賢乞垂庇。這冤屈神自知。若還果有果有殺人罪。神理昭彰鑑察周羽。若還是命運蹇。天道危。難脫離。陰兵打死。打死心無悔。免教途中。受盡狼狽。</p>
        
        <p class="白"><span class="科">睡介末起介</span>正是受人之托。必當終人之事。臨行之時。張員外與我十兩銀子。着我中途打死周羽。回來再找十兩。一路人煙湊集。難以下手。今晚在此古廟中。人跡罕到。不要說一個周羽。便是十個周羽。打死了也沒人知道。待我腦蓋上打他一下。<span class="科">打生鬼判扯介末</span>怎麼。打不下。想是不該在腦蓋上死。且待我脅肋上打他一下。<span class="科">打生鬼判扯介</span>好古怪。每常這根棍子。拿在手裡。如燈心一般。今日為何有千觔之重。我想起來。周羽不該在這個時辰上死。不免再睡一睡。正是閻王註定三更死。定不留人到五更。<span class="科">睡介小生</span>看禁子張文。殺氣騰騰。犯人周羽。怨氣冲冲。叫鬼判。將二人睡魔了。把周羽索子綑了張文。張文張文。你受了張敏財物。途中打死了周羽。回去又找十兩銀子。你卻得利肥家。害人性命。聽吾分付。</p>
        
        <p class="曲"><span class="牌">玉胞肚</span>堪憐周羽。是河南本郡附儒。論殺人果非其罪。是張敏使宋清殺的。休教打死在邊隅。這段冤讎必報取。</p>
        
        <p class="曲"><span class="牌">前腔</span>周羽聽取。且寬心不須痛悲。他年後定享榮貴。終有日光耀門閭。汝妻必產貴孩兒。這段冤讎必報取。</p>
        
        <p class="白"><span class="科">末醒介</span>呀。周羽走了。好古怪。這繩兒我綑在周羽身上。怎麼倒綑在我身上。周羽又不走。正是吉凶猶未見。夢寐早先知。我正睡之間。明明見大王爺站在我面前。說周羽果非其罪。是張敏使宋清殺的。又說道此冤必報。且住。這個事在封丘縣幹的。怎麼鄂州界上神明也曉得。正是人間私語。天聞若雷。又說是張敏與我十兩銀子。教我中途打死周羽。回來又找銀十兩。我想來今生不報。來世償還。正所謂暗室虧心。神目如電。罷罷。他既受此冤枉。我與他做什麼對頭。我且叫他起來。放了他罷。周兄起來。<span class="科">生作驚醒介</span>咳。大哥沒奈何。放了我的索子。<span class="科">末</span>方纔與你放了。<span class="科">生看大王介末</span>你怎麼做這個模樣。<span class="科">生又看哭介</span>周兄。你只管看這神道怎麼。有什麼話。可對我說。<span class="科">生</span>咳。大哥不要說。去罷。<span class="科">末</span>不是。對我說不妨。<span class="科">生</span>說來要打。<span class="科">末</span>我不打你。對我說。<span class="科">生</span>大哥。我正睡之間。夢見大王爺站在我跟前。說我果非其罪。被人陷害。後面還有兩句。咳。不要說。<span class="科">末</span>還有什麼說話。一發對我說了。<span class="科">生</span>咳。荒唐之言。不要說他。只是去罷。<span class="科">末</span>何妨一發說了。<span class="科">生</span>他說我生什麼貴子。夫妻相會。還有報冤之日。咳。荒唐之言。不該說。去罷。<span class="科">末</span>周兄。我夜來也得一夢。<span class="科">生驚介</span>大哥也有夢。<span class="科">末</span>我夢與你一般的。我今日就在廟中放了你。<span class="科">生</span>咳。大哥又來取笑我周羽。一路上少打我周羽幾下。這就是大哥的情。怎麼說放了我。<span class="科">末</span>我果然放了你。<span class="科">生</span>大哥你果然。<span class="科">拜介</span></p>
        
        <p class="曲"><span class="牌">畫眉序</span>謝慈悲。救我殘生放周羽。<span class="夾白">大哥。</span>勝造浮屠七級。再生功德。我如今未卜生還。便死後不忘你恩義。<span class="科">合</span>悄似禽鳥脫籠去。直飛到九霄雲裡。</p>
        
        <p class="曲"><span class="牌">前腔</span><span class="科">末</span>憐伊受禁持。免在他鄉作怨鬼。把行枷鎖杻盡皆脫離。<span class="夾白">周兄。</span>逢大赦纔可回來。免把我一身連累。<span class="科">合前</span></p>
        
        <p class="曲"><span class="牌">滴溜子</span><span class="科">生</span>思量起。思量起。欲寄紙書。只怕人去後。書去後。漏泄此機。<span class="科">末</span>且在他鄉居住。<span class="夾白"><span class="科">生</span>我的妻呵。<span class="科">末</span></span>休得要想妻思故里。路上閒言閒語盡除。</p>
        
        <p class="落詩">今生脫放謝君恩。<br />免使他鄉作滯魂。<br />雙手劈開生死路。<br />一身跳出是非門。</p>
        
        <p class="白">請了。<span class="科">末下介生</span>大哥轉來。<span class="科">末</span>怎麼說。<span class="科">生</span>大哥放了我周羽。到貽累了大哥了。<span class="科">末</span>怎麼貽累我。<span class="科">生</span>大哥回去。那得批迴收管回銷。不是貽累了大哥。只是解去。<span class="科">末</span>咳。你倒是個好人。我於路錯打了你。這批迴收管不妨。本府給我盤纏。用了一半。還有一半。我到前途。或州或縣。告一紙文書。說你中途病故了。<span class="科">生</span>死了到乾淨。請了。<span class="科">生下介末</span>周兄轉來。<span class="科">生</span>我說你不放我。大哥只是解去。<span class="科">末</span>不是。我看你這般行徑。怎麼路上行得。我有一個睡帽兒。有一件衣服。與先生穿了。在此也好看些。<span class="科">生</span>多謝大哥。請了。<span class="科">末下生拜神介</span>多謝大王爺托夢。張文放了我。待我去地方上討得香燭來。拜謝神明。<span class="科">下小生</span>鬼判與我好生護送周羽。<span class="科">應介</span>大抵乾坤只一照。免教人在暗中行。<span class="科">下</span></p>
        
        <h2 id=ch16 class="chapter"><span class="齣題">第十六齣　邀賞</span></h2>
        
        <p class="曲"><span class="牌">卜算子</span><span class="科">老旦上</span>歲月相催人易老。空堆積滿堂金寶。夫婿心癡。兒孫夢杳。羞睹宜男芳草。</p>
        
        <p class="白">萬事分已定。浮生空自忙。我家員外一心只戀着周娘子。倘做出事來累我。怎生是好。<span class="科">末上</span>渡水方知水。登山始見山。雍州何太遠。得見故鄉難。此間已是張員外門首。不免逕入。<span class="科">見介老旦</span>大哥何來。<span class="科">末</span>小人是解人張文。<span class="科">老旦</span>到此何幹。<span class="科">末</span>要見員外討賞。<span class="科">老旦</span>討甚麼賞。<span class="科">末</span>當時起程之際。蒙員外賞小人十兩銀子。分付要中途打死周羽。回來再找銀十兩。<span class="科">老旦</span>曾打死麼。<span class="科">末</span>到鄂州金山大王廟裡。三更時分打死了。特來討賞。<span class="科">老旦</span>員外莊上去了。不在家。待他回來我說。一定謝你。<span class="科">末</span>員外不在家。明日來。<span class="科">老旦</span>請回。員外不在。多慢了。<span class="科">末虛下老旦</span>大哥轉來。此事不可對別人說知。<span class="科">末</span>曉得。全憑三寸舌。打動外來人。<span class="科">下老旦</span>員外。你害別人猶自可。別人害你待何如。當初周羽人命一事。我就疑他。原來用此機謀。久後必然做出事來。貽累着我。待他回來。索取休書。要他改過。看他怎麼。<span class="科">淨上</span></p>
        
        <p class="曲"><span class="牌">西地錦</span>一從周家邊配。不知音信何如。若還果作他鄉鬼。方可營搆他妻。</p>
        
        <p class="白"><span class="科">見介老旦</span>員外賀喜。<span class="科">淨</span>何喜可賀。<span class="科">老旦</span>賀了事的喜。<span class="科">淨</span>昨晚事了。<span class="科">老旦</span>周羽已死。豈不可賀。<span class="科">淨</span>他死了。干我什麼事。有何病癥死了。<span class="科">老旦</span>不是病死的。被人打死的。<span class="科">淨</span>這下手的人好硬心腸。<span class="科">老旦</span>這等人教他衣不遮身。食不充口。天不蓋。地不載。<span class="科">淨</span>那下手人好心狠。<span class="科">老旦</span>那打死他的不心狠。主謀的心狠。<span class="科">淨</span>主謀的是誰。<span class="科">老旦</span>只在眼前。<span class="科">淨</span>眼前不是你。就是我。<span class="科">老旦</span>不是你。倒是我。<span class="科">淨</span>是誰來說的。<span class="科">老旦</span>方纔解子回來。問你取賞。我纔曉得。<span class="科">淨</span>他來騙你酒喫。我要出去。<span class="科">老旦</span>那裡去。自古饒人是福。欺人是禍。你幹這等的事。久後必然貽累我。你如今快寫一紙休書與我。我自出家去罷。<span class="科">淨</span>夫妻之情。怎麼割捨得你。<span class="科">老旦</span>休要纏。快寫。</p>
        
        <p class="曲"><span class="牌">解三酲</span>你虛飄飄把文書填寫。實柸柸指望他做渾家。眼睜睜陷他牢中坐。痛煞煞把他配在天涯。猶兀自喜孜孜賞着張解。教他打死。直待要慘刻刻行兇。害了周秀才。非是我埋冤你。這都是那無情張解。錯報奴家。</p>
        
        <p class="白"><span class="科">淨</span>什麼休書。我不寫。<span class="科">老旦</span></p>
        
        <p class="曲"><span class="牌">瑣寒窗</span>寫休書休得蹉跎。自向空門冷淡過。<span class="夾白"><span class="科">淨</span>享榮華。受富貴。倒不好。出什麼家。和尚不是好的。<span class="科">老旦</span></span>非甘冷淡。厭你繁華。只怕乾坤造惡。不容伊做。一朝裡相算結果。只怕周秀才一樣受波查。我做他的媳婦如何。</p>
        
        <p class="白"><span class="科">淨</span>休書怎麼寫。<span class="科">老旦</span>婦人有七出之條。憑你寫。<span class="科">淨</span>說甚七出之條。<span class="科">跑下老旦</span>怎麼好。你看他又扯淡去了。我只為勸你不聽。故意如此。員外。員外。</p>
        
        <p class="落詩">作惡須防災禍侵。<br />勸君仔細自沉吟。<br />夫妻且說三分話。<br />未可全拋一片心。</p>
        
        <h2 id=ch17 class="chapter"><span class="齣題">第十七齣　遙奠</span></h2>
        
        <p class="曲"><span class="牌">鷓鴣天</span><span class="科">旦上</span>夫配邊城已喪身。孤魂無主我無親。可憐漠漠沙場鬼。猶是深閨夢裡人。</p>
        
        <p class="白">啼哽咽。淚交加。賤妾腸千結。良人天一涯。滿擬終身同白首。爭知撒手臥黃沙。風瀟瀟。雨漠漠。魂飛障海頭。骨冷蠻山角。從此王孫夢不歸。斷腸芳草年年綠。奴家指望丈夫再有相逢之日。誰想張解回來。說我丈夫死在途中。丈夫。我和你再不能彀相會了。從此恩情斷絕。今日聊具涼漿水飯。紙錢一陌。不免望空遙奠一番。以表夫妻之情。丈夫。你被人陷害死無辜。鸞鳳分飛隔兩途。遙想天涯埋白骨。且將杯酒奠兒夫。</p>
        
        <p class="曲"><span class="牌">香羅帶</span>兒夫周解元。新亡逝魂。空中暗聽妻訴言。共偕夫婦。指望到百年也。<span class="夾白">丈夫。</span>誰想沒福分享安然。饑寒共守七八年。待死和你重相見。細思量難上難。<span class="夾白">丈夫。</span>非是我貪生也。<span class="夾白">你臨別之時。曾分付我來。</span>懷抱孩兒要保全。</p>
        
        <p class="白">含冤告奠妾心酸。兩淚滂沱落未乾。未審一靈知覺否。且將烈火紙燒殘。</p>
        
        <p class="曲"><span class="牌">前腔</span>燒殘這紙錢。怎的隨風亂翻。<span class="夾白">紙灰。</span>怎生得到我夫骸骨邊。囊中留得一錢看也。只這銀錢紙尚猶慳。可知道與錢沒分緣。<span class="夾白">丈夫。</span>你只為借錢喪。莫不是見錢心轉酸。<span class="夾白">張員外。你只為</span>二十錠生錢也。拆散夫妻不再圓。</p>
        
        <p class="白"><span class="科">淨末上</span>金將石試方知色。人為財交始見心。張千。說我在外面。<span class="科">末見旦介</span>周娘子。員外在外面。<span class="科">旦見淨介淨</span>周娘子。一拜還一拜。省欠來生債。你欠我許多生錢。沒得還我。你丈夫又死了。在此孤單獨自。有何主意。<span class="科">旦</span>員外。義重如山山不重。恩深如海海非深。奴家丈夫方死。骸骨未冷。待孝滿。備辦還員外。<span class="科">淨</span>那有許多長本錢。太歲頭也被你哄白了。我不管。若無錢還。你隨我回去。<span class="科">旦</span></p>
        
        <p class="曲"><span class="牌">雁過沙</span>兒夫喪天涯。做不得孟姜女千里送寒衣。沒盤纏取他骸骨歸。有何顏更隨別人去。受饑寒只為全節義。這兩錠生錢權且放遲。<span class="科">淨</span></p>
        
        <p class="曲"><span class="牌">前腔</span>見你哭啼啼。不由人也傷悲。你一身在此無倚依。不如寄跡吾家裡。這兩錠生錢方可放遲。</p>
        
        <p class="白">周娘子。你欠我許多銀子。終不然罷了。<span class="科">旦背介</span>我若不順從。必遭毒計。且詐許他。<span class="科">轉介</span>員外。待奴家生兒月滿。方可隨員外去。<span class="科">淨</span>服藥墮胎如何。<span class="科">旦</span>服藥墮胎。終有一失。壞了腹中孩兒猶自可。倘壞了奴家身體。負了員外許多心情。<span class="科">淨</span>張千記了。待娘子分娩之時。可多送些米肉來調理。<span class="科">旦</span>不勞掛心。</p>
        
        <p class="落詩"><span class="科">淨</span>佳期已定一言中。<br />頓使吾心喜氣濃。<br /><span class="科">末</span>有緣千里能相會。<br /><span class="科">旦</span>無緣對面不相逢。</p>
        
        <h2 id=ch18 class="chapter"><span class="齣題">第十八齣　局騙</span></h2>
        
        <p class="曲"><span class="牌">鳳凰閣</span><span class="科">生上</span>家鄉何處。回首重重煙水迷。鴛幃幾度夢空歸。他那里應疑我是鬼。音書難寄淚頻滴。煙嵐瘴雨。</p>
        
        <p class="白">僵屍豈是曾參殺。天救寒儒身苟活。單衣怕見楚天秋。餒腹欲餐胡地雪。梧桐巢破鳳凰分。雲水程遙魚雁絕。天涯別恨五更鐘。旅邸離愁千里月。周羽。自從金山廟中。神明托夢。張文釋放。未得恩宥。不敢還鄉。只得街頭上叩謁豪門。胡亂度日。不知家中妻子分娩不曾。又不知是男是女。幾時再得完聚。正是夫妻兩地愁無盡。身類孤蓬恨怎消。你看這等天氣。好淒涼人也。</p>
        
        <p class="曲"><span class="牌">小桃紅</span>寒侵短褐。饑攪空腸。舉目無親黨也。只聽得嘹嘹嚦嚦。雁兒過瀟湘。疎辣辣兩三行。<span class="夾白">雁兒。</span>你喫的是稻和糧。宿的是蓼花汀。遊的是蘆花蕩也。煞強似我饑寒無所傍。比似我被拘囚。怎如得雁過衡陽。</p>
        
        <p class="曲"><span class="牌">下山虎</span>一似蘇卿海上牧守羝羊。他那裡怎知我到在大澤久藏。慇懃要寄個音書。無奈上林路長。慢回首家鄉珠淚汪。<span class="夾白">苦</span>我妻子應無恙。未審何年情再講。<span class="夾白">我周羽好癡。</span>竟不想饑寒死在衰草路傍。說什麼松菊猶存三徑荒。</p>
        
        <p class="曲"><span class="牌">蠻牌令</span>遺腹子也生養。<span class="夾白">若是生得個男兒。</span>如今漸年長。只怕我妻重婚嫁。不教他學文章。<span class="夾白">我好癡。教孩兒學甚文章。</span>比似我書讀五車。那曾上金馬玉堂。<span class="夾白">我欲待潛地逃回。又沒有盤纏。</span>少不得乞丐遶街坊。早難道衣錦還鄉。</p>
        
        <p class="曲"><span class="牌">前腔</span>幾度夢還鄉。妻子又驚惶。只道我是沙漠鬼。問我魂魄在何方。<span class="夾白">休道夢裡回還。便是今日回去。</span>似這般憔瘦形骸。一逢着故舊妻房。他道我是活骷髏。不是舊日才郎。</p>
        
        <p class="曲"><span class="牌">尾聲</span>千愁萬恨都撇漾。未知素餐淡飯在何方。那些個酒解愁腸。</p>
        
        <p class="曲"><span class="牌">亭前柳</span><span class="科">淨丑上</span>咱兩個。每雙雙。終日恣猖狂。請人來喫酒。把他做錢當。遠觀有個窮酸相。請他來喫酒。騙他一場。</p>
        
        <p class="白"><span class="科">淨</span>老兄作揖。一向久違。久別。久疎。久闊。<span class="科">丑</span>一向久仰。外日深擾。<span class="科">生</span>學生不是這裡人。<span class="科">淨</span>貴處。<span class="科">生</span>學生是河南開封府封丘縣人。<span class="科">淨</span>正是。兄的姓百家姓上有的。<span class="科">生</span>學生姓周名羽。<span class="科">丑</span>我正思量得起。貴表是兩個字的。<span class="科">生</span>字惟翰。<span class="科">丑</span>正是。兄為何到此。<span class="科">生</span>被人誣陷。<span class="科">淨</span>被人誣陷。快拿他來。<span class="科">生</span>不是這裡人。是我學生那裡人。<span class="科">淨</span>若是我這裡人。不敢欺說。聞愚兄弟名。都是怕我的。<span class="科">生</span>老兄上姓。<span class="科">淨</span>姓丟。<span class="科">生</span>貴表。<span class="科">淨</span>丟不孫是我學生。<span class="科">生</span>此間。<span class="科">丑</span>倏才盛就是在下。<span class="科">生</span>怎麼有這等姓。<span class="科">淨</span>丟得來。倏得去。纔為好漢。那一年在貴省做些小買賣。偶逢一陣驟雨。在宅上躲雨。多蒙老兄何等款待。謝之不盡。<span class="科">生</span>多有慢了。<span class="科">丑淨</span>老兄曾有貴寓麼。<span class="科">生</span>還沒有。<span class="科">淨</span>這等就不家懷了。既沒有。到弟家裡。住兩三個月。<span class="科">丑</span>到小弟家裡。住四五個月。<span class="科">淨</span>到我家裡住半年。<span class="科">丑</span>到小弟家裡住八九個月。<span class="科">淨</span>到我家裡住十來個月。<span class="科">丑</span>到我家裡住一年。<span class="科">淨</span>兄弟看將起來。光陰易過。扯來扯去。一年就過了。如今請周兄到酒店中接風。<span class="科">生</span>不曾相識。何以克當。<span class="科">丑</span>四海之內皆兄弟也。轉東過西。此間就是。酒保在那裡。<span class="科">末上</span>味招雲外客。香引洞中仙。二位又來了。<span class="科">淨</span>不要做聲。<span class="科">末</span>喫多少酒。<span class="科">淨</span>盡醉方休。<span class="科">末下淨</span>周兄請上坐。<span class="科">生遜坐介丑</span>周兄。不要說我兄弟名。就是見了我這帽子。也嚇一跌。看帽。<span class="科">淨跌介</span>周兄。還有一件。我這裡人最欺生。你如此打扮。認你是別處人。就要欺你。把這帽子與我換了。<span class="科">換介</span>你看帶了這帽子。就像我這裡人了。<span class="科">末持酒上</span>斷送一生惟有。破除萬事無過。酒在此。<span class="科">丑</span>哥哥。把酒來嘗一嘗如何。<span class="科">淨</span>拿來我嘗。<span class="科">丑</span>如何。<span class="科">淨</span>問急了。<span class="科">丑</span>如何。<span class="科">淨</span>又問遲了。<span class="科">丑</span>如何。<span class="科">淨</span>好。在這裡。兄弟你也嘗一嘗。<span class="科">丑</span>哥哥嘗了。我不消嘗。周兄。你那裡酒。不知怎麼樣喫。<span class="科">生</span>我那裡主人整酒。客出令。<span class="科">丑</span>與我這裡不同的。我這裡主人整酒。主人出令。<span class="科">生</span>怎麼到是主人出令。<span class="科">丑</span>主人整酒來奉客。行一個難令。如行不出。多奉幾杯酒。若是客出了令。都罰了主人家。所以主人整酒。主人出令。這等哥哥舉一令。<span class="科">淨</span>我學生沒有甚麼令。就把曆日為題。遇時節飲一杯。無時節徑過。<span class="科">生取酒介丑</span>得令得酒。<span class="科">淨</span>我說起。正月元宵。我飲酒。<span class="科">丑</span>什麼酒。<span class="科">淨</span>賞燈酒。乾。二月是周兄。<span class="科">生</span>二月無節。<span class="科">淨</span>無節逕過。三月是兄弟。<span class="科">丑</span>三月清明。我飲酒。<span class="科">淨</span>什麼酒。<span class="科">丑</span>掃墓酒。乾。四月是周兄。<span class="科">生</span>四月無節。<span class="科">丑</span>無節逕過。五月是哥哥。<span class="科">淨</span>五月端陽。我飲酒。<span class="科">丑</span>什麼酒。<span class="科">淨</span>解綜酒。乾。六月是周兄。<span class="科">生</span>六月六。<span class="科">淨</span>你洗浴。逕過。七月是兄弟。<span class="科">丑</span>七月七夕。我飲酒。<span class="科">淨</span>什麼酒。<span class="科">丑</span>喫巧酒。乾。下半年從左轉。八月是哥哥。<span class="科">淨</span>八月中秋。我飲酒。<span class="科">丑</span>什麼酒。<span class="科">淨</span>月華酒。乾。有來有往。禮無不答。九月是兄弟。<span class="科">丑</span>九月重陽。我飲酒。<span class="科">淨</span>什麼酒。<span class="科">丑</span>登高酒。乾。十月是周兄。<span class="科">生</span>十月朝。<span class="科">丑</span>鬼節不准。十一月是哥哥。<span class="科">淨</span>十一月冬至。我飲酒。<span class="科">丑</span>什麼酒。<span class="科">淨</span>一陽酒。乾。十二月是周兄。<span class="科">生</span>十二月歲除夜。<span class="科">淨</span>難得歲除夜。請一杯。周兄那裡糯米糶多少一擔。<span class="科">生</span>不過五六錢銀子一擔。<span class="科">淨</span>不當什麼貴。一年喫得一杯酒。兄弟你奉菜。我奉周兄一杯酒。</p>
        
        <p class="曲"><span class="牌">排歌</span>今日相逢。喜氣甚濃。一杯解開愁容。劉伶每日喜匆匆。但願樽前酒不空。<span class="科">合</span>歌一曲。飲數鍾。人生何處不相逢。容顏醉。廝和哄。一齊拚卻醉顏紅。</p>
        
        <p class="白">周兄在此沒什麼喫。待我去買些什麼來。<span class="科">生</span>不消得。<span class="科">丑</span>快來些。<span class="科">淨下丑</span>我也奉一杯。</p>
        
        <p class="曲"><span class="牌">前腔</span>解佩留貂。喜氣甚濃。勸君且自從容。休將酒數問石崇。歌罷桃花扇底風。<span class="科">合前丑下末上</span></p>
        
        <p class="白">叫小廝拿等子來會鈔。<span class="科">生</span>酒保。丟倏二兄在那裡。<span class="科">末</span>他兩個去了。<span class="科">生</span>原來他兩個去了。我也去罷。多謝了。<span class="科">末</span>酒錢也不還。往那裡去。<span class="科">生</span>實不相瞞。學生是異鄉人。他二人替我接風。酒錢不該我還。<span class="科">末</span>誰來請你。快稱銀子。<span class="科">生</span>我身邊分文沒有。那得還你。待我叫他轉來。丟倏二兄轉來。<span class="科">末怒介生看帽介末</span></p>
        
        <p class="曲"><span class="牌">雙鸂鶒</span>看伊家孱弱瘦臉。怎說出無理之言。既來飲酒。怎推得囊裡無錢。枉被人打數拳。到底難免。</p>
        
        <p class="曲"><span class="牌">前腔</span><span class="科">生</span>非干是我相輕賤。聽哀告望相憐。念我是他鄉流落此間。驀然見他兩個。抵死相牽要請歸。誰知他先自分散。</p>
        
        <p class="曲"><span class="牌">前腔</span><span class="科">末</span>聽詐言未必然。休得要喬廝埋冤。到官司廳上明台判。<span class="科">生</span>你若要到官。拚一命先喪黃泉。</p>
        
        <p class="白"><span class="科">末結打介生</span>救人。救人。<span class="科">外上</span>慈悲勝念千聲佛。作惡空燒萬炷香。放手。放手。你為何扯着他。<span class="科">末</span>李公公。這漢子領兩個人來。喫了五百文錢酒。竟沒得還我。如今扯他到官府去。<span class="科">外</span>漢子。你為何喫了酒。不還酒錢。<span class="科">生</span>公公容稟。我學生是異鄉人。偶到貴處。適間遇着丟倏二人。請我到此喫酒。不知他兩個那裡去了。<span class="科">外</span>你被他騙了。我這裡鄂州界上騙賊極多。你被他哄了。酒保。他身邊沒錢。結他也沒得還。這銀子明日到我櫃上來取。<span class="科">末</span>好造化。正是合放手時須放手。得饒人處且饒人。<span class="科">下生</span>多謝公公。<span class="科">外</span></p>
        
        <p class="曲"><span class="牌">高陽臺</span>聽汝言談。觀伊舉止。君家甚處居住。姓甚名誰。為何來到此處。<span class="科">生</span>聽啟。我是封丘縣裡世業儒。表字維翰。姓周名羽。被他人陷害。配來邊地。</p>
        
        <p class="曲"><span class="牌">前腔</span><span class="科">外</span>聽取。君有何能。今從何業。離家還是何時。家有何人。一一說與吾知。<span class="科">生</span>非虛。胸中頗有萬卷書。奈饑來一字不堪煮。有妻郭氏。別來已經年矣。</p>
        
        <p class="白"><span class="科">外</span>原來是位飽學。失敬了。也罷。你到我家下。訓幾個蒙童。你心下何如。<span class="科">生</span>若得收留。感恩非淺。</p>
        
        <p class="曲"><span class="牌">簇御林</span><span class="科">外</span>聽言語。真可悲。果是知書本分儒。可憐流落無依倚。不如寄跡吾家裡。<span class="科">合</span>好傷悲。相逢到此。不由不淚如珠。</p>
        
        <p class="曲"><span class="牌">前腔</span><span class="科">生</span>蒙收錄。感大德。自愧無能難塞責。猶如失壘燕孤飛。向畫堂深處雕梁語。<span class="科">合前</span></p>
        
        <p class="落詩"><span class="科">生</span>自嘆一身如轉蓬。<br />荷君收錄我孤蹤。<br /><span class="科">外</span>今日得吾提掇起。<br />免教落在污泥中。</p>
        
        <h2 id=ch19 class="chapter"><span class="齣題">第十九齣　得胤</span></h2>
        
        <p class="曲"><span class="牌">憶秦娥</span><span class="科">旦上</span>遭磨難。遭磨難。可憐挨得身分娩。身分娩。兒身雖在。父身不見。</p>
        
        <p class="白">夢叶熊羆喜氣舒。家貧難寫弄璋詩。奴家自從兒夫別後。饑寒度日。只為保全腹內孩兒。受張敏無限禁持。感謝天地。已得分娩。生下孩兒。方纔滿月。我有萬千之事。難對你說。望你長成。與父親做個報冤之主。</p>
        
        <p class="曲"><span class="牌">霸陵橋</span>七個月在娘懷抱間。早沒了親爹。卻教娘受孤單。有誰與孩兒做主。只得告取蒼天。我親的只有孩兒在眼前。念你是周家骨血。異日繼祖宗香煙。<span class="夾白">嗏。</span>願你容易長。容易養。休忘了四不知荊娘願。</p>
        
        <p class="曲"><span class="牌">字字雙</span><span class="科">丑</span>娘行孤苦自孀居。獨睡。見說生下好孩兒。奇異。他爹邊配未回歸。憂慮。寡婦孤兒受慘淒。何濟。</p>
        
        <p class="白"><span class="科">見介</span>周娘子。且喜令郎彌月。老身特着小廝煮一碗羹湯。少刻就送來。<span class="科">旦</span>多謝婆婆。<span class="科">丑</span>借令郎與我看一看。呀。眉清目秀。與周秀才一般模樣。可慶。<span class="科">末持米肉上</span>白粲表芹意。紅葉不須題。<span class="科">見介旦</span>掌事哥到此何幹。<span class="科">末</span>員外特着小人送米肉在此。<span class="科">旦</span>何勞員外費心。我決不受。請收回去。<span class="科">末</span></p>
        
        <p class="曲"><span class="牌">綉停針</span>員外傳語。休得錯寫弄璋詩。令男女特來賀喜。<span class="夾白"><span class="科">旦</span>賀什麼喜。<span class="科">末</span></span>賀你掌上明珠。喜今朝彌月之時。聊藉此略表芹意。將來薄禮肉和米。望娘子休怪物輕微。幸笑留勿罪休推。</p>
        
        <p class="曲"><span class="牌">前腔</span><span class="科">丑</span>寡婦孤兒。員外相憐芹意美。送將來米肉甚周濟。可收留在此充饑。<span class="科">旦</span>你不知他們就裡。只指望同諧連理。這些小意我先知。送將來禮物雖週備。<span class="夾白">還少一件。<span class="科">末</span>還少甚麼。我去就取來。<span class="科">旦</span></span>只少一紙休書。</p>
        
        <p class="白">請收回。我決不受。<span class="科">末</span>若不受。莫非悔嫁員外之心。<span class="科">旦</span>員外既要娶我。教他親自登門。方可成親。<span class="科">末</span>娘子請受了這米肉。<span class="科">旦</span>米肉無功怎受之。<span class="科">末</span>一言已定做夫妻。<span class="科">丑</span>根深不怕風搖動。<span class="科">旦</span>樹正何愁月影移。<span class="科">末下丑</span>娘子。米卻不受他的罷了。肉該受了他的。<span class="科">旦</span>趙婆婆。受了他這一塊肉。我這一塊肉着於何處。</p>
        
        <p class="曲"><span class="牌">山坡羊</span>我孩兒方纔出世。奈家貧如何存濟。何時等得。等得他成器。兒長成只愁娘做鬼。黃河尚有。尚有澄清日。豈可人無得運時。思之。頓教人淚暗垂。傷悲。頓教人淚暗垂。</p>
        
        <p class="曲"><span class="牌">前腔</span><span class="科">丑</span>嘆娘行亡卻夫婿。最堪憐遭他毒計。你孩兒長大。長大必聰慧。他異日終須報父隙<span class="夾白">張員外你這等欺心。</span>一朝罪滿。罪滿盈餘日。也有收綸罷釣時。<span class="科">合前</span></p>
        
        <p class="落詩">烈女須當守困窮。<br />絕交不近富豪翁。<br />假饒就有烏江難。<br />誰肯沉埋枯井中。</p>
        
        <h2 id=ch20 class="chapter"><span class="齣題">第二十齣　妄想</span></h2>
        
        <p class="曲"><span class="牌">長污歌</span><span class="科">淨上</span>多想那佳人。今朝一定為姻契。</p>
        
        <p class="白">花不香兮蜂不採。酒不美兮人不沽。自家為周娘子不能彀一宵恩愛。且喜他生下孩兒。已曾着張千送米肉去。怎麼還不見回來。<span class="科">末上</span>蘭香本是無心物。着意栽時不肯香。<span class="科">見介</span>稟員外。周娘子米肉不受。<span class="科">淨</span>他怎麼不受。<span class="科">末</span>小人說不受這米肉。莫非悔嫁員外。周娘子說多多上覆。既要娶奴家。選定吉日良時。親自登門。就可成親。<span class="科">淨</span>今晚就去。<span class="科">末</span>今日晚了。明日去罷。<span class="科">淨</span>今晚怎麼熬得過。</p>
        
        <p class="曲"><span class="牌">烏夜啼</span>昔日癡迷。抵死推辭不肯隨。他今朝夫死。難受饑寒。怎守節義。安排筵席赴佳期。嫦娥自降臨凡世。<span class="科">合</span>銀燭交輝。從今整頓做乘龍佳婿。</p>
        
        <p class="曲"><span class="牌">前腔</span><span class="科">末</span>守志難移。潔似秋霜清似水。若不是機關奇巧。怎得嬌姿許諾無辭。今宵神女下瑤池。襄王親降巫山底。<span class="科">合前</span></p>
        
        <p class="落詩">專待嫦娥離月宮。<br />洞房花燭影搖紅。<br />若還果得成姻契。<br />堪效天邊翼鳥同。</p>
        
        <h2 id=ch21 class="chapter"><span class="齣題">第二十一齣　剖面</span></h2>
        
        <p class="曲"><span class="牌">遶地遊</span><span class="科">旦上</span>冤家亂道。心事多奸狡。逼婚姻強來鬧炒。寧甘死誓。不同偕老。</p>
        
        <p class="白">象為牙而身喪。翠為羽而體分。奴家只因一貌。被張敏起不仁之心。害我丈夫性命。豈有再嫁之理。為因懷着孩兒。只得佯言詐許。我尋思起來。曾聞烈女有斷臂剔目。以守貞節。奴家豈惜一貌。玷辱此身。他今日若來。只得毀壞花容。絕他狂妄之念。天呵。只為奴家。害得家破人亡。可知道貴妃亡國。綠珠敗家。</p>
        
        <p class="曲"><span class="牌">集賢賓</span>臨鸞任取紅臉消。管甚麼粉悴脂憔。斷送我兒夫。只為奴一貌。配千里。只為秋水多嬌。魂消夢杳。隔萬山。只為眉山生得恁巧。人去遠。眼中人。只為鏡中人好。</p>
        
        <p class="曲"><span class="牌">鶯啼序</span>荊釵裙布。還有甚妖嬈。<span class="夾白">張敏。</span>忍把我一家都壞了。可知道壞唐朝貴妃艷冶。石季倫為綠珠嬌巧難描。那毛延壽故畫了漢昭君。未為錯了。</p>
        
        <p class="曲"><span class="牌">啄木兒</span>若得容顏破。節義高。身體髮膚何足道。奴若要青史名標。少不得血污剛刀。便做受之父母難全孝。自知早被嬋娟誤。卻不道承恩不在貌。</p>
        
        <p class="曲"><span class="牌">普賢歌</span><span class="科">淨末眾上</span>洞房花燭瑞香浮。今日乘龍結鳳儔。花貌正嬌羞。及早下粧樓。勝似廣寒孤眠虛度秋。</p>
        
        <p class="白"><span class="科">淨分付介末報介淨</span>娘子拜揖。<span class="科">旦</span>員外。今日到我寡婦之門何幹。<span class="科">丑掌禮科淨</span>家中筵席完備。請娘子回家做親。<span class="科">旦</span>員外宅上。少什麼金釵十二。娶寒家貧賤之婦。<span class="科">淨</span>家下雖有幾個賤內。怎如得娘子一貌如花。<span class="科">旦</span>原來只為奴家一貌。故見如此。正是漆為有用膚裂。龜因殼勝刳腸。只為奴家一貌。平地生波。員外少待。我開鏡梳粧。纔好上轎去。<span class="科">淨</span>不須梳洗。帶孝也倒俏。<span class="科">旦對鏡介</span>今日只見我的面皮。不見丈夫之面。卻不痛殺我也。</p>
        
        <p class="曲"><span class="牌">黃鶯兒</span>開鏡使人愁。舊日容顏消瘦了。<span class="夾白">鏡臺。我多時不見你。</span>只為鸞孤羞把菱花照。<span class="夾白">面皮面皮。</span>只因窈窕。<span class="夾白"><span class="科">淨</span>窈窕淑女。君子好逑。<span class="科">丑科旦</span></span>招人鬧炒。使奴家失業無依靠。若不為兒曹。一身拚死。<span class="夾白">我將這段妖嬈呵。</span>都喪在蓬蒿。</p>
        
        <p class="白"><span class="科">丑</span>銀臺熒燭月光高。嘹亮笙歌遶畫梁。畫鼓輕敲龍笛響。新人移步出蘭房。<span class="科">丑科旦</span></p>
        
        <p class="曲"><span class="牌">前腔</span>擔擱度年少。擔擱添煩惱。<span class="夾白">面皮</span>禍根芽。做出災不小。原來你誤我。<span class="夾白">如今有何難處。</span>將伊壞了。免得此身落在他圈套。<span class="夾白"><span class="科">淨</span>等久了。好心焦。<span class="科">旦</span></span>你且免心焦<span class="夾白"><span class="科">淨</span>真個如花似月。<span class="科">旦</span></span>謾道如花似月。管教月缺與花飄。</p>
        
        <p class="白"><span class="科">丑</span>蓬萊仙子試新妝。蓮步徐徐出畫堂。前唱後隨夫婦禮。笙歌合奏鳳求凰。<span class="科">丑科旦</span></p>
        
        <p class="曲"><span class="牌">尾聲</span>傷心提起這剛刀。要全身。難全美貌。<span class="夾白">張員外你放心前去。<span class="科">淨科旦</span></span>將一段禍根苗。與君斷送了。<span class="科">剖面介眾下介淨</span></p>
        
        <p class="曲"><span class="牌">念佛子</span>潑賤人。忒執拗。口欠食。身上無衣。我憐伊美貌。欲做夫妻。你無知把面皮剖破。看滿身鮮血淋漓。自傷殘貌美。空費我心機。</p>
        
        <p class="曲"><span class="牌">前腔</span><span class="科">旦</span>畜類奸謀輩。為富不仁不義。論他弓莫挽。他馬莫騎。我自思家貧貌美。陷我夫身喪溝渠。有何顏中伊毒計。</p>
        
        <p class="曲"><span class="牌">前腔</span><span class="科">淨</span>貧窮輩。太無知。買柴如束桂。有朝餐。沒夜食。你守節成何濟。<span class="科">旦</span>我守節貞潔如冰。不比你畜類之輩。肯重偕犬羊為婿。</p>
        
        <p class="曲"><span class="牌">前腔</span><span class="科">淨</span>太不是。太不是。不肯重婚配。毀壞花容。再作區處。<span class="科">旦</span>更言癡。更言癡。少什麼人家女。誓不將身來輕棄。請出去。請出去。論疾風暴雨。不入寡婦門兒。</p>
        
        <p class="落詩">毀貌太無情。<br />心中忿不平。<br />相逢不下馬。<br />各自奔前程。<br /><span class="科">淨末下旦弔場嘆介</span></p>
        
        <p class="曲"><span class="牌">鎖南枝</span>張員外太不仁。無端把我夫喪身。逼奴強為婚。寧死不依允。今割破。兩放心。待兒長成。說與報冤恨。</p>
        
        <p class="落詩">剖破花容真可悲。<br />冤家從此兩分離。<br />從今不染乾紅色。<br />免被傍人講是非。</p>
        
        <h2 id=ch22 class="chapter"><span class="齣題">第二十二齣　誑妻</span></h2>
        
        <p class="曲"><span class="牌">出隊子</span><span class="科">老旦上</span>貞烈賢女。貞烈賢女。凜似秋霜清似水。我夫相約赴佳期。為甚麼霎時忙走歸。莫不是佳人守節未許。</p>
        
        <p class="曲"><span class="牌">前腔</span><span class="科">淨</span>思之叵耐。思之叵耐。潑賤婆娘沒道理。面皮割破太無知。毀壞花容惹是非。激得我怒從心起。</p>
        
        <p class="白">萬般皆是命。半點不由人。可惡可惡。剖壞花容。真乃可惜。我如今見院君。須索說一個謊。<span class="科">見介老旦</span>員外親事成了。<span class="科">淨</span>成了。<span class="科">老旦</span>我不信。<span class="科">淨</span>不信問張千。<span class="科">老旦</span>你去時。周娘子怎麼待你。<span class="科">淨</span>他見我一到。就請床上坐。<span class="科">老旦</span>不信。<span class="科">淨</span>只問張千。他就來了。我去接他。<span class="科">下老旦</span>路遙知馬力。日久見人心。我只道周娘子心如鐵石。一旦改了。且住。知他是真是假。我如今潛地到他家。看他動靜。便知分曉。正是渾濁不分鰱共鯉。水清方見兩般魚。<span class="科">下旦上</span></p>
        
        <p class="曲"><span class="牌">杜韋娘</span>冤家難脫離。只得把花容傷毀。<span class="科">老旦上</span>蓮步忙移。且到周家門裡。<span class="科">見介</span>為甚好容顏。卻被刀傷毀。</p>
        
        <p class="白"><span class="科">旦</span>院君忽到寒門裡。仇人一見嗔先起。家有好賢妻。唆夫見識迷。<span class="科">老旦</span>伊家休假意。切莫心疑忌。昨日已應承。今當姊妹稱。<span class="科">旦</span>當初只道伊賢惠。今朝激得奴心碎。不及共追陪。有勞尊步回。<span class="科">老旦</span>娘子。你出言何太燥。真偽猶難道。你且謾寧心。聊為試石金。娘子你休急性。知我是真是假。此來必有緣故。<span class="科">旦</span>院君。你來的意兒。我曉得了。院君請坐。聽奴告稟。</p>
        
        <p class="曲"><span class="牌">二鶯兒</span>遭貧困。受饑寒。有誰來管取。被你兒夫廝禁持。千般苦。萬般推拒。何不看我花容傷毀。這顯跡如何瞞你。細思之。卻見來張員外家有這般賢妻。</p>
        
        <p class="曲"><span class="牌">前腔</span><span class="科">老旦</span>非是我從來敬你。從來羨你。苦諫我兒夫不肯依。他歸來說你和他完聚。真偽未知。特來探取。今見你花容傷毀。細思之。方信道周秀才家有這般賢妻。</p>
        
        <p class="曲"><span class="牌">集賢賓</span><span class="科">旦</span>奴聞院君賢惠。也將言苦諫多時。只為花容恁遭際。今割破從此分離。難提怎語。怨只怨我兒夫做鬼。苦只苦我孩兒無倚。<span class="科">合</span>傷心處。提起舊恨新愁。多少淚滴。</p>
        
        <p class="曲"><span class="牌">前腔</span><span class="科">老旦</span>娘兒兩口難度時。少不得忍餓躭饑。這都是我兒夫相連累。你淒涼便是我的孤悽。休疑慮。我有釵兒與你權充口食。念你貧別無他意。<span class="科">合前</span></p>
        
        <p class="曲"><span class="牌">啄木兒</span><span class="科">旦</span>蒙尊賜。豈敢辭。院君的釵兒是員外的。既割面迴避惡名。死也難受你的東西。我兒幼小。望你相憐濟。此恩勝似錢和米。<span class="科">合</span>淚空滴。有誰人不可憐。要相逢又被嫌疑。</p>
        
        <p class="曲"><span class="牌">前腔</span><span class="科">老旦</span>貞潔意。清似水。這些兒真可取。只怕你貧受饑寒。壞了周氏孩兒。天若可憐周家主。保全此子能成器。<span class="科">合前</span></p>
        
        <p class="落詩">見你孤窮受慘淒。<br />花容割破你休疑。<br />雪隱鷺鶿飛始見。<br />柳藏鸚鵡語方知。</p>
        
        <h2 id=ch23 class="chapter"><span class="齣題">第二十三齣　誚夫</span></h2>
        
        <p class="曲"><span class="牌">卜算子</span><span class="科">淨上</span>周氏太愚癡。空把花容毀。</p>
        
        <p class="白">佳人有意郎君俏。紅粉無情浪子村。周娘子割破花容。不敢對院君說。若是知道。如何是好。<span class="科">老旦上</span>佳人守節凜如霜。不惜金刀壞素妝。萬事未成休指望。從今過去莫思量。<span class="科">見介</span>員外。周娘子叫你來。<span class="科">淨</span>我不信。<span class="科">老旦</span>只問張千。請你去牀上坐。<span class="科">淨</span>不信。<span class="科">老旦</span>問張千。周娘子要告你。<span class="科">淨</span>怎麼告我。<span class="科">老旦</span>告你持刀割破花容。<span class="科">淨</span>他自家割壞的。干我什麼事。<span class="科">老旦</span></p>
        
        <p class="曲"><span class="牌">駐雲飛</span>將我胡瞞。卻被傍人作話傳。不肯聽奴諫。剖壞佳人面。<span class="夾白">嗏。</span>只指望夢巫山。卻被雨收雲散。花本無心。蜂蝶空飛倦。到不如紙帳梅花獨自眠。早難道心堅石也穿。</p>
        
        <p class="曲"><span class="牌">前腔</span><span class="科">淨</span>嘆我興盡空還。譬如訪戴山陰雪夜船。他不肯偕姻眷。我再不將他戀。<span class="夾白">嗏。</span>花貌賽嬋娟。果然堪羨。不肯相從。稱不得吾心願。不指望郵亭一夜眠。誰把鸞膠續斷絃。</p>
        
        <p class="落詩"><span class="科">老旦</span>當初不肯聽忠言。<br />剖壞花容我意歡。<br /><span class="科">淨</span>今世不思花裡宿。<br />終年休向酒家眠。</p>
        
        <h2 id=ch24 class="chapter"><span class="齣題">第二十四齣　就教</span></h2>
        
        <p class="曲"><span class="牌">風馬兒</span><span class="科">旦上</span>玉碎香消鏡臺荒。綠雲繚亂懶梳粧。十二年來無倚傍。孤兒寡婦。苦志傲冰霜。</p>
        
        <p class="白">百年光景如梭擲。三月韶光似箭催。奴家丈夫因遭遠配。別時有七個月身孕。不幸丈夫身喪。喫盡萬千苦楚。如今孩兒長成一十二歲。叫名瑞隆。爭奈家貧力薄。不能送他讀書。如今林學士家。開一義學。不用束修。不論親疎遠近。都去就學。不免教他出來。送他去。瑞隆那裡。<span class="科">小生上</span></p>
        
        <p class="曲"><span class="牌">前腔</span>月冷萱堂夜迢迢。感風木。動悲號。父骨何處沙場草。從離娘懷抱。恨無由得報劬勞。</p>
        
        <p class="白"><span class="科">見介旦</span>孩兒。玉琢方成器。木揉始作輪。勤學為君子。不學為小人。你是沒爺的孩兒。你父親臨別之時。再三囑付。教你讀書。只是頑劣。不肯勤學。後街林學士家開義學。我如今送你去讀書。休得仍前兒戲。<span class="科">小生</span>謹依母親慈命。<span class="科">旦</span></p>
        
        <p class="曲"><span class="牌">宜春令</span>兒今去。讀聖書。步花街。穿柳衢。人煙聚處。市井闤闠。書生輩。學堂中。俱是富室之兒。<span class="科">內讀書介</span>猛聽得讀書聲沸。我只得引領孩兒。步入街除。</p>
        
        <p class="白">此間已是。孩兒。你去請先生出來。<span class="科">小生</span>先生有請。<span class="科">外上</span></p>
        
        <p class="曲"><span class="牌">翫仙燈</span>兀坐書齋。有誰人來就學。</p>
        
        <p class="白"><span class="科">小生</span>先生拜揖。<span class="科">外</span>小官是何處。<span class="科">小生</span>家母在外面。<span class="科">見介外</span>娘子到此。有何見諭。<span class="科">旦</span>奴家特送小兒求教。<span class="科">外</span>書是我學生教。館是林大人開的。還等林大人出來問他。書童。請老爺出來。<span class="科">末上</span></p>
        
        <p class="曲"><span class="牌">稱人心</span>玉堂金馬無心戀。一經教子相傳。</p>
        
        <p class="白"><span class="科">見介末</span>娘子是何處。<span class="科">旦</span>奴家是前街周羽之妻。<span class="科">末</span>失敬了。原來維翰令正。到此何幹。<span class="科">旦</span>特領小兒就學。望乞容納。<span class="科">末</span>周維翰別後。沒有令郎。<span class="科">旦</span>乃是遺腹之子。<span class="科">末</span>可憐。<span class="科">外</span>周維翰是何等人。<span class="科">末</span>乃是吾輩朋友。被人陷害。遠配他方。不想令郎如此長成了。可曾取名麼。<span class="科">旦</span>取名周瑞隆。<span class="科">末</span>取得好。何人取的。<span class="科">旦</span>拙夫臨別。取下此名。<span class="科">末</span>周娘子。老夫開的是義學。來者不拒。去者不追。令郎在此。就喫我的飯。讀我的書。待朔望日方使他回來。不須掛念。<span class="科">旦</span>多謝。孩兒過來。拜了先生。<span class="科">小生</span>望先生開我愚蒙。啟我茅塞。他日成名。不敢有忘厚恩。<span class="科">外</span>讀書以懈惰荒淫為戒。勤勵不息自強。<span class="科">旦</span>大人與先生請上。妾身有一拜。<span class="科">外</span>弟子拜先生。禮之常也。豈有父母拜先生的禮。<span class="科">旦</span>此一拜。求先生大人可憐。此子是無父之兒。</p>
        
        <p class="曲"><span class="牌">一封書</span>蒙容納意美。望哀憐無父兒。兒頑劣無知。望示罰。休恕罪。<span class="夾白">我那兒。</span>若得你讀書成大器。莫忘了先生指教迷。<span class="科">合</span>讀詩書。但勤劬。期取功名天下知。</p>
        
        <p class="曲"><span class="牌">前腔</span><span class="科">外</span>吾開學在此。要人才來聚會。伊令嗣貌美。想是聰明智慧的。<span class="夾白">老先生。</span>他寡婦貧居猶教子。富室緣何不讀書。<span class="科">合前</span></p>
        
        <p class="曲"><span class="牌">前腔</span><span class="科">末</span>觀此子可喜。<span class="夾白"><span class="科">外</span>大人何喜。<span class="科">末</span></span>那容顏多秀麗。看此子可悲。<span class="夾白"><span class="科">外</span>大人何悲。<span class="科">末</span></span>父身亡。母教兒。<span class="夾白">先生。</span>你與我專心勤教誨。<span class="夾白">娘子。</span>管取你孩兒成大儒。<span class="科">合前</span></p>
        
        <p class="曲"><span class="牌">前腔</span><span class="科">小生</span>爹何處未歸。嘆家貧教娘慘淒。今日裡訓誨。守娘親豈敢違。便做成名榮貴日。早難道雙親未老時。<span class="科">合前</span></p>
        
        <p class="詩">終日攻書莫憚勞。賢哉娘子教兒曹。<br />世上萬般皆下品。思量惟有讀書高。</p>
        
        <p class="白"><span class="科">旦</span>我兒。你在此讀書。不要頑。先生要打。<span class="科">小生欲隨介旦</span>我去就來看你。<span class="科">下外</span>林大人。令郎為何兩日不出來。<span class="科">末</span>待我叫他出來。書童。叫大叔出來讀書。<span class="科">下書童馱丑上</span></p>
        
        <p class="曲"><span class="牌">大齋郎</span>我是富家兒。不怕肚中饑。先生教我讀詩書。讀書有何益。一日還我喫三廚。</p>
        
        <p class="白"><span class="科">丑科外</span>放了書包。過來作揖。<span class="科">丑揖介外</span>過來與這學生作揖。<span class="科">丑</span>他姓周。<span class="科">外</span>怎麼你曉得。<span class="科">丑</span>他的娘與張員外耍子的。<span class="科">外</span>咄。過來作揖。<span class="科">丑揖介外</span>周瑞隆讀什麼書。<span class="科">小生</span>讀古文。<span class="科">外教小生依讀介</span>滕王高閣臨江渚。佩玉鳴鸞罷歌舞。畫棟朝飛南浦雲。珠簾暮捲西山雨。拿去謾謾讀。醜驢拿書過來。教你山水歌。<span class="科">丑</span>皮匠阿哥。<span class="科">外</span>良工善得丹青理。輒向茅茨畫山水。<span class="科">丑</span>張公慣會裁靴底。日出卯時方做起。<span class="科">外</span>地角移來方寸間。天涯寫在筆鋒裡。<span class="科">丑</span>楦頭放在皮擔間。鑽兒放在皮盝裡。<span class="科">外</span>一片石。數株松。<span class="科">丑</span>一塊蠟。數根騌。<span class="科">外</span>遠又淡。近又濃。<span class="科">丑</span>皮又爛。底又鬆。<span class="科">外</span>不出門庭三五步。觀盡江山千萬重。<span class="科">丑</span>出門走得三五步。脫了𠫝<a epub:type="noteref" href="#char01"><sup>註</sup></a>兒轉來縫。<span class="科">外</span>你兩人在此讀書。我到城中探一朋友就來。不可頑。消盡平生志氣。結成童稚冤仇。<span class="科">下丑</span>周瑞隆。我和你耍子。<span class="科">小生</span>我不曉得耍子。<span class="科">丑</span>我和你跌交。<span class="科">小生</span>不曉得。先生回來要打。<span class="科">丑</span>我和你扎朦。<span class="科">小生</span>怎麼扎朦。<span class="科">丑</span>把帕兒包了眼睛。我拿住你。我打你。你拿住我。你打我。不許賴。先扎你。<span class="科">包介小生摸住丑打介小生</span>如今該扎你。<span class="科">丑</span>先生來咳嗽為號。<span class="科">包介小生哄丑介外上丑摸住外打介外</span>那個教你的。<span class="科">丑</span>周瑞隆。<span class="科">小生</span>學生在此讀書。<span class="科">外</span>也罷。拿書過來背。<span class="科">小生背書介丑背介外揪跪介外</span>周瑞隆過來羞他。<span class="科">羞介丑打小生介</span></p><aside epub:type="footnote" id="char01"><p>「⿱厶「⿲丿丨乚」」</p></aside>
        
        <p class="曲"><span class="牌">駐雲飛</span>打你無知。偏你聰明把我欺。我喫飯強似你。你會讀成何濟。<span class="夾白">嗏。</span>打你沒爹兒。快出門去。再後休來。惱我肝腸碎。<span class="科">合</span>多謝先生指教迷。</p>
        
        <p class="曲"><span class="牌">前腔</span><span class="科">小生</span>枉做男兒。鳳入深林被鵲欺。空受喬才氣。<span class="夾白"><span class="科">丑</span>放你娘的屁。<span class="科">小生</span></span>自恨時不遇。<span class="夾白">嗏。</span>若得金榜掛名時。報娘恩義。他日身榮。方顯男兒志。<span class="科">合前外</span></p>
        
        <p class="白">不許爭鬧。若再鬧。打二十板。天色晚了。收書放學。<span class="科">丑科外</span>周瑞隆明日早來些。<span class="科">小生</span>是。</p>
        
        <p class="落詩"><span class="科">外</span>讀書休得恣猖狂。<br /><span class="科">丑</span>枉會讀書沒住房。<br /><span class="科">小生</span>休道朱門生餓殍。<br /><span class="科">合</span>也曾白屋出朝郎。</p>
        
        <p class="白"><span class="科">外下丑</span>周瑞隆。你走那裡去。方纔先生來。你卻不說一聲。<span class="科">小生</span>一時間說不及了。<span class="科">丑</span>放屁。<span class="科">打下</span></p>
        
        <h2 id=ch25 class="chapter"><span class="齣題">第二十五齣　訓子</span></h2>
        
        <p class="曲"><span class="牌">疎影</span><span class="科">旦上</span>愁雲障海頭。月冷空閨裡。生離死別。兩處傷悲。夢裡人歸。應嫌是沙場鬼。空留遺腹讀詩書。願取儒風不墜。</p>
        
        <p class="白">獨學無友。孤陋寡聞。想我孩兒在學讀書。敢勝似前番了。若得他成人。也不枉了。正是黃金滿籝。不如教子一經。<span class="科">小生上</span></p>
        
        <p class="曲"><span class="牌">臨江仙</span>蒙娘嚴命去攻書。受盡萬千羞恥。</p>
        
        <p class="白"><span class="科">哭跌介</span>我那娘。<span class="科">旦</span>呀。我那兒。為何不在學中讀書。怎麼就回來了。<span class="科">小生</span></p>
        
        <p class="曲"><span class="牌">紅衫兒</span>母親教孩兒從義學。早被人欺。<span class="夾白"><span class="科">旦</span>莫不是林醜驢欺你。<span class="科">小生</span></span>被那同窗朋友。搬喋是非。<span class="夾白"><span class="科">旦</span>他怎麼樣欺負你。<span class="科">小生</span></span>怎禁他打罵禁持。這冤屈訴誰。<span class="夾白"><span class="科">旦</span>怎麼不去稟先生知道。<span class="科">小生</span>那先生呵。</span>憐他是富室之兒。又何曾問取。</p>
        
        <p class="曲"><span class="牌">前腔</span><span class="科">旦</span>莫怪人欺你。自恨家無主。父身亡。娘獨自。<span class="夾白">林公子呵。</span>便打死我的孩兒。有誰來救取。<span class="夾白"><span class="科">小生</span>母親好傷悲。<span class="科">旦</span></span>雖只是好傷悲。且寧耐。到書館中去。攻書休得要懶癡。若得你一舉成名。<span class="夾白">那時呵。</span>誰不來敬你。</p>
        
        <p class="曲"><span class="牌">獅子序</span><span class="科">小生</span>他頑劣。娘怎知。況終朝他飽食暖衣。不似我守着幾瓮黃齏。又怪我楊修捷對。班馬勤讀。琢磨不就。反生疾忌。他罵我窮酸寒賤。管封侯萬里。索甚毛錐。</p>
        
        <p class="曲"><span class="牌">前腔</span><span class="科">旦</span>家貧窘。難度時。況娘身力薄勢卑。只愁我旦夕喪在溝渠。<span class="夾白"><span class="科">小生</span>連母親也不護孩兒了。<span class="科">旦</span></span>非是娘不護。也有憐兒意。爭奈我家不如。力不如。勢不如。與他們爭不得閒氣。<span class="夾白"><span class="科">小生</span>學堂中朋友都是向他的。<span class="科">旦</span></span>正是世情看冷暖。人面逐高低。</p>
        
        <p class="白">孩兒起來。我送你到學裡去。先生不打你。<span class="科">小生</span>我死也不到他家裡去讀書。<span class="科">旦</span>還不去。<span class="科">小生</span>我決不去。<span class="科">旦打介</span></p>
        
        <p class="曲"><span class="牌">東甌令</span>娘言語。兀自不遵依。可知朋友中間生是非。一番打罵不成器。虧娘受十餘年喫遭際。他年若得錦衣歸。端的是男兒。</p>
        
        <p class="曲"><span class="牌">前腔</span><span class="科">小生</span>男文墨。女針指。教子讀書爹所為。可憐不得趨庭訓。斷機將兒誨。他年便做錦衣歸。早難道身掛老萊衣。</p>
        
        <p class="落詩">休得與人爭是非。<br />從今學內去攻書。<br />龍逢淺水遭蝦戲。<br />鳳入深林被鵲欺。</p>
        
        <h2 id=ch26 class="chapter"><span class="齣題">第二十六齣　勸勉</span></h2>
        
        <p class="白"><span class="科">末上</span>養子不教父之過。訓導不嚴師之惰。前日周娘子送周瑞隆在此從學。因見他家貧。故留在家中喫些茶飯。不想我那醜驢。把他打罵去了。是何道理。不免叫他出來。訓誨一番。醜驢那裡。<span class="科">丑上</span>朝為田舍郎。暮登田舍郎。將相田舍郎。男兒田舍郎。<span class="科">末</span>怎麼有許多郎。<span class="科">丑</span>郎多好種田。<span class="科">科介末</span>我且問你。周瑞隆為何打了他回去。<span class="科">丑</span>他喫我的飯。讀我的書。倒又來羞我。怎麼教我不要打他。<span class="科">科介</span></p>
        
        <p class="曲"><span class="牌">賞宮花</span><span class="科">末</span>文章教爾曹。須當擇友交。有人來就學。不肯好相交。只把家私來比並。不思量惟有讀書高。</p>
        
        <p class="曲"><span class="牌">前腔</span><span class="科">旦扯小生上</span>不合鬧炒。把君家書院擾。<span class="夾白"><span class="科">見介</span>大人。小兒不合傷犯令郎。</span>念兒年幼小。有罪望相饒。<span class="夾白"><span class="科">末</span>非干令郎之事。<span class="科">旦</span></span>自是村童無禮義。非干富室小兒驕。<span class="科">丑小生相打介</span></p>
        
        <p class="曲"><span class="牌">前腔</span><span class="科">末</span>你孩兒真可教。<span class="夾白">我那畜生。</span>因怪他讀書易曉。<span class="科">指丑介</span>況又是為人之道。尚兀自與他廝鬧。是你欺他幼小。懶讀書將他聒噪。你在學堂內。如何比富豪。<span class="夾白">朋友當擇其善。</span>如何魚水不相交。</p>
        
        <p class="曲"><span class="牌">前腔</span><span class="科">旦</span>主人家。勤教道。一會間打罵數遭。他那裡汪汪垂淚。猶兀自道他虛驕。<span class="科">丑小生科</span>你多言聒噪。可知道與人爭較。你在人門下。須當要做小。<span class="科">末</span>莫教令郎做小。<span class="科">旦</span>若無漁父引。怎得見波濤。</p>
        
        <p class="白"><span class="科">末</span>叫書童快請先生出來。<span class="科">外上</span>白日莫閒過。青春不再來。<span class="科">見介末</span>先生。二子昨日為何爭鬧起來。<span class="科">外</span>昨日背書。周瑞隆背得出。令郎背不出。我着瑞隆羞了他一羞。就打將起來。<span class="科">末</span>先生還該痛治他。<span class="科">外</span>有處。我如今出一對。對得出的不打。對不出的就打。<span class="科">末</span>醜驢過來。先生要出對。怎麼好。<span class="科">丑</span>爹爹。對是對不出。要打便打。<span class="科">末</span>胡說。待我出一對。我出桃開。你對李長便了。先生。你出的對疑難。他們對不出。待我出一對罷了。桃開。<span class="科">小生</span>李長。<span class="科">丑</span>老人。<span class="科">外打介丑</span>里長不打。倒打老人。<span class="科">末外</span></p>
        
        <p class="曲"><span class="牌">生姜芽</span>他娘親特地來。憚勤勞。從今學業須精造。聽娘道。休要頑。休要攪。一時非禮相干冒。從今有過須當教。<span class="科">合</span>只願他日上青霄。功名皆賴天公造。</p>
        
        <p class="曲"><span class="牌">前腔</span><span class="科">旦小生</span>從今望琢磨。謝甄陶。自憐無可為師報。真堪笑。得進身。別圖報。封親顯祖添榮耀。一時紋變南山豹。<span class="科">合前</span></p>
        
        <p class="曲"><span class="牌">尾聲</span>閒是閒非休爭鬧。學堂中繼晷與焚膏。努力攻書莫憚勞。</p>
        
        <p class="落詩">閒是閒非不足論。<br />主人只合讓三分。<br />試看滿朝朱紫貴。<br />紛紛盡是讀書人。</p>
        
        <p class="白"><span class="科">外</span>試期將近。周瑞隆可與醜驢同去赴考。<span class="科">末</span>大娘子。一路盤費。都是我的。<span class="科">旦小生</span>多謝了。<span class="科">下丑</span>先生走來。<span class="科">外</span>怎麼。<span class="科">丑</span>要我去赴考。取個老婆與我纔去。<span class="科">外對末介末</span>小兒未曾成人。不討與他。<span class="科">丑</span>那裡有家火。教我做人。<span class="科">下</span></p>
        
        <h2 id=ch27 class="chapter"><span class="齣題">第二十七齣　應試</span></h2>
        
        <p class="曲"><span class="牌">一翦梅</span><span class="科">旦上</span>月滿孤房淚滿衣。痛憶良人。屈喪天涯。黃沙骨冷夢難歸。爭奈家貧。難教孩兒。</p>
        
        <p class="白">奴家家貧力薄。勉以詩書教子。今當大比之年。欲着孩兒求取功名。不知他學問如何。不免叫他出來商議。瑞隆那裡。<span class="科">小生上</span></p>
        
        <p class="曲"><span class="牌">前腔</span>寡婦孤兒共守貧。兀坐書齋。墮淚紛紛。黃昏獨自掩柴門。我做孤兒。爹做孤魂。</p>
        
        <p class="白"><span class="科">見介旦</span>孩兒。大比之年。你可上京求取功名。倘得一官半職。一則可以繼周氏家聲。二則可以雪父母之恥。<span class="科">小生</span>孩兒也只願如此。問寢承顏。難效三牲之養。扇涼溫暖。可報十月之恩。父死母孤。合當在家侍奉。應舉求名。又是顯親之道。為此兩難。如何是好。<span class="科">旦</span>孩兒。三年一度。不可挫過。就此起程。<span class="科">末上</span>大比因時舉。鄉書以類升。有人在此麼。<span class="科">見介小生</span>原來社長公公。請進。<span class="科">見旦介旦</span>公公。今到寒家。有何話說。<span class="科">末</span>老夫此來。別無他話。如今春試在邇。令郎有此才學。不去應舉。更待何時。<span class="科">小生</span>功名之事。非不要去。爭奈母親在堂孤獨。囊橐蕭然。以此兩難。不敢遠行。<span class="科">末</span>何為此小節。有誤前程大事。老夫薄禮相贈。<span class="科">小生</span>多謝公公。<span class="科">旦哭介末</span>娘子。送子求名。乃是美事。何故啼哭。<span class="科">旦</span>社長公公。你不知道。古人云。男子有行。則父送之。女子有行。則母送之。教子讀書。送子求名。俱是他父親之事。今日只有我在。不見他的父親。不由我不傷感也。</p>
        
        <p class="曲"><span class="牌">二郎神</span>愁無極。只為送孩兒。不見親爹在側。曾送我兒夫遭配役。<span class="夾白">不想今日</span>又送孩兒科場求取官職。兒去科場必有榮貴日。爹去後絕無信息。<span class="科">合</span>離別淚把當年離恨提起重滴。</p>
        
        <p class="曲"><span class="牌">前腔</span><span class="科">小生</span>即日堂前拜別。促裝往上國。娘在家中。莫為兒慘慼。兒去途中思娘越添悲憶。便做蟾宮折桂客。要榮我靈椿怎得。<span class="科">合前</span></p>
        
        <p class="曲"><span class="牌">三段子</span><span class="科">末</span>勸君此行赴南宮。文場戰敵。下筆有神。頃刻賦日華五色。若還果得文章力。謾自步躡雲梯路。管取榮登仙桂籍。</p>
        
        <p class="曲"><span class="牌">歸朝歡</span><span class="科">小生</span>孩兒去。孩兒去。自免嘆息。怕光陰如梭過隙。<span class="科">旦</span>若榮耀。若榮耀。早歸馳驛。莫留戀花街柳陌。倚門望你身脫白。須作禹門驚雷客。莫比庸凡空點額。</p>
        
        <p class="曲"><span class="牌">尾聲</span><span class="科">末</span>此行穩作蟾宮客。休戀紅樓顏色。<span class="科">旦</span>早早回歸。休教娘淚滴。</p>
        
        <p class="落詩"><span class="科">小生</span>今朝拜別赴春闈。<br /><span class="科">旦</span>欲上青霄未可期。<br /><span class="科">末</span>若得錦衣歸故里。<br /><span class="科">眾</span>果然端的是男兒。</p>
        
        <h2 id=ch28 class="chapter"><span class="齣題">第二十八齣　選場</span></h2>
        
        <p class="白"><span class="科">考試照常科</span></p>
        
        <h2 id=ch29 class="chapter"><span class="齣題">第二十九齣　報捷</span></h2>
        
        <p class="曲"><span class="牌">剔銀燈</span><span class="科">旦上</span>孩兒去京華。拜紫宸。一別後杳無音信。知他有着荷衣分。知他是依舊白身。思之教人斷魂。無由得音信到我門。</p>
        
        <p class="曲"><span class="牌">前腔</span><span class="科">末</span>我當初原是個解人。周秀才不曾身殞。中途放他逃得命。都道他果作孤魂。如今他孩兒步雲。特來報父子喜音。</p>
        
        <p class="白">自家解人張文是也。當初張敏與我銀子。教我中途打死周羽。若打死了他。如今孩兒高中。必然報仇。我也難免。如今買下登科錄。逕到他家報喜。說出前因。有何不可。此間已是。不免逕入。<span class="科">見介旦</span>押獄哥。多年不見。到此何幹。<span class="科">末</span>特來報喜。<span class="科">旦</span>有甚麼喜。<span class="科">末</span>令郎高中第九名進士。除授吳縣尹。請看登科錄。<span class="科">旦</span>果然孩兒中了。謝天謝地。<span class="科">末</span>令郎是小喜。還有大喜。<span class="科">旦</span>還有什麼大喜。<span class="科">末</span>娘子請猜一猜。<span class="科">旦</span></p>
        
        <p class="曲"><span class="牌">傾杯序</span>悶積愁堆。恨經年冤苦。無由得解。見說孩兒乍登甲第。略展愁懷。聞伊賀喜。你說道這般喜事。使奴驚怪。更不知這樁喜事。還從那得來。</p>
        
        <p class="曲"><span class="牌">前腔</span><span class="科">末</span>堪哀。你丈夫記當初配廣南。是我親押解。恨張敏不仁。與我錢財。要將伊夫婿打死天涯。感得神明托夢。放他脫離。免他災害。若要尋親。相見須到鄂州界。</p>
        
        <p class="曲"><span class="牌">前腔</span><span class="科">旦</span>如今謝你們得放身。便死也相感戴。二十年來永絕音耗。每日憂懷。愁鎖粧臺。報道兒占大魁。我夫還在。擔擱狼狽。<span class="夾白">大哥。</span>你說這樁喜事。到添我一般哀。</p>
        
        <p class="白"><span class="科">末</span>周先生在鄂州地方。令郎回來。若要尋取。逕往他處便了。<span class="科">旦</span>小兒回來。登門相謝。</p>
        
        <p class="落詩"><span class="科">旦</span>定將恩怨說孩兒。<br />你是恩人我怎知。<br />教子喜登黃甲第。<br />尋親須到鄂州岐。<br /><span class="科">末下小生眾上</span></p>
        
        <p class="曲"><span class="牌">似娘兒</span>平地一聲雷。桃浪暖已化龍魚。曲江賜罷瓊林宴。宮花帽簇。天香袍染。高步雲梯。</p>
        
        <p class="白">一子受皇恩。全家食天祿。下官承母命赴試。且喜一舉成名。蒙聖恩除授平江路吳縣縣尹之職。回家請取母親。一同赴任。此間已是自家門首。左右迴避。<span class="科">眾下見介</span>母親請上。待孩兒拜見。<span class="科">旦</span>你且不要拜我。先去拜你的父親。<span class="科">小生</span>母親差矣。孩兒在娘懷抱。就沒了父親。如今那裡去尋父親。<span class="科">旦</span>我只道是孝順之子。原來是忤逆之兒。兀的不氣殺我也。<span class="科">小生</span></p>
        
        <p class="曲"><span class="牌">入破</span>衣錦還鄉里。誰不生歡喜。我娘親緣何番成一段愁緒。欲問還疑。未審孩兒有何罪。望娘恕責罰。從娘命。兒不敢違。<span class="科">旦</span>你怎知。我喫盡萬千狼狽。不因你我也喪溝渠。肯受他人禁持。<span class="科">小生</span>料想我爹行。必受何人冤屈。我是個不孝兒。長養成人。兀自不知娘的就裡。<span class="科">旦</span>為築河堤。無錢使用。告求張敏借錢使。誰知他虛填了空頭文契。把他人殺死。誣告你爹做殺人重罪。他計囑官司。把你爹屈招認罪。後來逼我強婚不從。只因你在娘身。已無可推辭。只得把花容剖破。方得兩分離。只這刀痕。是你娘傷心痛處。</p>
        
        <p class="曲"><span class="牌">滾</span><span class="科">小生</span>聽說痛言。聽說痛言。使兒心碎。二十載。娘受苦。兒不聞。逆天罪大恨張敏不仁。恨張敏不仁。把我爹娘謀計。這奸賊誓不同天。難容在世。拚棄了官。拚棄了官。縱殺他。只准復讎罪。<span class="夾白"><span class="科">旦</span>孩兒。殺了人要做囚犯。<span class="科">小生</span></span>寧做重囚寧做重囚。不殺他被人笑好羞恥。<span class="科">旦</span>休得差池。休得差池。爹陷他鄉里。不去尋親。在此閒爭甚的。<span class="夾白"><span class="科">小生</span>母親。孩兒此事。必定要報仇。<span class="科">旦</span></span>若去報仇。若去報仇。必落囚牢裡。兒遭罪。娘思憶。爹不歸。一家裡都荒廢。<span class="科">小生</span>不審爹行。不審爹行。災禍如何脫離。目今流落何方。還是甚處。<span class="夾白"><span class="科">旦</span>解人張文說。押解你爹爹去時。</span>神祠裡。感夢相憐。放他脫離。<span class="夾白"><span class="科">小生</span>要尋父親。到那裡去尋。<span class="科">旦</span></span>你若去尋親。若去尋親。只在鄂州界裡尋端的。目今便作行計。又添我別離淚垂。</p>
        
        <p class="白"><span class="科">小生</span>孩兒怎敢不去。二十年沒了父親。今日見說爹在他鄉。孩兒千歡萬喜。豈不聞朱壽昌之事乎。幼年失了母親。後來長成。棄官尋母。訪于西川相會。朝廷以為盛事。只不知爹爹怎生模樣。望母親說與孩兒知道。<span class="科">旦</span></p>
        
        <p class="曲"><span class="牌">金落索</span>說起真可憐。那有孩兒不識親爹面。自別後二十年。略略彷些儀容。說與孩兒看。身材小更短。瘦容顏。白淨臉微鬚。一雙清秀眼。<span class="夾白">他平昔在家呵。</span>寬衣博帶。做個儒生扮。只怕流落他鄉不似前。堪憐。念爹行不在。孩兒不識。使娘難言。</p>
        
        <p class="曲"><span class="牌">宜春令</span><span class="科">小生</span>爹容貌。兒一般。得相逢在途路間。若還認得。怎生拆散。只愁他寄跡深院。何由得尋覓方便。儻得見。如何說得許多根緣。</p>
        
        <p class="曲"><span class="牌">梧桐樹</span><span class="科">旦</span>怕他棲身在店肆間。怕他寄跡在誰門館。怕他酒肆茶坊。寺院和宮觀。<span class="夾白">我那兒。</span>你逢人下禮。先訪問周維翰。說道邊配邕州身幸免。說臨別妻子方懷孕。說離了家鄉二十年。終須見。只愁你囊無挑藥。那取盤纏。</p>
        
        <p class="曲"><span class="牌">宜春令</span><span class="科">小生</span>盤纏事。說又難。說將來恐娘心痛酸。程途路上。自能幹辦。<span class="夾白"><span class="科">旦</span>把什麼做盤纏。<span class="科">小生</span></span>行醫賣卜尋覓。<span class="夾白"><span class="科">旦</span>行醫賣卜。阻了路程。<span class="科">小生</span></span>參官貴也須緝探。<span class="夾白"><span class="科">旦</span>終不然去求告人。<span class="科">小生</span></span>孩兒刺血寫經為念。</p>
        
        <p class="曲"><span class="牌">梧桐樹</span><span class="科">旦</span>養你二十年。誰把你相輕賤。今日把身體傷殘。怎不教娘怨。毀傷身己。使娘痛難言。一點血流。使娘一點淚漣。不將手指刺破在人前告。怎能勾骨肉團圓一處歡。天憐念。恁娘留戀。兒莫留連。</p>
        
        <p class="曲"><span class="牌">宜春令</span><span class="科">小生</span>辭親去。怎敢延。辨行程。把衣裝改換。兒今去也。勸娘休念。途中邂逅相逢。知爹是恁般豐範。望娘親將何憑據。與爹一觀。</p>
        
        <p class="白"><span class="科">旦</span>你也說得是。我寫一封與你去。</p>
        
        <p class="曲"><span class="牌">一封書</span>妻郭氏。寸箋上達兒夫周解元。從別後。苦萬千。張敏不仁難盡言。今喜孩兒得中選。棄職尋親到海邊。見鸞箋。莫留連。及早回來雪大冤。</p>
        
        <p class="曲"><span class="牌">羅帳裡坐</span>從他別後。心事萬千。我欲盡寫。那取長箋。略略寫些大綱。教他放下心寬。欲將兩字報平安。等不得封皮淚乾。</p>
        
        <p class="曲"><span class="牌">前腔</span><span class="科">小生</span>兒今拜別。辭娘去遠。急忙便走。自覺步履不前。<span class="夾白"><span class="科">旦</span>我兒去了。如何又轉來。<span class="科">小生</span></span>欲言心事。教我珠淚漣漣。<span class="夾白"><span class="科">旦</span>有何心事。<span class="科">小生</span></span>未審爹爹幾時還。誰把我娘親看管。</p>
        
        <p class="曲"><span class="牌">前腔</span><span class="科">旦</span>我辛勤慣歷。喫盡萬千。你若掛心。怎得爹見。與我仔細遍尋。莫憚長遠。直須尋見父方還。莫為娘行便轉。</p>
        
        <p class="曲"><span class="牌">前腔</span><span class="科">小生</span>今日兒去。愁懷萬千。<span class="夾白">有人問起孩兒。</span>只說孩兒赴任之官。<span class="夾白"><span class="科">旦</span>為何。<span class="科">小生</span></span>恐張家賊子又逞兇頑。若還中路稍遲延。只恐孩兒不免。</p>
        
        <p class="曲"><span class="牌">尾聲</span>傷心只得強分散。兩下裡懸懸望眼。何日母子夫妻一處歡。</p>
        
        <p class="曲"><span class="牌">哭相思</span><span class="科">旦</span>莫為娘行便轉歸。<span class="科">小生</span>勸娘寬取莫思兒。世上萬般哀苦事。無非遠別共生離。<span class="科">小生下</span></p>
        
        <p class="曲"><span class="牌">前腔</span><span class="科">旦</span>兒去也淚雙垂。兒行千里母心隨。教娘望斷南來雁。一日思兒十二時。<span class="科">下</span></p>
        
        <h2 id=ch30 class="chapter"><span class="齣題">第三十齣　遇恩</span></h2>
        
        <p class="曲"><span class="牌">西地錦</span><span class="科">生上</span>天恩大佈均瞻仰。喜一身幸脫羅網。</p>
        
        <p class="白">彩鳳朝銜五色書。陽春忽佈網羅除。已將心變寒灰後。豈料光生腐草餘。思故里。意躊躕。咫尺天涯音信稀。可憐收錄恩難報。刻骨銘心不敢違。小生幸遇天恩。欲回故里。不免請李員外出來。拜辭而去。言之未已。員外早到。<span class="科">外上</span>幾載相看勝嫡親。笑談詩酒樂晨昏。今朝又向陽關別。唱徹驪駒不忍聞。<span class="科">見介生</span>多蒙大恩。感之不盡。得遇恩宥。欲歸故鄉。<span class="科">外</span>你要回去。敢是家下有慢先生。故此思歸。<span class="科">生</span>恩深難報。何出此言。<span class="科">外</span>先生一向在此。情投契合。正好盤桓。意欲屈留幾日。爭奈你離家日久。故此不敢強留。<span class="科">生</span>小生有拙詞一帖。名曰臺卿集。送與員外。留為後會表照。<span class="科">外</span>多謝佳章。我有白金十兩。奉為路費。<span class="科">生</span>重承厚賜。何以克當。</p>
        
        <p class="曲"><span class="牌">錦堂月</span>命蹇時乖。萍蹤梗跡。多蒙大恩提攜。此身生還。沒齒怎忘恩義。便待要結草銜環。更未卜何時重會。<span class="科">合</span>分別去。冷落書齋。朝夕與誰相對。</p>
        
        <p class="曲"><span class="牌">前腔</span><span class="科">外</span>應知。數載蝸居。相看淡薄。斯文彼此相會。契合情投。臨岐怎忍分袂。但願你早到家園。親骨肉仍同歡會。<span class="科">合前</span></p>
        
        <p class="曲"><span class="牌">僥僥令</span><span class="科">生</span>恩多難撇漾。欲去意遲遲。只恐水遠山遙難相會。欲報這深恩知甚日。</p>
        
        <p class="曲"><span class="牌">尾聲</span>蕭蕭行李西風裡。西出陽關無故知。如遇鱗鴻寄便書。</p>
        
        <p class="落詩">此別恨綿綿。<br />恩多難盡言。<br />不辭千里遠。<br />保重到家園。</p>
        
        <h2 id=ch31 class="chapter"><span class="齣題">第三十一齣　血書</span></h2>
        
        <p class="曲"><span class="牌">縷縷金</span><span class="科">小生上</span>蒙娘命。去尋親。奔波涉遠水。好艱辛。來到鄂州界。人煙相近。向人前刺血寫經文。慇懃問緣因。慇懃問緣因。</p>
        
        <p class="白">周瑞隆承母命來尋父親。此處已是鄂州界上。人煙湊集。不免上前刺血寫經。</p>
        
        <p class="曲"><span class="牌">拋誦子</span>刺血寫經結良因。七軸蓮花字字新。身體髮膚受父母。毀傷身己為尋親。<span class="科">合</span>南無佛。阿彌陀佛。</p>
        
        <p class="白"><span class="科">外</span>賓客不來門戶俗。詩書不教子孫愚。呀。道人着地而坐。你在此怎麼。<span class="科">小生</span>小道刺血寫經的。<span class="科">外</span>刺一字要幾文錢。<span class="科">小生</span></p>
        
        <p class="曲"><span class="牌">前腔</span>休言一字値千金。刺血寫經有來因。父母在堂不恭敬。何用靈山見世尊。<span class="科">合前外</span></p>
        
        <p class="白">你家住在何處。<span class="科">小生</span></p>
        
        <p class="曲"><span class="牌">前腔</span>小道家住本河南。涉水登山有萬千。刺血寫經心自苦。尋親到此萬般難。<span class="科">合前</span></p>
        
        <p class="曲"><span class="牌">香柳娘</span><span class="科">外</span>你刺血寫經。刺血寫經。歡喜敬承三寶。緣何未寫先有悽惶貌。看出家人做作。看出家人做作。只合散誕與逍遙。這般哭號陶。若惜疼怕痛。若惜疼怕痛。別作生涯計較。何須苦惱。</p>
        
        <p class="白">我且問你。為何不曾刺破。先啼哭起來。<span class="科">小生</span>小子不是刺血寫經的。只為尋父親不見。將此做行頭。<span class="科">外</span>你父親那府人氏。<span class="科">小生</span></p>
        
        <p class="曲"><span class="牌">前腔</span>開封府住居。開封府住居。<span class="夾白"><span class="科">外</span>你父親離家幾時了。<span class="科">小生</span></span>離家二十年了。<span class="夾白"><span class="科">外</span>姓甚名誰。<span class="科">小生</span></span>周羽姓名。維翰是表。<span class="夾白"><span class="科">外</span>為甚事到此。<span class="科">小生</span></span>被人陷害。被人陷害。母親泣別時。<span class="夾白">我小子呵。</span>七個月娘懷裡。<span class="夾白"><span class="科">外</span>後來怎麼。<span class="科">小生</span>別後生下小子呵。</span>教讀書應舉。教讀書應舉。棄官尋父親。都是母親教道。</p>
        
        <p class="白"><span class="科">外</span>敢問門下尊諱。<span class="科">小生</span>學生周瑞隆。今科得中第九名進士。<span class="科">外</span>原來是位大人。失敬了。你令尊周維翰。在我家二十餘年。今遇天恩大赦。辭別老夫回去了。早來得一兩日。也得相見。<span class="科">小生</span>既然如此。待我趕上去。<span class="科">外</span>休要急性。你是他背生之子。路上相逢。皆不認得。留一本臺卿集。是令尊賜我的。今送與你。沿途看去。有人認此詩。這就是你父親了。<span class="科">小生</span>多謝了。大恩人請上拜謝。</p>
        
        <p class="曲"><span class="牌">清江引</span>嚴父在府。謝你週全不小。粉骨碎身恩難報。不因漁父引。怎得見波濤。<span class="科">合</span>尋親見了。骨肉團圓歡笑。</p>
        
        <p class="曲"><span class="牌">前腔</span><span class="科">外</span>令尊在此留詩稿。離寒家不久休焦燥。你棄官尋父親。憐伊受劬勞。<span class="科">合前</span></p>
        
        <p class="落詩">伊父飄零二十年。<br />荷蒙收錄得週全。<br />分明指與平川路。<br />莫把忠言作惡言。</p>
        
        <h2 id=ch32 class="chapter"><span class="齣題">第三十二齣　相逢</span></h2>
        
        <p class="曲"><span class="牌">縷縷金</span><span class="科">生上</span>家鄉遠。路途貧。多行十數里。不覺又黃昏。鼓角聲悲咽斷柴門。此間投一宿。奔前程。途中寂寞暗消魂。寂寞暗消魂。</p>
        
        <p class="白">江靜潮初落。林昏障未開。暗香浮動處。應是隴頭梅。天色已晚。此間借宿一宵。明日早行。店主人有麼。<span class="科">丑</span>門庭洒掃絕埃塵。月色風光照四鄰。門外大書天下館。家中安歇四方人。那個。<span class="科">生</span>我是投宿的。<span class="科">丑</span>來晚了。沒有房子。<span class="科">生</span>年老行不上。以此晚了。<span class="科">丑</span>還有什麼人。<span class="科">生</span>單身又無行李。但得一席之地。便可安身。<span class="科">丑</span>裡邊有一間書房。你且進來睡了罷。<span class="科">下生</span>多謝。正是一覺放開心地穩。夢魂從此到陽臺。<span class="科">睡介小生上</span></p>
        
        <p class="曲"><span class="牌">前腔</span>心悒怏。好艱辛。孤村聞犬吠。風雪夜歸人。此間一宿店。投奔好安身。思親回首望孤雲。回首望孤雲。</p>
        
        <p class="白">疊疊遙山望白雲。疎疎微雨弄黃昏。松聲更帶溪聲急。不是離人也斷魂。自家來到鄂州界。得遇李員外。說我父親回去了。趕上來多行幾步路。不覺天晚不免此間借宿一宵。店主人有麼。<span class="科">丑上</span>誰人。<span class="科">小生</span>是借宿的。<span class="科">丑</span>來遲了。沒有所在。<span class="科">小生</span>單身又無行李。但得一席之地。便可安身。<span class="科">丑</span>裡面書房裡。有一個老客長。你與他同睡何如。<span class="科">小生</span>多謝。店主人有火借些。<span class="科">丑</span>有。正是一葉浮萍歸大海。人生何處不相逢。<span class="科">下小生</span>三冬客旅嘆悲辛。抱膝燈前影伴身。暗想家中人夜坐。沉吟憶着遠行人。蒙李員外與我一本臺卿集。乃是我爹爹所作。天呵。周瑞隆收得父親詩一本。帶得母親書一封。只見二親筆跡。不見二親之面。好傷感人也。</p>
        
        <p class="曲"><span class="牌">駐馬聽</span>梗跡蓬飄。跋踄山川豈憚勞。只為尋親到此。母親懸望。目斷魂消。悽惶兩字在懷抱。不眠愁對孤燈照。誰與我伴寂寥。惟有隨身瘦影。與我不相拋。</p>
        
        <p class="白">我心上有事。睡不着。他心上無事。這等好睡。</p>
        
        <p class="曲"><span class="牌">前腔</span>意逸心驕。熟睡鼾齁無事老。他那裡安然寢睡。高枕無憂。其樂滔滔事不關心。一任自清高。關心者亂添煩惱。一般為客在今宵。如何兩般煩惱。教我痛不了。</p>
        
        <p class="白"><span class="科">生</span>這人不達時務。行路辛苦。圖覺好睡。只管絮絮叨叨。豈不聞食不語。寢不言。<span class="科">小生</span>是。小生不是了。<span class="科">生</span>不是你不是。倒是我不是。<span class="科">小生</span>好沒來由。他自睡。我自睡。被他搶白了這一場。也不要怪他。這是我命該如此。李員外與我臺卿集。連日在路不曾看得。今晚燈前展開看一看。<span class="科">念介</span></p>
        
        <p class="詩">幾載藏名鬻餅家。半生逃死客天涯。<br />當時不遇孫賓石。應對東風怨落花。</p>
        
        <p class="白">這是東漢趙岐的故事。被他人陷害。逃于北海。幸得孫賓石收錄。我父親得李員外收錄。感此意。作此詩。</p>
        
        <p class="曲"><span class="牌">前腔</span>寫怨揮毫。不是逢人作解嘲。似孔明吟梁甫。趙岐危迍。屈子作離騷。二十年離恨可知道。筆端寫不盡淒涼調。<span class="夾白">好笑我母親。周瑞隆十二十三。不省人事。十五十六。也知人事。那時不教我尋父親。今日叫我尋。卻不遲了。</span>情況最難熬。早一日尋親見了。免得受煎熬。</p>
        
        <p class="白">更深夜靜。神思困倦。不免睡了罷。正是蝴蝶夢中家萬里。杜鵑枝上月三更。<span class="科">睡介生</span>正是愁人莫與愁人說。說與愁人展轉愁。我正睡之間。聽得小客語言。好似河南人聲音。又說什麼臺卿集。這是我做來送與李員外的。如何到在他手裡。他如今睡了。待我起來看一看。<span class="科">看驚介</span></p>
        
        <p class="曲"><span class="牌">忒忒令</span>這詩集是我親手做來。不審他緣何收在。<span class="夾白">且住。若是李員外家中之人。一個個都是我認得的。且待我將燈照看。是那一個。呀。</span>覷着他龐兒俊。似我妻廝類。試將他語言猜。他豐範似開封府。這因由怎解。</p>
        
        <p class="曲"><span class="牌">前腔</span><span class="科">小生醒介</span>你為人真個好呆。不肯睡只管驚怪。有何事將人㤉懟。<span class="夾白">你起初可不道來。</span>卻不道食不言。寢不語。將人好夢驚回。</p>
        
        <p class="白"><span class="科">生</span>小客長休怪。方纔我聽得你言語。好似我河南開封府聲音。以此冒犯。<span class="科">小生</span>小生正是開封府人。<span class="科">生</span>老夫也是開封府人。正是鄉人遇鄉人。<span class="科">小生</span>不覺也動情。老客長。請坐過來講一講。<span class="科">生</span>我如今要回去。不知小客長何往。<span class="科">小生</span>也要回家。<span class="科">生</span>既然如此。做一個伴兒同行。<span class="科">小生</span>長者高姓。<span class="科">生</span></p>
        
        <p class="曲"><span class="牌">園林好</span>念我是周羽秀才。<span class="夾白"><span class="科">小生</span>家中有什麼人。<span class="科">生</span></span>妻郭氏臨別懷胎。<span class="夾白"><span class="科">小生</span>貴表。<span class="科">生</span></span>表字維翰相代。<span class="夾白"><span class="科">小生</span>離家幾時了。<span class="科">生</span></span>離家有二十載。離家有二十載。</p>
        
        <p class="曲"><span class="牌">前腔</span><span class="科">小生</span>聽原因令人可哀。<span class="夾白">呀。你是我的爹爹了。<span class="科">生</span>我沒有孩兒。你不要認差了。<span class="科">小生</span></span>我是背生兒。逆天罪大。<span class="夾白"><span class="科">生</span>你既是我背生兒。叫什麼名字。<span class="科">小生</span>叫周瑞隆。<span class="科">生</span>原來果然是我孩兒。我那兒。<span class="科">抱哭介小生</span></span>二十年教爹爹飄敗。不廝見。淚盈腮。相見後。喜盈腮。</p>
        
        <p class="曲"><span class="牌">江兒水</span><span class="科">生</span>憶昔當年別。方纔在母懷。如今已有二十載。兒今成人身長大。但你爹娘兩下愁無奈。我幸遇恩人相待。想你娘親。必受十分狼狽。</p>
        
        <p class="曲"><span class="牌">前腔</span><span class="科">小生</span>爹陷他鄉外。娘親受苦哉。只因張敏廝禁害。<span class="夾白"><span class="科">生</span>張敏無狀。你母親立志何如。<span class="科">小生</span></span>要保全孩兒甘寧耐。<span class="夾白"><span class="科">生</span>怎麼絕得那冤家之念。<span class="科">小生</span></span>把花容割破。方得他心改。<span class="夾白"><span class="科">生</span>割破了面皮。好苦惱。曾教你讀書麼。<span class="科">小生</span></span>教子讀書登第。<span class="夾白"><span class="科">生</span>你登第了。謝天地。<span class="科">小生</span></span>棄職尋親。萬里特來南海。</p>
        
        <p class="曲"><span class="牌">五供養</span><span class="科">生</span>兒今大魁。懊恨你爹身流落天涯。只愁你娘做了別人婦。爹做死屍骸。誰想道守節婦教子成大才。背生兒尋父臨邊界。<span class="科">合</span>提起當年事愁滿懷。骨肉相逢。喜中變哀。</p>
        
        <p class="曲"><span class="牌">前腔</span><span class="科">小生</span>我無錢欠財。刺血寫經。走遍天涯。天憐兒受苦。尋見父親來。爹須見兒心眼開。娘凝望兒愁無奈。<span class="科">合前</span></p>
        
        <p class="曲"><span class="牌">川撥棹</span><span class="科">生</span>彈珠淚。我孩兒真孝哉。若非你刺血寫經。若非你刺血寫經。父子們何由再會。苦娘親。怎佈擺。苦娘親。怎佈擺。</p>
        
        <p class="曲"><span class="牌">前腔</span><span class="科">小生</span>娘也應知爹貌改。<span class="科">生</span>把什麼為憑揣在懷。<span class="科">小生</span>乍見爹歡喜顏開。乍見爹歡喜顏開。頓忘了娘書在懷。舊啼痕。方展開。新淚痕。滴下來。</p>
        
        <p class="曲"><span class="牌">臨江仙</span>二十年前多少事。離愁別恨休論。將書尋父我兒身。痛憐親骨肉。重返舊家門。</p>
        
        <p class="白"><span class="科">丑上</span>自不整衣毛。何須夜夜號。你二人絮絮叨叨一晚。攪得各房都睡不着。是何道理。<span class="科">生</span>店主人。實不相瞞。這是我背生兒。二十年不曾相見。今日偶在寶店相逢。不覺傷感。為此驚動了列位。<span class="科">丑</span>天下歡娛。不及父子相會。今在我店中相逢。豈非異事。恭喜。恭喜。<span class="科">生</span>些須房金請收下。<span class="科">丑</span>多謝。多謝。<span class="科">生</span>店主人。我且動問。你鄂州界上李員外。你可認得麼。<span class="科">丑</span>我這裡店房都是他的。怎麼不曉得。<span class="科">生</span>原來如此。學生有一本書。煩店主人寄去。說道周維翰父子在店相會。千萬與我多多致意李員外。<span class="科">丑</span>當得。當得。</p>
        
        <p class="落詩">百夢不如書一封。<br />百書怎比一相逢。<br />今朝賸把銀缸照。<br />猶恐相逢似夢中。</p>
        
        <h2 id=ch33 class="chapter"><span class="齣題">第三十三齣　懲惡</span></h2>
        
        <p class="曲"><span class="牌">水底魚兒</span><span class="科">末上</span>開設茶坊。聲名滿四方。煎茶得法。非咱胡調謊。官員來往。招接日夜忙。盧仝陸羽。也來此處嘗。也來此處嘗。</p>
        
        <p class="白">自家生居柳市。業在茶坊。器皿精奇。鋪排洒落。招接的都是十洲三島客。應付的俱是四海五湖賓。來千去萬。耳邊廂聽了多少清談。小心奉承。眼面上頓成幾多歡喜。真個是風流茶博士。瀟洒酒家人。恐有喫茶的來。不免在此伺候。<span class="科">外上</span></p>
        
        <p class="曲"><span class="牌">夜行船</span>日永黃堂無外事。潛蹤跡暗察民情。白叟休猜。黃童莫睹。違者斷無輕恕。</p>
        
        <p class="白">山城無事早休衙。閒逐東風看落花。行處莫教高喝道。恐驚林外野人家。下官范仲淹是也。本隨朝寶謨閣侍制。蒙聖恩除授河南開封府尹。廉知河南一郡。俗惡民頑。倚強凌弱。恃富欺貧。我如今扮作客商。改換衣裝。閒行市井之中。訪察民間之事。此間一所茶坊。不免裡面一坐。茶博士那裡。<span class="科">末</span>客官可是喫茶的。<span class="科">外</span>你有什麼好茶。拿來喫。<span class="科">末</span>有茶在此。<span class="科">外</span>此茶從何而來。<span class="科">末</span></p>
        
        <p class="曲"><span class="牌">好姐姐</span>此茶十分細美。看烹來過如陸羽。一泉二泉。試嘗君自知。休輕覷。路逢俠客須呈劍。不是才人不獻詩。</p>
        
        <p class="曲"><span class="牌">前腔</span><span class="科">外</span>此茶風生兩腋。要乘此清風歸去。三鍾四鍾。非吾苦要喫。只愁取。蒼生命墮巔崖裡。地位清高總不知。</p>
        
        <p class="曲"><span class="牌">前腔</span><span class="科">淨上丑隨</span>我們薰薰醉歸。<span class="夾白"><span class="科">丑</span>員外。許多相公在此送。<span class="科">淨</span>請了。</span>多謝得諸公陪侍。到茶坊坐地。好茶喫幾杯。<span class="夾白"><span class="科">末</span>茶博士接員外。<span class="科">丑</span>起去。<span class="科">淨</span></span>茶博士。好茶且請張員外。醉倒王公舊酒壚。</p>
        
        <p class="白"><span class="科">末推外介</span>快起來。張員外來了。走過。走過。<span class="科">淨</span>這是什麼人。<span class="科">末</span>是遠方買茶喫的。<span class="科">淨</span>怎麼見我也不迴避。<span class="科">末</span>遠方人不曉得員外的。<span class="科">淨</span>既是不曉得的。你何不與他說。可打這廝。<span class="科">末</span>員外請茶。<span class="科">淨</span>這茶不中喫。拿去。可惡。<span class="科">末</span>小的本錢欠少。<span class="科">淨</span>宋清。他舊年領我多少銀子。<span class="科">丑</span>領十個。還了二十個了。<span class="科">淨</span>宋清。再與他十個。<span class="科">末</span>利錢望員外饒些。<span class="科">淨</span>饒你些。只還一十五個。明日來領。不來領要打。<span class="科">末</span>曉得。<span class="科">淨</span>走不動了。取轎來。<span class="科">外走介淨</span>你這狗才。我起初饒了你。怎麼轉來又捱我一捱。你來討死。宋清。與我鎖了。你不認得我張老爺。本府知府范仲淹。也讓我一馬頭。<span class="科">外</span>范仲淹。你也認得。<span class="科">淨</span>前日在京中與我求玉帶。我就送兩三條與他。他只是這一兩日到任。我着人去接他去了。你若無禮。取個帖子。送到府裡。擺佈你。<span class="科">外</span>怎麼擺佈我。<span class="科">丑</span>你不曉我家火牢也有。水牢也有。張千慣會使計。那宋清慣會殺人。你若無禮。我就殺了你。<span class="科">外</span>清天白日。難道殺人。<span class="科">丑</span>希罕殺你一個。我也曾殺幾個人過。我怕那個。拿他家去。<span class="科">外</span>我是斯文人。拿我家去怎麼。<span class="科">淨</span>既是斯文人。饒他去罷。<span class="科">末</span>茶博士送員外。<span class="科">丑</span>去。<span class="科">淨丑眾下外</span>茶博士。他是那一部的員外。<span class="科">末</span>不是中進士的員外。當地土豪。稱為員外。<span class="科">外</span>怎麼這等強橫。你將他平日事情。說與我知道。<span class="科">末</span>小人不敢說。倘他知道。小的身家就難保了。<span class="科">外</span>不妨。你且說來。<span class="科">末</span></p>
        
        <p class="曲"><span class="牌">孝順歌</span>張員外。太不仁。家私巨萬。把人併吞。<span class="夾白"><span class="科">外</span>怎麼不與他爭論。<span class="科">末</span></span>有錢可通神。誰敢與他相爭論。<span class="夾白">若有冒犯他的。拿到官府去。</span>有甚麼十分打緊。<span class="夾白"><span class="科">外</span>你為何這等怕他。<span class="科">末</span></span>量我小小茶坊。怎不容忍。多少人家。被他陷作齏粉。<span class="夾白"><span class="科">外</span>他的勾當。可細說來。<span class="科">末</span></span>若說他做作。教君不忍聞。<span class="夾白"><span class="科">外</span>但說不妨。<span class="科">末</span></span>若說是非者。便是是非人。</p>
        
        <p class="白"><span class="科">外</span>你這裡有什麼人被他害了。</p>
        
        <p class="曲"><span class="牌">前腔</span><span class="科">末</span>有個周維翰。家最貧。官差做夫身受窘。他有妻。貌娉婷。無錢去告張敏。那張生喜欣。<span class="夾白"><span class="科">外</span>敢是多要他些利錢。<span class="科">末</span>將一紙文契去。</span>把實契虛填。索錢甚緊。<span class="夾白"><span class="科">外</span>可曾還他。<span class="科">末</span></span>無可償還。要他妻兒折准。<span class="夾白"><span class="科">外</span>那婦人從也不從。<span class="科">末</span></span>他守節不允情。又使機謀害人命。</p>
        
        <p class="白"><span class="科">外</span>又是那個喫他害了。<span class="科">末</span></p>
        
        <p class="曲"><span class="牌">前腔</span>他一朝怒生嗔。把黃德枉殺身。<span class="夾白">把那尸首呵。</span>擡在周家後門。誣告官司。屈教他認。<span class="夾白"><span class="科">外</span>那周羽怎麼了。<span class="科">末</span></span>把他邊配邕州。做了無主孤魂。休泄漏這段情。咱和你。不安穩。</p>
        
        <p class="白"><span class="科">外</span>想是要營搆他妻子。故下這般毒手。<span class="科">末</span></p>
        
        <p class="曲"><span class="牌">前腔</span>要他妻子強逼婚。那佳人抵死不肯允。一朝把花容割破<span class="夾白">做</span>瘡痕。方得離分。他有個背生孩兒。生得十分聰俊。<span class="夾白"><span class="科">外</span>孩兒怎麼不與父親報仇。<span class="科">末</span></span>方纔及第回來。那佳人教子尋親。</p>
        
        <p class="白"><span class="科">外</span>周羽去幾年了。</p>
        
        <p class="曲"><span class="牌">前腔</span><span class="科">末</span>去了二十載沒信音。人來報說周羽存。若得蒼天憐憫。令他見父親。說起傷情。<span class="夾白"><span class="科">外</span>當初怎麼不告。<span class="科">末</span></span>那有廉吏清官。斷雪冤恨。<span class="夾白"><span class="科">外</span>他做這樣歹事。再有何人被害。<span class="科">末</span></span>說不盡為富不仁。</p>
        
        <p class="白"><span class="科">外</span>多謝茶。三錢銀子在此。<span class="科">末</span>多謝了。</p>
        
        <p class="落詩"><span class="科">外</span>此人如果太奸豪。<br />天網恢恢豈可逃。<br /><span class="科">末</span>不如閉口深藏舌。<br />到底安身處處牢。</p>
        
        <p class="白"><span class="科">末下外弔場</span>有名豈在鐫頑石。路上行人口似碑。開封府封丘縣有此等頑民。下官怎麼不懲治他。叫左右拿公服。到公館去。<span class="科">末眾拿袍帶上介開門介外</span>叫地方。<span class="科">丑見介外</span>我問你。地方上有個張敏麼。<span class="科">丑</span>有。<span class="科">外</span>他平日有什麼惡跡。從實說來。不可穩瞞。<span class="科">丑</span>他倚恃土官名分。虛填巧取人財。飢荒穀米價高擡。私置牢獄杻械。強佔良人妻女。故殺人命堪哀。把持官府也忒該。爺爺拿下與萬民除害。<span class="科">外</span>叫左右。與我快拿來。<span class="科">末應介朝內叫介</span>張員外在家麼。<span class="科">內</span>是誰。<span class="科">末</span>本府范爺請。<span class="科">淨上</span>來了。叫宋清快牽羊擔酒。去賀太爺。叫張千送帖子。<span class="科">末</span>稟老爺。張敏正來賀老爺。<span class="科">外</span>他進來之時。把大門閉了。着他低頭進來見我。<span class="科">末</span>員外。稟過太爺了。着你低頭進去相見。<span class="科">淨</span>作怪。每常太守待我出來迎接。這個太守教我低頭進來。待我進去。張敏拜賀老爺。<span class="科">外</span>咄。擡起頭來。<span class="科">淨</span>不敢。呀。就是茶坊裡見過的。<span class="科">外</span>叫左右剝了他的衣服。<span class="科">淨科外</span>你是什麼人。敢戴大帽。<span class="科">淨</span>遮陰而已。<span class="科">外</span>你怎麼轎馬出入。<span class="科">淨</span>代步而已。<span class="科">外</span>你怎麼重簷滴水房子。<span class="科">淨</span>門面而已。<span class="科">外</span>你怎麼私置牢獄。<span class="科">淨</span>禁治而已。<span class="科">外</span>你怎麼強佔人妻。<span class="科">淨</span>高興而已。<span class="科">外</span>你家日日鳴鑼擊鼓。<span class="科">淨</span>作樂而已。<span class="科">外</span>你怎麼私剝耕牛。<span class="科">淨</span>當小菜而已。<span class="科">外</span>我且問你。二十年前。故殺鄰人黃德保正。誣陷周羽。可是實情麼。<span class="科">淨</span>這些小事。已經大赦。也問我不得了。<span class="科">外</span>這廝還要調嘴。人命大事。十惡不赦。好好快供上來。<span class="科">淨</span></p>
        
        <p class="曲"><span class="牌">普天樂</span>供狀人。名張敏。年四十。圖家慶。自不合強佔民田。高擡米價。又不合逼人家女子婚配。私置牢獄將人禁。是此供招。並無一字虛認。</p>
        
        <p class="白"><span class="科">外</span>他的妻子。怎麼不拿來。<span class="科">末</span>出家去了。<span class="科">外</span>這也罷了。把張敏家私給散與被害之人。把張敏上了枷。待我中奏朝廷。候旨發落。</p>
        
        <p class="曲"><span class="牌">五馬江兒水</span>天網疎而不漏。<span class="夾白">張敏這廝呵。</span>你為人太不悛。從前作過。赦後結冤。萬剮凌遲誰見憐。<span class="科">合</span>休想再生還。押配邕州路遠。如履深淵。</p>
        
        <p class="曲"><span class="牌">前腔</span><span class="科">淨</span>自小生來豪傑。家中頗有錢。誰想今朝受罪。多與盤纏。好酒請咱喫幾碗。<span class="科">合前</span></p>
        
        <p class="落詩">張敏為人毒太多。<br />天網恢恢怎恕他。<br />嫩草怕霜霜怕日。<br />惡人自有惡人磨。</p>
        
        <h2 id=ch34 class="chapter"><span class="齣題">第三十四齣　完聚</span></h2>
        
        <p class="曲"><span class="牌">破陣子</span><span class="科">旦上</span>幾載離夫別子。終朝少喜多憂。為怕愁來眉不掃。卻被愁來白了頭。凝眸兩淚流。</p>
        
        <p class="白">受屈飄零海角。尋親應到天涯。此行見否事如賒。獨守誰憐孤寡。空把柴門倚徧。黃昏數盡歸鴉。敢因反哺不還家。遊子未歸膝下。奴家教子尋親。離家半年。並無音信回來。知我孩兒安否若何。知我丈夫存亡如何。教奴家睡寢不寧。昨夜燈花結蕊。今朝喜鵲聲喧。不知喜從何來。</p>
        
        <p class="曲"><span class="牌">剔銀燈</span>靈鵲噪。何喜可報。莫不是爹兒歸早。牛郎織女伊通報。一歲裡一度河橋。聽噪一聲聲漸高。有何事即忙便到。</p>
        
        <p class="曲"><span class="牌">掛真兒</span><span class="科">生小生上</span>跋踄山川知幾許。今朝喜見故園桃李。</p>
        
        <p class="白">此間已是自家門首。孩兒你先進去。<span class="科">小生見旦介</span>孩兒回來了。<span class="科">小生</span>爹爹在外面。<span class="科">生旦見哭介</span></p>
        
        <p class="曲"><span class="牌">哭相思</span>誰料今朝重廝見。似珠還合浦鏡重圓。</p>
        
        <p class="白"><span class="科">生</span>自別家鄉二十年。脫離災難荷天憐。<span class="科">旦</span>今朝喜得重相見。<span class="科">小生</span>滿捧明香拜謝天。<span class="科">生</span>深虧娘子守節。教子成名。感激不盡。<span class="科">旦</span>想起當年分別。只道夫妻沒有相見之日。今朝又得團圓。一家猶如再生。<span class="科">小生</span>爹爹母親請坐。待孩兒拜見。<span class="科">生旦</span>行路辛苦。不須拜罷。<span class="科">小生</span></p>
        
        <p class="曲"><span class="牌">刮鼓令</span>兒不孝有罪。嘆當初在娘懷抱裡。恨殺仇人張敏。起謀心將惡計施。嚴父配邊隅。逼勒母親偕伉儷。要全節義損芳姿。家無主。囊又虛。朝思暮想鎖雙眉。今日裡重再會。一家門裡喜無虞。</p>
        
        <p class="曲"><span class="牌">前腔</span><span class="科">生</span>思昔日困危。被官差去築堤。只為無錢支應。將空約張家去告取。因見我嬌妻。誰知從此起禍危。虛填錢數恣非為。殺人命。誣陷取。官司不辨是和非。屈招罪。遠配離。今朝喜得返鄉閭。</p>
        
        <p class="曲"><span class="牌">太平令</span><span class="科">末上</span>奉奏丹墀。節孝情詞已備知。都堂勑令臨邊地。辦香案。秉威儀。</p>
        
        <p class="曲"><span class="牌">前腔</span><span class="科">生</span>家本寒微。受祿無功空自愧。多蒙保奏承恩庇。勞使臣。到寒居。</p>
        
        <p class="白"><span class="科">末</span>聖旨已到。跪聽宣讀。皇帝詔曰。朕惟教化者。刑政之本。刑政者。輔治之基。今有河南開封府知府范仲淹。奏聞吳縣知縣周瑞隆。有母郭氏。早相夫而同受甘苦。夫遭陷而奮不顧身。勢逼臨危。毀容以全節。課書教子。棄職而尋親。同歸故里。能復父仇。此人情所難。朕實嘉焉。張敏懷狼虎之心。合當處斬。已經赦宥。遠配萬里為民。周瑞隆陞蘇州府知府。父周羽封封丘縣尹。母郭氏封貞潔宜人。各加褒異。以厲風俗。仍賜冠帶。以榮終身。毋負朕意。望闕謝恩。<span class="科">生旦小生</span>萬歲。天使大人請坐。待茶。<span class="科">末</span>不勞。<span class="科">下眾合</span></p>
        
        <p class="曲"><span class="牌">大環着</span>感慈親教子。感慈親教子。跋踄山川遠尋取。千辛萬苦皆經歷。刺血寫因依。去鄂州界裡。感得恩人與父臺卿集。偶來旅邸。父子相逢。一旦真奇異。喜重相會。從今暮樂朝歡。休把良辰費。為富不仁。今已遭邊配。方遂吾心意。</p>
        
        <p class="曲"><span class="牌">尾聲</span>一還一報君須記。古往今來放過誰。賢者賢來愚者愚。</p>
                
    </body> 
</html>