<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/四賢記</title>
        <meta name="author" content="明　無名氏　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">四賢記</span></h1>

        <p class="作者">明　無名氏　著</p>
        
        <h2 id=ch1 class="chapter"><span class="齣題">第一齣　開演</span></h2>

        <p class="曲"><span class="牌">意難忘詞</span><span class="科">末上</span>烏古孫公。享榮華富貴。乏嗣傳宗。堅心辭納寵。甘作白頭翁。妻杜氏娶姱容。真德量寬洪。更可欽王家孝女。禮義雍雍。天王特賜羆熊。當侍姬入道。妖寇興戎。許君能濟困。楊嫗亦多功。賢公子早登庸。喜慶相情隆泰山。追尋庶母。骨肉重逢。</p>
        
        <h2 id=ch2 class="chapter"><span class="齣題">第二齣　義勸</span></h2>
        
        <p class="曲"><span class="牌">滿江紅</span><span class="科">生上</span>簡命南臺。司憲紀霜清秋肅。熙盛世功名昭著。受天申祿。一點丹衷期補袞。半生孝道成虛局。是何年白璧育藍田。我心方足。</p>
        
        <p class="誦"><span class="牌">鷓鴣天</span>豪氣千尋貫碧空。彩毫捷徑已先通。身歸版冊輿圖裡。心寓詩書禮樂中。　　膺寵命。顯英雄。金章紫綬五花驄。朝廷有道青春好。沛雨和風處處同。</p>
        
        <p class="白">自家烏古孫澤。表字潤甫。裔本完顏。言從華譯。編插淮寧。百有餘載。荷蒙大元皇帝詔賜右榜進士。累陞建康肅政廉訪使之職。褰帷觀察。攬轡澄清。公廉寡欲。娟娟明月照䴊冠。直節端方。凜凜清霜飛象簡。室人杜氏。真擬孟光之賢。侍婢丁香。頗習小蠻之技。但我年將不惑。身後無人。既獲譴於聖經。又遺慚於宗祀。咳。休提身外無窮事。且盡生前有限杯。院子何在。<span class="科">小生上</span>自古迎春喜建寅。今年寅日正逢春。千門萬戶曈曈日。盡道天家雨露新。覆老爺。有何台旨。<span class="科">生</span>夜來着你治酒。可曾完否。<span class="科">小生</span>完備多時了。<span class="科">生</span>傳話後堂。着丁香伏侍夫人出來。<span class="科">小生</span>領鈞旨。<span class="科">旦上</span></p>
        
        <p class="曲"><span class="牌">念奴嬌</span>香雲靄靄。倚鏡臺整理寶髻鸞釵。<span class="科">丑上</span>芳草初芽。幽禽試舌。春色來何快。<span class="科">合</span>唱隨繾綣。人在蓬壺瀛海。</p>
        
        <p class="誦"><span class="科">相見介</span><span class="牌">木蘭花</span><span class="科">生</span>小園半夜東風轉。吹皺冰池雲母面。<span class="科">旦</span>曉披閶闔見朝陽。知向碧階添幾線。　　<span class="科">丑</span>小煙弄柳晴方煖。殘雪禁梅香尚淺。<span class="科">小生</span>殷勤洗拂舊東君。多少韶華都借看。</p>
        
        <p class="白"><span class="科">生</span>夫人。茲當人日。會遇新春。潔整辛盤。少充家慶。<span class="科">旦</span>妾方舉念。君亦同心。敬從尊命。看酒過來。</p>
        
        <p class="曲"><span class="牌">六犯宮詞</span>紅椒新醞。青絲生菜。燕喜時逢清泰。春還人日。壺中甲子天開。<span class="科">旦</span>綵勝隨宜翦。花枝別樣裁。三星照。百歲諧。蟠桃會裡共君來。<span class="科">丑</span>華堂燭影搖金帶。翠幄蓮香擁繡鞋。<span class="夾白"><span class="科">小生</span>願老爺奶奶呵。</span>振振麟趾。𡄸𡄸<a epub:type="noteref" href="#char01"><sup>註</sup></a>鳳喈。綸音不斷恩光大。<span class="科">合</span>永和諧。夫榮妻貴。都是命安排。</p><aside epub:type="footnote" id="char01"><p>「⿰口雝」～</p></aside>
        
        <p class="白"><span class="科">生</span>院子。把酒席收過了。<span class="科">小生應下生</span>夫人。你看時光易過。齒髮無情。細思兩字功名。總是一場虛幻。<span class="科">旦</span>此相公知止之言。高尚其志。只一件。你雖然宜室宜家。尚未弄璋弄瓦。妾將邁矣。君可惕然。<span class="科">生</span>夫人貌比桃夭。性同玉潤。正在孕珠之際。胡出分枕之談。<span class="科">旦</span>賤軀多恙。生意為艱。莫若寵娶新房。庶可嗣全後胤。<span class="科">生</span>說那裡話來。</p>
        
        <p class="曲"><span class="牌">桂枝香</span>年華非邁。充閭有待。追尋比翼同心。忍使割恩分愛。<span class="夾白"><span class="科">旦</span>相公。不孝有三。無後為大。<span class="科">生</span></span>謝娘行介懷。謝娘行介懷。你的德齊嵩岱。量弘滄海。我淚盈腮。枉慕燕山桂。空臨玉鏡臺。</p>
        
        <p class="曲"><span class="牌">前腔</span><span class="科">旦</span>宗祧何賴。弓裘誰代。從來無子重婚。莫為有妻妨礙。<span class="夾白"><span class="科">生</span>夫人。我想商瞿四十而生五子。今卑人與你年亦如是。何患無兒。<span class="科">旦</span></span>望君家記懷。望君家記懷。<span class="夾白">你的</span>盛年難再。韶顏易改。我自疑猜。伯道天亡後。淳于世所哀。</p>
        
        <p class="白"><span class="科">丑</span>婢子當時在家。曾與老爺算過命來。<span class="科">生</span>算我如何。</p>
        
        <p class="曲"><span class="牌">前腔</span><span class="夾白"><span class="科">丑</span>算老爺呵。</span>命膺冠蓋。身居鼎鼐。並不犯寡宿孤辰。也不犯三刑六害。<span class="夾白">算奶奶呵。</span>在明年誕懷。在明年誕懷。鸞星交泰。蚌珠生彩。<span class="夾白">我</span>笑咳咳。百子紅樓近。三天赤腳來。</p>
        
        <p class="落詩"><span class="科">生</span>富貴榮華似夢中。<br /><span class="科">旦</span>相看又做白頭翁。<br /><span class="科">丑</span>冥冥樹德無人見。<br /><span class="科">合</span>天上麒麟信必通。</p>
        
        <h2 id=ch3 class="chapter"><span class="齣題">第三齣　燈宴</span></h2>
        
        <p class="白"><span class="科">小生上</span>薄雪初消野未耕。賣薪買酒看昇平。吾王勤儉娼優拙。自是豐年有笑聲。自家乃是戶部分司一員供應官。今乃上元佳節。華國燈宵。蒙本司許爺着我備酒。延請烏古孫爺慶爺二位觀燈。果然好景也。但見處處煙花。家家燈火。綺羅春富貴。簫管夜紛紜。散開一種芙蓉。化作滿城菡萏。三星在戶珠簾捲。萬燭當樓寶扇開。輝光燦爛。分明是一座鰲山。形勢嵯峨。想像那九重鳳闕。緊步的不覺暗塵隨馬去。緩步的堪憎明月逐人來。霓裳子弟。踏歌可遏行雲。竹馬兒童。賽鼓不分清漏。碎紛紛蛾蝶高飛。既來不返。活潑潑魚龍戲影。似假疑真。教坊司差幾個舞盤的妓者。他能弄百尺高竿。勾闌院送兩班跳鬼的廝兒。自做出諸般雜劇。那壁廂巧笑倩兮。見佳人遺鈿墮翠。這壁廂美目盼兮。喜公卿佩紫拖朱。玳瑁筵。珍饈味。夜夜元宵。琉璃鍾。琥珀濃。朝朝寒食。正是春回璧月華燈裡。人在蓬壺閬苑中。道猶未了。許爺早到。<span class="科">外上</span></p>
        
        <p class="曲"><span class="牌">卜算子</span>粉署喜清閒。綺席延時彥。連宵燈火吐祥煙。萬井氤氳滿。</p>
        
        <p class="白">自家許益。字友文。山東淄水人也。官拜戶部員外郎。駐劄江南。董督漕課。尊賢禮士。寧辭三握之勞。節用愛民。亦竊五袴之頌。所喜烏古孫潤甫。與我十分契厚。情若同胞。茲値燈宵。豈宜虛度。適已差官去請。并邀建康路總管慶稚卿同赴良筵。少攄宦況。供應官。筵席完了麼。<span class="科">小生</span>完了。<span class="科">外</span>孫慶二爺到來。疾忙通報。<span class="科">小生</span>領鈞旨。</p>
        
        <p class="曲"><span class="牌">前腔</span><span class="科">生上</span>紫陌畫橋邊。<span class="科">末上</span>翠館紅樓畔。<span class="科">合唱</span>燈光月影共嬋娟。此景佳無限。</p>
        
        <p class="白"><span class="科">相見介外</span>我有嘉賓。鼓瑟吹笙。<span class="科">生末</span>雖有兄弟。不如友生。<span class="科">生</span>小弟方將儗屈。反辱先施。<span class="科">末</span>慶童分居屬吏。豈堪共席。<span class="科">外</span>下官與潤甫賢弟。均承簡命。各守地方。且與慶先生休戚相關。何乃過讓。供應官。將酒過來。</p>
        
        <p class="曲"><span class="牌">梁州序</span>天街雪霽。帝城春煖。拂拂條風初遍。人逢佳節。何妨取樂追歡。畢竟乘鸞緱嶺。跨鶴揚州。遂卻生平願。黎民齊擊壤。慶豐年。振動東南半壁天。<span class="科">合</span>斟綠醑。開華宴。拚夜深沈醉蓬萊院。歌麗曲。撒金錢。</p>
        
        <p class="曲"><span class="牌">前腔</span><span class="科">生末</span>元宵三五。新正當半。早有梅開一點。仙臺光滿。應憐皓月娟娟。試看星橋合鎖。火樹攢花。燦爛驚人眼。攔街喧笑也。縱奇觀。百道金蛇上碧天。<span class="科">合前二旦扮官妓眾扮伶人上</span></p>
        
        <p class="白">鮑袖舞郎當。秦喉歌遶梁。新正三五夜。何處不風光。伶人官妓叩頭。<span class="科">小生</span>起來。大吹大擂。送各位爺觀望鰲山。</p>
        
        <p class="曲"><span class="牌">前腔</span><span class="科">眾唱</span>九華燈銀燭高燃。八寶燈紅光飛艷。怪無知老子長揖燈前。只見牛郎燈影。織女燈輝。在烏鵲燈兒畔。鴛鴦燈作侶。錦燈懸。十二朱樓別有天。<span class="科">合前</span></p>
        
        <p class="曲"><span class="牌">前腔</span>鳳凰燈瑞現岐山。孔雀燈春生屏幔。掛麟獅虎豹獬豸燈連。又見鬭雞燈巧。舞鶴燈奇。走馬燈兒戰。魚龍燈戲水。鼓燈圓。忽訝銀河落九天。<span class="科">合前</span></p>
        
        <p class="曲"><span class="牌">節節高</span>蝦燈鬚兩鬈。蟹燈鮮。螳螂燈怒臂休相援。紗燈炫。纓絡妍。油花煽。鮫綃燈片片腥紅茜。繡毬燈滾滾珍珠串。<span class="科">合</span>紫禁煙花十萬重。鰲山景物尤堪羨</p>
        
        <p class="曲"><span class="牌">前腔</span>香爐燈嫋煙。橘燈旋。菜燈雅淡青不變。蓮燈淺。藕似船。荷檠捲。芙蓉燈照映嬌娥面。牡丹燈巧出佳人翦。<span class="科">合前外</span></p>
        
        <p class="白">供應官。吩咐他去罷。明日領賞。<span class="科">眾應下</span></p>
        
        <p class="曲"><span class="牌">尾聲</span>金吾不禁遲銀箭。一任驂遊步衍。此夜歡呼興獨偏。</p>
        
        <p class="白"><span class="科">生末</span>夜深告辭了。</p>
        
        <p class="落詩"><span class="科">生</span>客漏迢迢興已闌。<br /><span class="科">末</span>燈前月下酒杯寬。<br /><span class="科">外</span>不知天上今宵樂。<br /><span class="科">小生</span>應似人間一樣歡。</p>
        
        <h2 id=ch4 class="chapter"><span class="齣題">第四齣　孝養</span></h2>
        
        <p class="曲"><span class="牌">霜天海角</span><span class="科">小旦上</span>桑樞蓬戶。居處甘淒楚。愁擬傷心杜宇。情同反哺慈烏。</p>
        
        <p class="白">脈脈暗傷情。煢煢志愈貞。蛾眉攢損黛。鴉鬢軃銷青。明月隨孤影。禯華負此生。報劉嗟日短。哽咽淚交傾。奴家王氏。陳州人也。幼長良門。未歸靖室。不幸爹娘棄世。獨存祖母在堂。爭奈家業凋零。全賴女紅資給。衣擣寒砧。錯認村舂雨外急。席遮破壁。翻嫌鄰火夜深明。穿花作鈿。臨妝兀自羞慚。削竹為簪。結束有誰嘲笑。為愛清香焚柏子。欲親寒素伴梅花。</p>
        
        <p class="曲"><span class="牌">四朝元</span>梅花寒素。清芬想像奴。是羅浮仙種。不染塵土。偏與那松竹伍。痛雙親早暮。痛雙親早暮。為甚厭棄人寰。超馭仙都。寧撇孩兒。怎拋慈母。生死同岐路。<span class="夾白">論我這般樣窮命。不如死休。只是撇婆婆不下。好苦呀。嗏。</span>疾首自心孤。白髮紅顏。命薄如朝露。高堂年紀多。耳聾目將瞽。萬千愁緒。啾啾唧唧。向誰哀訴。向誰哀訴。</p>
        
        <p class="白">自從雙親早喪。幸虧姨母相周。只是他是個寡婦。全賴收生糊口。教我也難饕餮他。今早缺欠供膳。不免磨麥充飢則個。</p>
        
        <p class="曲"><span class="牌">前腔</span>含啼捱磨。行行力氣無。奈皴［⿸疒豕］纖手。蹙踅嬌步。也知是沒奈何。怕婆婆發怒。怕婆婆發怒。道我定省空勞。甘旨全疎。潔爾晨餐。貧而無措。忍見塵生釜。<span class="夾白">古人有言。齏鹽樂道。菽水承歡。只是我祖母年近七旬。風燭不定。分當衣之以帛。食之以肉。纔是為孫女的孝順。今日一貧如洗。將菽水奉養他。好惶恐人也。嗏。</span>每日裡強支吾。菽水承歡。<span class="夾白">他</span>慈愛還如故。<span class="夾白">我</span>殷勤磨此麩。暫時濟飢餓。釵荊裙布。孤孤影影。兩相回護。兩相回護。</p>
        
        <p class="白"><span class="科">丑上</span>老病如枯鶴。相將鬼作鄰。堂前無孝子。膝下有賢孫。<span class="科">小旦</span>孩兒磨麵太急。得無驚寢高堂。<span class="科">丑</span>非也。我看你年時二紀。工貌雙妍。孝過崔姬。賢同德曜。欲尋佳配。未得其人。夜來興思及此。焉能高枕忘憂。你聽我道。</p>
        
        <p class="曲"><span class="牌">孝順歌</span><span class="夾白">你</span>溫柔性。窈窕軀。青春正當二十餘。偃蹇未于歸。哀哀泣霜杵。棲遲破廬。<span class="夾白"><span class="科">小旦</span>孩兒奉侍有日。適人之事。說他則甚。<span class="科">丑唱</span></span>奈我景入桑楡。又無家計。<span class="夾白">你</span>只管顧戀區區。畢章相擔誤。<span class="夾白"><span class="科">小旦</span>婆婆得一日活。孩兒盡一日孝。不必掛懷。<span class="科">丑唱</span></span>貞與孝載史書。待來生我報汝。</p>
        
        <p class="曲"><span class="牌">前腔</span><span class="科">小旦</span>聽說罷。淚似珠。飄飄此身水上鳧。痛殺我先人。孤魂在何所。幽明異途。<span class="夾白"><span class="科">丑</span>我饑寒不免。歸路有期。獨可惜你去後如何結果。<span class="科">小旦</span></span>衰老親婆。少年孫女。兩口相依。甘受饑寒苦。<span class="夾白">我那婆婆呀。</span>奴豈做薄倖徒。若嫁人未必好結果。</p>
        
        <p class="曲"><span class="牌">前腔</span><span class="科">貼旦上</span>羅敷節能自如。朝來見憐止屋烏。<span class="夾白">呀。</span>為甚的眼模糊。其中有緣故。<span class="夾白"><span class="科">小旦</span>實不相瞞姨娘說。方纔祖母言及眼前諸務。不覺痛傷如此。<span class="科">貼旦</span>我曉得了。</span>敢為饔餐已無。<span class="夾白"><span class="科">丑</span>楊姨母請坐。<span class="科">貼旦</span>親家母。你</span>人逐仙遊。家居荒土。且莫悲傷。苦樂皆天數。<span class="夾白">老身帶有百貫錢在此。我兒你收去。</span>錢百貫供菜蔬。倘空虛再相助。</p>
        
        <p class="白"><span class="科">丑</span>需索多遭。犬馬難報。<span class="科">貼旦</span>至親之間。何報之有。</p>
        
        <p class="落詩"><span class="科">丑</span>蕭蕭風色擁柴門。<br /><span class="科">貼</span>隔嶺猿啼欲斷魂。<br /><span class="科">小旦</span>孤寡不堪貧徹骨。<br /><span class="科">合</span>方捱白晝又黃昏。</p>
        
        <h2 id=ch5 class="chapter"><span class="齣題">第五齣　寓奸</span></h2>
        
        <p class="曲"><span class="牌">出隊子</span><span class="科">淨上</span>不衫不履。戀酒迷花學做癡。端公左道頗蹺蹊。牛馬襟裾好滑稽。就裡機關。許誰得知。</p>
        
        <p class="白">自家叫做棒胡。陳州元是故都。年紀方登弱冠。為人一味糊塗。心似鉤灣又曲。膽如天大猶粗。酷愛使鎗弄棍。偷忙逐犬熏狐。崇事虛無之教。能燒鉛汞之爐。慣誘風流童圊。曾拐標致尼姑。此中素有大志。權為市井狂徒。夜來只少一件。<span class="科">內云</span>少那件。<span class="科">淨笑介</span>只少箇護腳的家婆。迤邐行來。此間已是集福道院。有箇道士張霞杯。頗有仙風。深諳世故。不免進去。與他閒話一回。有何不可。有人麼。<span class="科">小生</span></p>
        
        <p class="曲"><span class="牌">前腔</span>桃源洞裡。白鹿青牛去復歸。眠雲枕石樂天機。回首興亡一局棋。未審何人。前來問奇。</p>
        
        <p class="白">棒相公稽首。<span class="科">淨</span>張丫胚拜揖。<span class="科">小生</span>霞杯乃貧道賤號。何以戲為。<span class="科">淨笑介</span>莫怪莫怪。兩日不到仙莊。開口便覺粗俗了。張先生。我小子不蠶而衣。不田而食。請問如何可以治生。<span class="科">小生</span>何不商賈為業。<span class="科">淨</span>什麼叫做商賈。<span class="科">小生</span>行貨曰商。居貨曰賈。<span class="科">淨</span>不將辛苦意。難趁世間財。不去做他。<span class="科">小生</span>援例求一文武官職何如。<span class="科">淨</span>朝臣待漏五更寒。鐵甲將軍夜渡關。勞碌大。一發不去做他。論喒家的主意。只今朝廷無道。僭御中華。不若先收河洛。打破燕京。尋一頂白帽兒戴戴。卻不是好。<span class="科">小生</span></p>
        
        <p class="曲"><span class="牌">好姐姐</span><span class="夾白">呀。</span>少年落魄不羈。白帽兒非通容易。大言不慚。豈是人所為。真狂悖。隔牆有耳君須記。<span class="夾白">棒相公。你方纔幸爾對我說。萬一對他人說呵。</span>泄漏風聲受族誅。</p>
        
        <p class="曲"><span class="牌">前腔</span><span class="科">淨</span>道人<span class="夾白">你</span>又來見鬼。笑談中原非真意。想潛龍在淵。直須會雷雨。忘年契。感蒙金玉諄諄諭。從此吞聲不再提。</p>
        
        <p class="落詩"><span class="科">淨</span>閒來松院訪仙翁。<br />風嫋茶煙九曲通。<br /><span class="科">小生</span>窗上日光彈指過。<br />一番清話又成空。</p>
        
        <h2 id=ch6 class="chapter"><span class="齣題">第六齣　遷擢</span></h2>
        
        <p class="曲"><span class="牌">鵲橋仙</span><span class="科">生</span>廉持霜斧。明懸冰鑑。浪有聲名播遠。當今聖主惠黎元。四顧河清海晏。</p>
        
        <p class="白">自家莅任以來。歷俸計踰三載。廉訪各屬賢能。漢人大居其半。然而治蹟異常。考得慶童為最。前特具疏保薦。陞授廣東廉副。間有一二不臧者。已經明斥其非。使令改過遷善。大都君子成人之美。豈忍註之下考。正是但存方寸地。留與子孫耕。<span class="科">外上</span>稟爺。慶總管到門稟見。<span class="科">生</span>道有請。</p>
        
        <p class="曲"><span class="牌">粉蝶兒</span><span class="科">末</span>視篆三年。喜備門庭良選。</p>
        
        <p class="白">老大人請上。卑職慶童有一拜。仰荷吹揚。謬膺新命。未遑報本。先布謝言。<span class="科">生</span>稚卿恂恂雅度。燁燁清才。久已立名。允宜高擢。今下官呵。</p>
        
        <p class="曲"><span class="牌">畫眉序</span>為國薦高賢。冰鏡無私照清淺。羨君家卓異。拔萃居先。念斯須借寇攀轅。料早晚徵黃歸院。<span class="科">合</span>此行雖隔三千里。同瞻舜日堯天。</p>
        
        <p class="曲"><span class="牌">前腔</span><span class="科">末</span>下吏愧才綿。幸辱明公賜青眼。似嚶嚶黃鳥。出谷喬遷。承奬借知遇玄暉。蒙推重功虧王翦。<span class="科">合前</span></p>
        
        <p class="曲"><span class="牌">滴溜子</span><span class="科">小生</span>方翹翅。方翹翅金陵地偏。重回首。重回首帝京遙遠。趨報行臺公館。<span class="夾白"><span class="科">生</span>你是那衙門差來的。<span class="科">小生</span>馬上健兒飛報烏古孫爺高陞宣撫司使。</span>欽除宣撫司。權當八面。<span class="夾白"><span class="科">末</span>任何處地方。<span class="科">小生</span></span>請看頒來廣東符券。</p>
        
        <p class="白"><span class="科">生</span>叫辦事官接上來。你且出去。明日領賞。<span class="科">小生</span>嗄。<span class="科">下末</span>恭喜老大人高轉廣東開府。卑職再借恩光。<span class="科">生</span>同事地方。此亦奇偶。動問先生。幾時起程。<span class="科">末</span>關山險阻。道路迢遙。深欲附驥同行。未審台臺允否。<span class="科">生</span>先生先往潯陽駐劄。候學生打發賤累還鄉。即便趕來相會。<span class="科">末</span>既如此。卑職暫且拜別罷。</p>
        
        <p class="曲"><span class="牌">雙聲子</span>綸和綍。綸和綍捧讀恩非鮮。桑和梓。桑和梓依倚情何恨。<span class="科">末</span>山阻扼。水渺漫。願齊驅宛馬。並泛吳船。</p>
        
        <p class="曲"><span class="牌">尾聲</span><span class="科">生</span>翩翩南去如飛燕。一道春風楊柳煙。<span class="夾白"><span class="科">生</span>稚卿。你</span>到得潯陽可佇延。</p>
        
        <p class="落詩"><span class="科">末</span>從容別君去。<br /><span class="科">生</span>握手送君行。<br /><span class="科">合</span>遙望雲深處。<br />多應是帝京。</p>
        
        <h2 id=ch7 class="chapter"><span class="齣題">第七齣　囑託</span></h2>
        
        <p class="曲"><span class="牌">夜遊朝</span><span class="科">淨</span>畫轂朱門膺世賞。姻聯桂掖椒房。坐列金釵。步施錦障。笑眼底侏儒伎倆。</p>
        
        <p class="白">略識詩書趣。偏多辨給才。無心求富貴。富貴逼人來。自家典瑞院使徹里帖木兒便是。俺先朝駙馬。今上姑夫。素履恣睢。性資孟浪。阿堵為心。最可笑一塵不染。苞苴是務。也難道三尺無欺。官居清秩。爭如金馬玉堂仙。寵冠群寮。奚羨白旄黃鉞貴。近聞聖上欲遣一官前往兩廣等處採辦珍奇。以實內藏。俺想此差大有利益。昨托中官滑廝兒在聖前舉薦。原期今日回覆。待他來時。便知分曉。</p>
        
        <p class="曲"><span class="牌">生查子</span><span class="科">丑上</span>三月好風光。萬里晴雲朗。款款出宮牆。柳色侵衣上。</p>
        
        <p class="白">滑廝兒行禮。<span class="科">淨</span>老中貴請起。我和你交厚年深。情如兄弟。今後相見。只許作揖。昨者云云事體若能建力。自當重酬<span class="科">丑</span>請問酬之幾多。<span class="科">淨</span>白銀一千兩。<span class="科">丑</span>古人一飯報之千金。小子力可回天。酬不在於一飯之下。<span class="科">淨</span>奉謝黃金五百兩何如。<span class="科">丑</span>也不消送得。我想粤東之地。郡有廉州。土產明珠。大如燕卵。求賜三四十顆。如惠百千萬鎰。<span class="科">淨</span>果蒙斡旋。敬從尊命。動問此來。必有好音示我。請坐了。<span class="科">丑</span>容稟上。</p>
        
        <p class="曲"><span class="牌">鎖南枝</span>承台命力贊襄。<span class="夾白">今早萬歲爺爺御清德殿。玩看古物。金口曰。朕欲差官前去兩廣勾當。未有其人。那時小子迎合聖心。徑將駙馬爺台諱以對。上曰。依爾所奏。傳諭中書省。寫勑與他。</span>天顏有喜已允詳。書勑早謄黃。龍光可瞻仰。從此去願勿忘。贈明珠勝千兩。</p>
        
        <p class="曲"><span class="牌">前腔</span><span class="科">淨</span>男兒志當自強。雕蟲小技非所長。<span class="夾白">不瞞足下說。</span>我老大狠心腸。如蛇欲吞象。<span class="夾白">若到</span>廉州郡覓夜光。謝君家好情況。</p>
        
        <p class="落詩"><span class="科">淨</span>謀事由人力。<br />隆恩出帝書。<br /><span class="科">丑</span>臨行重囑付。<br />報我夜明珠。</p>
        
        <h2 id=ch8 class="chapter"><span class="齣題">第八齣　分岐</span></h2>
        
        <p class="曲"><span class="牌">西地錦</span><span class="科">旦上</span>門外驪駒擾擾。堂前燕雀翛翛。閨身生怕旅中勞。早已眉兒淡了。</p>
        
        <p class="誦"><span class="牌">搗練子</span>心慼慼。意孜孜。離別何堪有所思。嗔殺畫樓人弄笛。聲聲吹出斷腸詞。</p>
        
        <p class="白">妾隨夫君遊宦於此。不覺光陰荏苒。鄉信間關。久已懷歸。未逢其會。近因官滿陞轉粤東。打發妾身歸家。獨自肩輿之任。且待丁香收拾行李告完。只索起程分手。</p>
        
        <p class="曲"><span class="牌">前腔</span><span class="科">生上</span>雨色初收山島。晴光轉布江皋。<span class="科">合</span>匆匆分袂碧天遙。兩下離愁多少。</p>
        
        <p class="白">夫人。我雖膺新命。未遂初心。蓋聞彼中羊腸曲折。鳥道崎嶇。煙瘴沈浮。舟車阻塞。只得暫違伉儷。然亦無可奈何。但此一去。多則一年。少則半載。卑人即便請告矣。<span class="科">旦</span>相公此行。妾心如擣。既許歸期。踐石以望。<span class="科">丑上</span>筐箱皆舊物。花鳥亦新愁。<span class="科">小生淨扮院子上</span>為語遠行客。白雲是故丘。稟上。行李俱已打疊了。<span class="科">生</span>我就相送夫人一程。叫院子分付護送人員。俱到前途伺候。</p>
        
        <p class="曲"><span class="牌">甘州歌</span><span class="科">生</span>風塵縹緲。自秣陵長往。千里迢遙。驅馳王事。克盡此生忠孝。<span class="科">旦</span>雖誇日邊紅杏好。還願庭前玉樹高。<span class="科">丑小生淨</span>悠悠斾。款款橈。須知水陸一般勞。瞻南悶。盼北焦。離情泛濫似春濤。</p>
        
        <p class="曲"><span class="牌">前腔</span><span class="科">生</span>從來膽氣豪。為輕拋鴛侶。便覺煩惱。天光雲影。徘徊半晌無聊。<span class="科">旦</span>君如念妾吟織錦。妾定思君折大刀。<span class="科">小生淨丑</span>牽朱紱。綰翠翹。鳳凰臺上暫停簫。桃花片。楊柳條。誰人妝點灞陵橋。</p>
        
        <p class="白"><span class="科">小生淨</span>稟爺。此間已是界鄉了。<span class="科">生</span>界鄉乃江右地方。與夫人就此拜別罷。</p>
        
        <p class="曲"><span class="牌">憶鶯兒</span>心斾搖。淚雨飄。頃刻分岐兩寂寥。搔首躕躇不忍拋。<span class="科">旦</span>叮嚀幾遭。言詞怎了。前途鄭重休輕躁。<span class="夾白"><span class="科">生</span>請夫人先行。<span class="科">旦</span>願相公珍重。<span class="科">丑小生隨旦唱淨隨生唱各分走合唱</span></span>杜鵑嬌。聲聲啼血。偏弔旅魂消。<span class="科">並下外同左右上</span></p>
        
        <p class="曲"><span class="牌">前腔</span>春色描。春景饒。雲護花枝列錦標。風逗花香襲絳袍。<span class="夾白">自家許友文。向來巡歷外郡。聞知友弟烏古孫潤甫榮陞宣撫。今特趕回慶賀。不意他已離任去了。叫左右。與我帶取壺榼。快趕上。</span>行人未遙。離筵可邀。見車塵飛起<span class="夾白">敢是</span>他來到。<span class="科">生同左右上</span>倩扶搖。翩翩勁翮。直上碧雲霄。</p>
        
        <p class="白">呀。許兄在此。<span class="科">外</span>果然是尊駕。<span class="科">生</span>小弟不才。倖叨重寄。奈因欽限迫切。不能枉道相辭。反承遠送。益厚罪愆。<span class="科">外</span>賢弟與我契深傾蓋。誼切彈冠。不咎賀遲。願存餞敘。</p>
        
        <p class="曲"><span class="牌">前腔</span>進濁醪。別故交。祖送依依戀小軺。未卜何年同幕僚。<span class="夾白"><span class="科">生</span>兄歸遠途。弟當拜別。</span>相知見招。情投漆膠。<span class="夾白">願</span>折梅逢使傳音耗。<span class="夾白">請了。<span class="科">外</span>簡慢了。<span class="科">分走合唱</span></span>恨滔滔。其如白首。相逐問漁樵。<span class="科">並下末同左右上</span></p>
        
        <p class="曲"><span class="牌">前腔</span><span class="夾白">他</span>德孔昭。<span class="夾白">我</span>信不撓。𨀉望潯陽江上潮。又見山林鳥欲巢。<span class="夾白">左右的。快去十里長亭。打探烏古孫老爺馳驛消息。速來回報。<span class="科">眾</span>領鈞旨。<span class="科">生同左右上</span></span>恩沾九霄。榮齊六曹。埋輪自有張綱操。<span class="夾白"><span class="科">眾作報末介末</span>慶童在此迎候老大人。<span class="科">生</span>稚卿守約不違。可謂信矣。就請同行。<span class="科">合唱</span></span>出西郊。不堪觀處。落照在林梢。</p>
        
        <p class="落詩"><span class="科">生</span>殘霞落日滿雲旌。<br />勑命森嚴不敢停。<br /><span class="科">末</span>謾說有花并有酒。<br />兩程兼做一程行。</p>
        
        <h2 id=ch9 class="chapter"><span class="齣題">第九齣　搆釁</span></h2>
        
        <p class="白"><span class="科">小生上</span>竹皮冠子木棉衣。一卷黃庭與世違。欲向終南山下住。不知春色幾時歸。自家身將槁木。跡類飛蓬。超物外以清修。出寰中而潔想。末緣納履。試學吹笙。松窗白鳥每相親。花榭碧雞能自舞。博望乘槎。浪說張騫犯斗。吳門市藥。曾聞梅福登仙。蘧蘧蝶夢初回。碌碌猿心已定。玩世敢求勾漏令。棲塵空慕岳陽樓。貧道張霞杯。世傳吾祖道陵法術。浪跡江湖。濟人利物。年來寄居此間。一意修真學道。左近有個棒胡。人皆呼為巷伯。時常到此聒噪。只得強顏待之。今乃玄帝降臨之日。必有人來禱祝。我且誦些經典。消除磨障。多少是好。<span class="科">作誦經介</span></p>
        
        <p class="曲"><span class="牌">縷縷金</span><span class="科">淨上</span>恣浪蕩。好遊嬉。不戴僧伽帽。不着道人衣。風月機關事。頗知一二。慣從閒處打乖兒。特來耍一會。</p>
        
        <p class="白"><span class="科">小生</span>棒相公稽首。<span class="科">淨</span>稽首稽首。你可知否。兩箇婆娘。背夫逃走。<span class="科">小生</span>良家女子。來此燒香。請相公尊重。到方丈拜茶。<span class="科">淨</span>不去。也不勞賜茶。<span class="科">貼旦同小旦上</span></p>
        
        <p class="曲"><span class="牌">前腔</span>朝雨歇。冷淒淒。直愁苔徑滑。步行遲。轉過松林外。石橋流水。看神霄宮殿瑞煙迷。端的是福地。</p>
        
        <p class="白"><span class="科">小生</span>兩位奶奶請到正殿上香。<span class="科">貼旦</span>此是舍親。為因祖母喪亡。要在聖前薦度。老身亦來進香。敢煩仙長宣揚法旨。<span class="科">小生</span>這是本領。不消分付得。<span class="科">淨諢介</span>老張。待我來點香燭何如。<span class="科">小生</span></p>
        
        <p class="曲"><span class="牌">古江兒水</span>天花散空。清香一炷。宣揚寶號。閒停法器。祗迎聖駕發慈悲。<span class="科">合</span>玄天鑑知。仁威護持。這功德不可思議。</p>
        
        <p class="曲"><span class="牌">前腔</span><span class="科">小旦</span>王氏女子。雙親早逝。繼亡祖母。恐淪惡趣。仰祈超度上瑤池。<span class="科">合前淨</span></p>
        
        <p class="白">老張且住。待喒家也在聖前禱告心事一番。</p>
        
        <p class="曲"><span class="牌">前腔</span>棒胡可人。風流標致。尚無妻室。不多年紀。早求佳配效于飛。<span class="科">合前貼旦</span></p>
        
        <p class="曲"><span class="牌">前腔</span>楊門老嫗。多災多悔。煢獨一身。眼將昏瞶。願憑賜壽和福庇。<span class="科">合前小生</span></p>
        
        <p class="白">老奶奶。此間令親。就是王家孝女。失敬了。<span class="科">貼旦</span>我兒去罷。禮懺焚香福自遐。<span class="科">小旦</span>方知此地是仙家。<span class="科">同貼旦下淨笑介</span>落花有意隨流水。<span class="科">小生</span>流水無情戀落花。<span class="科">淨</span>好女子。豈非天姿國色乎。老張露出馬腳來了。你是箇出家人。怎麼到認得他。<span class="科">小生</span>相公聽道。</p>
        
        <p class="曲"><span class="牌">香柳娘</span>那蛾眉女流。那蛾眉女流。秉心如水。寢苫枕塊居親制。<span class="夾白"><span class="科">淨</span>他家中更有何人。<span class="科">小生</span></span>奉衰年祖母。奉衰年祖母。生則衛飢寒。死能盡喪祭。論他的孝名。論他的孝名。里中著聞。休得輕覷。</p>
        
        <p class="曲"><span class="牌">前腔</span><span class="科">淨</span>這情悰可憐。這情悰可憐。幽鸞憔悴。虛挨歲月成何濟。念區區曠夫。念區區曠夫。正好琴瑟兩和諧。花燭共歡喜。仗君家做媒。仗君家做媒。<span class="夾白"><span class="科">小生</span>貧道方外人氏。豈能作伐。<span class="科">淨</span></span>你若不做媒。我便搶歸完聚。</p>
        
        <p class="白"><span class="科">小生</span>這也欠通。詩云。娶妻如何。匪媒不得。待我用心慢慢裡與你說合便了。自古婚姻事。無媒失大儀。<span class="科">淨</span>得他心肯日。是我運通時。請了。<span class="科">下小生</span>咳。棒胡棒胡。我怎肯與你為媒。壞此戒行。若不諾其所請。必致變成大禍。且待明日遣一香火報知楊奶奶。使令孝女趨避。免被惡少所辱。貧道亦就棄此檀越。往泰山去也。</p>
        
        <p class="曲"><span class="牌">沽美酒帶太平令</span>俺避紅塵隱翠微。履三山訪九嶷。野鶴孤雲無定期。黃石訣。紫芝詞。也不去談天說地。也不去爭名奪利。尋一所小小茅廬。和露種碧桃千樹。清夢穩鶯啼何處。<span class="夾白">棒胡。</span>我笑伊。你好癡。怎如俺布衣。<span class="夾白">呀。</span>強似你膏粱羅綺。</p>
        
        <p class="落詩">尋得桃源好避秦。<br />箇中誰識避秦人。<br />從今拭卻降魔劍。<br />笑斫珊瑚可作薪。</p>
        
        <h2 id=ch10 class="chapter"><span class="齣題">第十齣　媒議</span></h2>
        
        <p class="曲"><span class="牌">掛真兒</span><span class="科">旦上</span>人遠天涯音信罕。那堪底事頻煩。<span class="科">丑上</span>細雨檐花。清霜砌草。對此偏增愁嘆。</p>
        
        <p class="誦"><span class="牌">踏莎行</span><span class="科">旦</span>悶積如山。愁深似海。堂前獨自無聊賴。<span class="科">丑</span>人生光景不多時。鏡中只恐朱顏改。</p>
        
        <p class="白"><span class="科">旦</span>妾身杜氏。出自名門。久諧鸞鳳之緣。未叶熊羆之夢。自與相公分別。倏忽又及暮年。書信寥寥。好傷感人也。</p>
        
        <p class="曲"><span class="牌">黃鶯兒</span>院落醞清寒。想征人衣尚單。歸音不寄南來雁。雙眸已乾。孤身未安。書香一脈誰承範。懶加餐。登樓幾度。疑是望夫山。</p>
        
        <p class="曲"><span class="牌">前腔</span><span class="科">丑</span>草木半凋殘。怯西風不忍看。剛臨白晝先愁晚。同心帶寬。凌雲髻灣。<span class="夾白">我</span>這嬌容粉面都消減。<span class="夾白">奶奶。你</span>免憂煩。羊腸古道。非比玉門關。</p>
        
        <p class="白"><span class="科">旦</span>院子那有。<span class="科">小生上</span>朱月重重閉。清風日日來。覆奶奶。有何分付。<span class="科">旦</span>今早着你請那鄰西收生楊媽媽。可曾去麼。<span class="科">小生</span>請過了。<span class="科">旦</span>你再去請。<span class="科">小生</span>曉得。<span class="科">下貼旦上</span></p>
        
        <p class="曲"><span class="牌">海棠花</span>草舍日多閒。何事人催喚。</p>
        
        <p class="白">夫人萬福。請問呼喚老妾則甚。<span class="科">旦</span>楊媽媽請坐。我家相公呵。</p>
        
        <p class="曲"><span class="牌">簇御林</span>箕裘業乏後傳。嘆奴家生育艱。<span class="夾白"><span class="科">貼旦</span>夫人年時正茂。生育何難。<span class="科">旦</span>向者勸我相公娶妾。執意不從。我如今想他日復一日。年復一年。卻不蹉跎過了。特煩楊媽媽尋一媒妁。娶一少婦。送至任所。倘能生得一男。吾之願也。<span class="科">貼旦</span>老爺不是不從。但慮夫人見忌。<span class="科">旦</span>說那話來。</span>小星三五原無患。漢宮春色均沾慣。<span class="夾白"><span class="科">丑</span>奶奶。你</span>假僝僝。一之為甚。豈得再尋鸞。</p>
        
        <p class="白"><span class="科">旦</span>咄。胡說。<span class="科">貼旦</span>夫人。</p>
        
        <p class="曲"><span class="牌">前腔</span><span class="夾白">你</span>真賢慧世所難。對湯㜪無赧顏。閨幃正氣充霄漢。葛累樛木周南讚。<span class="夾白">老妾有一姊女王氏。年已二十二歲。尚未嫁人。貧而行孝。相宜生子。見今倚傍寒家。待我對他說說何如。<span class="科">旦</span>呀。媽媽。他既是貞孝女子。豈肯為人次室。<span class="科">貼旦</span>夫人。他父母俱亡。孤身無主。老妾已會其意。故敢斗膽告言。</span>他影孤單。相從君子。儘可代蘋蘩。</p>
        
        <p class="曲"><span class="牌">貓兒墜</span><span class="科">旦</span>坐來清論。孝行已班班。德性溫柔料不凡。煩伊宛轉去傳言。<span class="科">貼旦</span>休憚。管教他早下妝臺。侍側承歡。</p>
        
        <p class="白"><span class="科">丑</span>楊大娘。你先對他說。</p>
        
        <p class="曲"><span class="牌">前腔</span>月中仙桂。不許別人攀。倘若攀多鼻內酸。道丁香姐姐最奸頑。<span class="夾白"><span class="科">旦</span>丫頭。你又來無恥。<span class="科">合唱</span></span>天天。但只願螽羽詵詵。掌上珠還。</p>
        
        <p class="落詩"><span class="科">貼</span>斂衽去殷勤。<br /><span class="科">旦</span>音聲側耳聞。<br /><span class="科">丑</span>直從山下過。<br /><span class="科">合</span>引出洞中雲。</p>
        
        <h2 id=ch11 class="chapter"><span class="齣題">第十一齣　解綬</span></h2>
        
        <p class="曲"><span class="牌">清平樂</span><span class="科">淨上</span>金魚白馬。赫赫人驚詫。予奪權衡歸掌握。聲勢何如史賈。</p>
        
        <p class="白">平明旌節下羊城。喜氣遙應接鳳庭。父老群然來叩馬。聲聲道我是財星。自家欽奉聖恩。巡行兩廣。窮追緡課。旁採珍奇。乾沒萬有百千。貢納十無一二。至于司郡庶僚。並聽喒家節制。休怪我留心謠諑。祗喜他曲意趨承。昨者差官知會廣東宣撫司轉行廉州。取辦頂珠百顆。將報滑公之德。可惡該使烏古孫澤留執原票。公然抗違。正是恨小非君子。無毒不丈夫。今早駐節省城。不免大開轅門。容各官進見。<span class="科">小生丑上</span>祿儉誰云薄。官卑自足榮。錢課官與典庫官叩頭。<span class="科">淨怒介</span>𠳶<a epub:type="noteref" href="#char02"><sup>註</sup></a>。各屬大大官員不來參謁。誰要你來見我。<span class="科">小生丑</span>請爺息怒。以小事大者。畏天者也。<span class="科">淨笑介</span>這官兒到會掉文。且起來作揖。錢課官。你地方上百姓為何拖欠緡錢。<span class="科">小生</span>老爺聽稟。</p>
        
        <p class="誦"><span class="牌">西江月</span>戶口遭逢饑饉。緡錢逋負顛連。循良之吏示蒲鞭。徵比原分急緩。　　自奉檄文催督。兢兢豈敢俄延。俯求恩典賜題蠲。尸祝百年遺感。</p>
        
        <p class="白"><span class="科">淨</span>胡說。典庫官。你這些時採辦何物。<span class="科">丑</span>容稟上。</p>
        
        <p class="誦"><span class="牌">西江月</span>珍的是寸珠圓活。奇的是七寶玲瓏。珊瑚一種大如松。貓兒眼雙睛炯炯。　　自奉風雷號令。頓教帑藏豐隆。其他白鐵與青銅。<span class="科">淨</span>這銅鐵要他何用。</p>
        
        <p class="白"><span class="科">丑</span>正所謂備而不用。<span class="科">淨</span>可見你才幹有餘。收在本衙門用罷。<span class="科">丑</span>謝爺擡舉。<span class="科">生上</span></p>
        
        <p class="曲"><span class="牌">前腔</span>玉堂金馬。襟況多瀟灑。<span class="科">末上</span>瞻彼巍巍車蓋也。撲面紅塵無那。<span class="科">丑</span></p>
        
        <p class="白">稟爺。宣撫使烏古孫爺與廉訪司副使慶爺各有帖兒投見。<span class="科">淨</span>他怎麼用帖兒。閉上儀門。着他由角門而入。<span class="科">生</span>呀。你看這廝好放肆。為何把中門閉了。叫左右。快與我打開。<span class="科">淨</span>烏古孫澤。你敢打我儀門。好大膽。<span class="科">生</span>徹里帖木兒。我和你對品同寅。均為王使。這角門之禮。出于何典。<span class="科">淨</span>狗才。獨不聞朝廷敕書乎。<span class="科">生</span>奸賊。勑書欲怎麼。<span class="科">末</span>兩位大人不消破口。<span class="科">淨</span>我好惱也。</p>
        
        <p class="曲"><span class="牌">八聲甘州</span>衝冠怒髮。惱得人氣噎。切齒磨牙。這顛狂鹵莽。無端打入南衙。<span class="夾白"><span class="科">生</span>你那</span>素餐尸位本是井底蛙。做了嚼國吞民道上蛇。<span class="科">末</span>君家。又何須叱咤喧嘩。</p>
        
        <p class="曲"><span class="牌">前腔</span><span class="科">淨</span>知麼。朝廷有法。許誰人違忤。抵觸紛挐。我機心已定。管教他影落含沙。<span class="科">生</span>生平忠直非自誇。請劍祛除佞與邪。<span class="科">末</span>嗟呀。似蛟龍取笑魚鰕。</p>
        
        <p class="白"><span class="科">丑小生</span>烏古孫老爺。我兩箇小官呵。</p>
        
        <p class="曲"><span class="牌">解三酲</span>勸恩臺妝聾做啞。休得要螳臂當車。<span class="夾白"><span class="科">生</span>徹賊。你敢為頂珠之事憾我乎。<span class="科">淨</span></span>若題起頂珠一事多奸詐。尚兀自口喳喳。<span class="夾白"><span class="科">生</span>你</span>惡端罄竹難書寫。貪穢熏天怎掩遮。<span class="科">末</span>成話靶。願從新和好。廉藺情佳。<span class="科">小生丑唱</span></p>
        
        <p class="曲"><span class="牌">前腔</span>霽霆威嗔休爭罷。<span class="夾白">徹老爺。你</span>量寬洪笑罵由他。<span class="科">淨唱</span>小名兒久已聞華夏。遭指摘被嚅唲。<span class="夾白"><span class="科">生</span>你道是</span>金枝玉葉連姻婭。少不得甲帳淒涼怨落花。<span class="夾白"><span class="科">淨</span>這廝十分無理。快趕出去。<span class="科">末</span></span>真囉苴。論衣冠雅道。豈可相撾。</p>
        
        <p class="白"><span class="科">淨</span>狂夫氣概鬱嶙峋。<span class="科">丑小生</span>括目相看轉怒嗔。<span class="科">並下生</span>仰天大笑出門去。<span class="科">末</span>吾輩豈是蓬蒿人。<span class="科">生</span>慶稚卿。你看這廝豺狼成性。虺蜴為心。挾寵殃民。貪財賊國。我怎肯墮其術中。罷罷罷。今日只當棄職歸山也呵。</p>
        
        <p class="曲"><span class="牌">北端正好</span>卸下了紫羅袍。解下了金魚衩。那稀罕腳上穿朱舃。頭上戴烏紗。愛則愛二酉山中雅。只落得自在無牽掛。</p>
        
        <p class="白"><span class="科">末</span>老大人朝中柱石。天下羽儀。遽爾歸去。可不念頭差了。</p>
        
        <p class="曲"><span class="牌">滾繡毬</span><span class="科">生</span>俺念頭兒不差。主意兒也不假。祗想起身後的麒麟種寡。圖什麼眼前的富貴榮華。謾說道朝中柱石。和着那羽儀天下。則是我戰兢兢甸宣王化。那裡肯半星兒辜負了官家。從來聲譽千金價。此去逍遙萬里槎。美玉無瑕。</p>
        
        <p class="白"><span class="科">末</span>徹賊政苛猛虎。賊重毒蛇。大人一去。其如蒼生何。</p>
        
        <p class="曲"><span class="牌">叨叨令</span><span class="科">生</span>他只會開私賂撓公法。恣聚斂縱漁獵。肉山酒海頻堆架。這都是黎民膏血供朝夜。罵一聲潑佞臣也麼哥。罵一聲潑佞臣也麼哥。你的罪名兒準準有天來大。</p>
        
        <p class="白"><span class="科">末</span>老大人。撇了這條擔兒。果然高蹈也。<span class="科">生</span></p>
        
        <p class="曲"><span class="牌">倘秀才</span>撇掉了這一條煩惱擔。肩兒輕卸。跳出了那一重是非門。身兒閒暇。學種青門五色瓜。隨野鹿。聽池蛙。再休想長安去看花。</p>
        
        <p class="白"><span class="科">末</span>大人解綬歸田。不知可有章奏麼。</p>
        
        <p class="曲"><span class="牌">白鶴子</span><span class="科">生</span>遙拜辭聖君呵敢指望賜玉環。又何須封章奏候黃麻。<span class="夾白"><span class="科">末</span>卑職杯酒未具。情何以堪。<span class="科">生</span></span>多謝你慘離離割不斷友人情。可憐我去匆匆說不及相知話。</p>
        
        <p class="曲"><span class="牌">收尾</span><span class="夾白">俺</span>歸心早到東籬下。七尺綸竿牢自把。今日裡蹇驢兒勝是鳴珂馬。與先生們唱一聲喏別去也。<span class="科">下</span></p>
        
        <p class="落詩"><span class="科">末</span>知他宦況已全銷。<br />肥遯山林遠市朝<br />尋得浮丘翁住處。便應回首白雲遙。<br /></p>
        
        <h2 id=ch12 class="chapter"><span class="齣題">第十二齣　允娶</span></h2>
        
        <p class="曲"><span class="牌">高陽臺引</span><span class="科">小旦上</span>木葉聲乾。柴門寒峭。那堪孤雁嘹嚦。滿眼淒其。此中憂憤如織。殘燈破壁黃昏雨。和淚珠萬點千滴。細思量親魂杳杳。碧天無極。</p>
        
        <p class="誦"><span class="牌">菩薩蠻</span>彤雲暗合西風起。西風凜凜愁無已。雞犬不嫌貧。相依薄命人。　　幾年愁緒亂。一任光陰換。厭浥有佳篇。篇篇記得全。</p>
        
        <p class="白">奴家噙熊丸而苦志。飲雪片以寒心。疎櫺頹屋。面面皆風。弱質羸形。年年是病。自從祖母亡後。幸隨姨母同居。叵耐里中棒胡。屢欲強婚逼娶。感承張道人調停。得寢虎狼之念。想起奴家自乳斷葷。曾師識字。當此奸雄注目之時。惡少垂涎之日。不若出家做箇道姑。隱居僻處。喫些安樂茶飯。免墮阿鼻獄中。正是心將流水同清淨。身逐閒雲無是非。<span class="科">丑扮媒婆上</span></p>
        
        <p class="曲"><span class="牌">普賢歌</span>我做虔婆甚挑剔。三寸舌兒甜似蜜。西子可唐突。無鹽可刻畫。說合為媒稱第一。</p>
        
        <p class="白">呀。小姐萬福。請問令姨母楊媽媽在麼。<span class="科">小旦</span>集上買米去了。媽媽到此何幹。<span class="科">丑</span>老妾此來。非為別事。特與小姐求親。<span class="科">小旦</span>誰使你來。<span class="科">丑</span>是陳州第一個俊俏郎君。叫做棒大爺。<span class="科">小旦</span>那無賴的又來纏擾。如之奈何。<span class="科">丑</span>上好姻緣。不宜推卻。<span class="科">小旦</span>媽媽請坐。聽我相告。</p>
        
        <p class="曲"><span class="牌">高陽臺</span>苦海沈深。愁城危聳。孤身自許無適。<span class="夾白"><span class="科">丑</span>這等樣月貌花容。難道永不嫁人了。<span class="科">小旦</span></span>月貌花容。多應是變做焦額。<span class="科">丑</span>休執。仙郎有意尋妙侶。偏愛您少年顏色。望欣然玉成其事。早偕鸞吉。</p>
        
        <p class="曲"><span class="牌">前腔</span><span class="科">小旦</span>蕭瑟。甘守蓬門。不求金屋。辟纑苟度朝夕。<span class="夾白"><span class="科">丑</span>若靠辟纑度日。不如揭帳生春。<span class="科">小旦</span></span>辜負冰言。吾心難轉非石。<span class="科">丑</span>差特。合歡被底春似海。好笑你這般偏僻。祇恐怕蕭牆禍起。鏡臺傾側。</p>
        
        <p class="白">我且去回覆他。仙子元無意。良媒空自來。<span class="科">下貼旦上</span>衡門終日閉。不許外人開。我兒。出去的婦人是誰。<span class="科">小旦</span>是棒胡遣來做媒的。<span class="科">貼旦</span>如此怎麼好。<span class="科">小旦</span></p>
        
        <p class="曲"><span class="牌">前腔</span>那兇逆。數遣囮媒。幾遭抑勒。分明如鬼如蜮。<span class="夾白"><span class="科">貼旦</span>你我女流。又無援手。不若嫁他。免遭毒害。<span class="科">小旦</span>姨娘。</span>我是鳳鳥投林。豈肯棲止荊棘。<span class="科">貼旦</span>端的。滿船空載明月也。笑虔婆故來纏及。恨只恨花枝無主。蝶窺蜂憶。</p>
        
        <p class="曲"><span class="牌">前腔</span><span class="科">小旦</span>悲慼。自小知書。從來茹素。祗園可寄蹤跡。<span class="夾白"><span class="科">貼旦</span>你青年出家。終招睥睨。男子生而願為之有室。女子生而願為之有家。鄰近烏古孫爺。四十無兒。他的夫人杜氏。托我尋個專房。以圖後嗣。你若嫁入他家。使棒胡不敢跳梁。老身亦有倚賴矣。<span class="科">小旦背唱</span></span>這段姻親。教人背地羞澀。<span class="科">貼旦</span>今日。宜家納采崇舊禮。那夫人十分賢德。倘能彀生男育女。錦衣玉食。</p>
        
        <p class="白"><span class="科">小旦</span>奴家向受姨娘大恩。敢不敬從媒議。</p>
        
        <p class="曲"><span class="牌">尾聲</span>無端泄漏春消息。頻仗東君輕借力。<span class="科">貼旦</span>從此後桃李芬芳香閟室。</p>
        
        <p class="落詩"><span class="科">小旦</span>狡狡狂童枉用謀。<br />強人婚配使人愁。<br /><span class="科">貼旦</span>也知貧富皆由命。<br />不是姻緣不聚頭。</p>
        
        <h2 id=ch13 class="chapter"><span class="齣題">第十三齣　入宅</span></h2>
        
        <p class="曲"><span class="牌">錦堂春</span><span class="科">旦上</span>光滿金鎞玉鈿。香餘月帔霞裙。<span class="科">丑</span>朝來青鳥傳佳信。又見一番新。</p>
        
        <p class="誦"><span class="牌">南歌子</span>篆靄龍文細。屏閒雀影寒。畫堂深處碧闌干。<span class="科">丑</span>高捲水晶簾額看芝蘭。</p>
        
        <p class="白"><span class="科">旦</span>妾因夫君無子。日夕關心。前承楊媽媽以姊女王氏許嫁我家為妾。昨已具過茶禮。約在今日送來。適遣老院婆接取入宅。還未見到。</p>
        
        <p class="曲"><span class="牌">前腔</span><span class="科">小旦</span>陋質難堪箕箒。嬌羞欲避人群。<span class="科">淨</span>行來咫尺侯門近。<span class="科">貼旦</span>喜處更含顰。</p>
        
        <p class="白"><span class="科">淨</span>稟奶奶知道。新人到門了。<span class="科">旦</span>丁香。快去請來相見。<span class="科">丑</span>常言道先進寺門是我大。我不去請他。<span class="科">旦</span>賤人。你不去敢是討打麼。<span class="科">丑諢介</span>便去牽他進來。阿也。好標致。楊大娘請進去。<span class="科">貼旦</span>奶奶萬福。我兒。你就過來拜見奶奶。</p>
        
        <p class="曲"><span class="牌">三學士</span><span class="科">小旦</span>瞻仰慈幃勤拜懇。念奴家年幼孤貧。星星未脫蓬茅性。恰恰多慚蒲柳身。<span class="科">合</span>鳥托上林棲既穩。喜孜孜春日溫。</p>
        
        <p class="曲"><span class="牌">前腔</span><span class="科">旦</span>半世孤單眉黛損。嘆庭除蘭桂蕭森。願伊早獲傳宗信。慰我先懸教子心。<span class="科">合前</span></p>
        
        <p class="曲"><span class="牌">前腔</span><span class="科">貼旦</span>囑付吾甥當守謹。<span class="夾白"><span class="科">丑</span>楊大娘。你好差矣。若是教他手緊。我這宅子裡群小怎能過活。<span class="科">貼旦</span>不是說手緊。</span>謹留心侍奉晨昏。<span class="夾白">夫人。</span>俯求福庇蒼頭女。勝是恩憐白髮人。<span class="科">合前</span></p>
        
        <p class="曲"><span class="牌">前腔</span><span class="科">丑</span>非是多言及弄唇。且當場說個元因。則索要畫開鼎足三分勢。不許獨占巫山一片雲。<span class="科">合前旦</span></p>
        
        <p class="白">叫合宅男女們。今後皆以新姨相稱便了。<span class="科">淨</span>曉得。<span class="科">貼旦</span>老妾告辭。明日再來。雖非花燭夜。聊作洞房春。<span class="科">下外上</span>車馬和鑾近。家庭喜氣均。啟奶奶知道。老爺回來了。<span class="科">旦</span>有這等偶然。豈非天作之合。快開大門迎接。<span class="科">生上</span></p>
        
        <p class="曲"><span class="牌">勝葫蘆</span>途路風霜受苦辛。方入宅便歡忻。<span class="夾白"><span class="科">旦</span>相公請進。<span class="科">生</span></span>瞥見細君無恙消愁悶。故園仍舊。松菊依然未全貧。</p>
        
        <p class="白"><span class="科">小旦作避虛下生</span>莫笑區區遽賦歸。行裝琴鶴兩相依。<span class="科">旦</span>知君元是清狂客。不逐紅塵遠是非。<span class="科">丑</span>丁香叩頭。<span class="科">生</span>起來。夫人。我纔進門來。見一穿紅女子。為何避去。<span class="科">旦</span>你問他怎的。相公且把歸致緣由。試說一番。然後以情相告。</p>
        
        <p class="曲"><span class="牌">啄木兒</span><span class="科">生</span>承垂問。略具論。自往天南已樹勳。<span class="夾白">有一駙馬。叫做徹里帖木兒。欺侮下官呵。</span>恨奸臣狀似豺狼。啖黎民味若雞豚。<span class="夾白"><span class="科">旦</span>想是相公被他中傷了。<span class="科">生</span></span>他誇張不禮人先進。我激昂直刺言無隱。因此上拂袖歸來理釣綸。</p>
        
        <p class="曲"><span class="牌">前腔</span><span class="科">旦</span>明且哲。善保身。進退知機獨羨君。既優遊志在青山。且從容說出紅裙。<span class="夾白"><span class="科">生</span>那紅裙是我家親戚麼。<span class="科">旦</span></span>不關親戚來相訊。<span class="夾白"><span class="科">生</span>敢是螟蛉他人女兒。<span class="科">旦</span></span>也非乞養圖廝慁。單為你娶個疊被鋪牀第二人。</p>
        
        <p class="曲"><span class="牌">三段子</span><span class="科">生</span>心驚耳聞。念卑人何求小星。<span class="科">旦</span>情真意肯。勸良人宜從此姻。<span class="夾白"><span class="科">外淨</span>老爺。你</span>雖是月中老兔憐秋孕。不若枝頭結子當春信。孝道為先。請乞笑允。</p>
        
        <p class="白"><span class="科">生</span>既承夫人厚情。請問是那家女郎。<span class="科">旦</span>是鄰近王家處女。<span class="科">生</span>且喚來相見。<span class="科">小旦復上拜唱</span></p>
        
        <p class="曲"><span class="牌">前腔</span>低回自忖。愧寒微難充下陳。<span class="科">生作覷介</span>胡盧自哂。喜端詳堪居次賓。<span class="科">丑</span>新姨忒殺多謙遜。<span class="科">背唱</span>老兒學得虛幫襯。拋撇奴家。端的是狠。</p>
        
        <p class="白"><span class="科">旦</span>天色已晚。院子出去罷。<span class="科">外應下旦</span>丁香。你可領着女使們。今夜就送老爺到新姨房內安寢。我去治酒送來。<span class="科">生</span>夫人且消停。<span class="科">旦</span>閉門不管窗前月。吩咐梅花自主張。<span class="科">急下生</span></p>
        
        <p class="曲"><span class="牌">歸朝懽</span><span class="夾白">呀。</span>冤家的。冤家的苦苦用情。頓教我淚珠頻隕。<span class="科">小旦作羞介</span>今宵會。今宵會未知怎生。<span class="科">丑向小旦唱</span>這云云。好一似貓兒喫腥。<span class="科">淨</span>結成老陽少陰緣和分。雙雙又作鴛鴦陣。褥軟芙蓉百夜恩。</p>
        
        <p class="落詩"><span class="科">生</span>喬客新從夢裡來。<br /><span class="科">小旦</span>相攜雲雨楚陽臺。<br /><span class="科">丑</span>分明春色東歸早。<br /><span class="科">淨</span>艷李穠桃一夜開。</p>
        
        <h2 id=ch14 class="chapter"><span class="齣題">第十四齣　致歸</span></h2>
        
        <p class="曲"><span class="牌">小蓬萊</span><span class="科">外上</span>兩鬢全銷官況。一經已振家聲。<span class="科">貼旦上</span>年光易老。幾多鄉思。無限閨情。</p>
        
        <p class="白"><span class="科">外</span>滿天風雨破寒初。黯黯征愁上客車。<span class="科">貼旦</span>只恐渡江歸去後。梅花誰折寄吾廬。<span class="科">外</span>夫人。我許益官為郎秩。冷擬廣文。報績三周。淹留十載。茲想權臣當道。豈容俊義同朝。前者具疏乞休。至今未見邸報。且待進祿回來。便知端的。早間會一嶺南使客。說道烏古孫潤甫與徹里帖木兒抗禮有嫌。掛冠歸去矣。<span class="科">貼旦</span>他如此美官。怎肯棄任。</p>
        
        <p class="曲"><span class="牌">懶畫眉</span><span class="科">外</span>他是個人中龍虎濟時英。怎肯學牛馬趨承毀令名。好笑我白頭郎署似馮卿。淹留歲月圖僥倖。只落得一事無成兩鬢星。</p>
        
        <p class="曲"><span class="牌">前腔</span><span class="科">貼旦</span>君家原是老書生。仕路須知有愛憎。營營樊棘止青蠅。休誇肘後黃金印。總不如瀨水灘頭釣月明。<span class="科">小生上</span></p>
        
        <p class="曲"><span class="牌">前腔</span>碧梧零落抵燕京。直到繞樹瓊花返秣陵。<span class="夾白">你看</span>風光不改舊門庭。<span class="夾白">老爺奶奶叩頭。<span class="科">外</span>進祿你回來了。乞休事體。可曾命下。<span class="科">小生唱</span></span>喜綸音已下中書省。恩賜歸田保暮齡。</p>
        
        <p class="白"><span class="科">貼旦</span>且喜旨意已允。相公幾時起程。<span class="科">外</span>即日成行。進祿快去稅舟應用。<span class="科">小生</span>理會得。</p>
        
        <p class="誦"><span class="科">淨扮舟人唱山歌上</span>昨夜江邊春水生。艨艟巨艦一毛輕。向來枉費推移力。此日中流自在行。</p>
        
        <p class="白"><span class="科">小生</span>稍手過來。怎麼不應。待我高叫他。稍手過來。<span class="科">淨</span>來了。<span class="科">小生</span>你敢耳聾的。<span class="科">淨</span>耳到不聾。船便聾的。<span class="科">小生</span>那有此話。<span class="科">淨</span>汨羅江上鬭龍船。卻不是聾的。<span class="科">小生</span>這是蛟龍之龍。<span class="科">淨</span>你若不說。直聾到底。<span class="科">小生</span>不要閒說。我奉戶部許爺台旨。僱你船隻到青州去。重重有賞。<span class="科">淨</span>大官傳諭。只管奉承。<span class="科">小生</span>泊此伺候。稟爺。船已覓下。請乞登臨。<span class="科">外</span></p>
        
        <p class="曲"><span class="牌">排歌</span>彩鷁孤飛。青帆片輕。中流一望如平。閒心早與野鷗盟。歸思還同旅雁情。<span class="夾白"><span class="科">小生</span>老爺。你</span>蠅頭利。蝸角名。不如漁父棹歌行。千重網。萬丈坑。從今脫卻向滄溟。</p>
        
        <p class="曲"><span class="牌">前腔</span><span class="科">貼旦</span>鳥悅波光。魚瀺水聲。悠悠日淡雲橫。凝眸不見石頭城。一曲陽關繫客情。<span class="夾白"><span class="科">淨</span>老爺。你</span>塵襟淨。宦況傾。香山結社有誰爭。前途暮。隱復明。半疑星斗半疑燈。</p>
        
        <p class="落詩"><span class="科">外</span>放棹下平沙。<br /><span class="科">貼</span>江城奏暮笳。<br /><span class="科">小生</span>聲聲如泣訴。<br /><span class="科">淨</span>遊子在天涯。</p>
        
        <h2 id=ch15 class="chapter"><span class="齣題">第十五齣　招納</span></h2>
        
        <p class="曲"><span class="牌">水底魚</span><span class="科">末上</span>日日操戈。開山力氣多。逢場作戲。春風到處和。</p>
        
        <p class="白">姓名弓伯長。武藝最高強。來覓英雄漢。何須問故鄉。前日小子在於汴梁馬頭耍拳。一會遇着一個撮弄的朋友。叫做烏六禿。甚是乖巧。他說陳州城外。有箇棒大爺。十分豪俠。招納叛亡。教我先到此地。期在今日同去投謁。遠遠望見他也來了。<span class="科">丑上</span></p>
        
        <p class="曲"><span class="牌">前腔</span>背曲腰跎。箱中把戲多。人人好笑。笑咱們偷了鵝。</p>
        
        <p class="白"><span class="科">末</span>書罷籠鵝去。何曾別主人。卻像是偷的。<span class="科">丑笑介</span>呀。被你知道了。張兄果先在此。就到棒家去罷。<span class="科">末</span>烏兄。我你若去見他。送些人事便好。<span class="科">丑</span>講得有理。只是我不曾備得。有處有處。我近日打從函關過來。偶得一本書集在此。送他何如。且拿出來與你看看。<span class="科">末</span>小弟不識一丁。看他怎麼。我有一幅古畫。乃是彌勒佛像。併送更通。<span class="科">丑</span>有此書畫。絕妙者也。待我引道前去。<span class="科">丑末同唱</span></p>
        
        <p class="曲"><span class="牌">雪獅子</span>垂楊樹綠婆娑。垂楊樹綠婆娑。穿過了這高坡。見妖嬈妓女當壚坐。多情處。多情處雙眼兒秋波。叫道好哥哥。今日來也麼。明日來也麼。若肯來時喫些茶果。閃得我快活呵呵。</p>
        
        <p class="白"><span class="科">丑</span>此間已是棒家。裡面有人麼。<span class="科">淨上</span></p>
        
        <p class="曲"><span class="牌">秋夜月</span>金叵羅。酒泛蓮花朵。昨宵醉醒還流唾。<span class="夾白">叫小廝。</span>試看門外誰相顧。留之不可。<span class="科">小生上</span>不留亦可。</p>
        
        <p class="白">兩位何來。<span class="科">丑末</span>小哥。我兩個來見你家大爺的。<span class="科">小生</span>少待。<span class="科">作稟介淨</span>喚進來。<span class="科">丑末</span>我小人仰慕大爺聲名。如雷灌耳。特從汴京而來。欲投門下蔭庇。薄呈書畫二事。以為進見之儀。<span class="科">淨</span>這書是讖緯之書。正思仰間。忽焉而至。那畫兒是布袋和尚。好古怪。昨夜夢見他來拜我。今日果應其然。二位莫非天上差來的。<span class="科">丑</span>差不多兒。<span class="科">末</span>又來說天話。<span class="科">淨</span>小廝收了書畫。快備酒飯。二位姓甚名誰。有何本事。<span class="科">末</span>小人弓伯長。武藝頗精。耍拳為最。<span class="科">丑</span>小人烏六禿。飛梁走柱。撮弄尤佳。<span class="科">淨</span>請各試演一回。<span class="科">末</span>待我來。<span class="科">打拳介</span></p>
        
        <p class="曲"><span class="牌">駐馬聽</span>掌擦拳摩。鷂子翻身似擲梭。打出雙龍入海。五虎搜山。八臂降魔。<span class="科">作使刀介</span>這三停刀法白猿拖。<span class="科">使棍介</span>那連珠棍勢猱獅舞。<span class="夾白"><span class="科">淨</span>好本事。<span class="科">末</span></span>武藝如何。只止見煙塵抖亂。滿天星火。<span class="科">丑做撮弄介</span></p>
        
        <p class="曲"><span class="牌">前腔</span>急急鳴鑼。三套圈兒變幻多。撮出金蓮獨步。一斗黃粱。半疋紅羅。再撮出普陀山上白鸚哥。又撮出蓬萊山頂神仙果。<span class="夾白"><span class="科">淨</span>妙妙。撮得乾淨。<span class="科">丑</span></span>撮弄如何。欲做那飛梁走柱。怕人瞧破。</p>
        
        <p class="曲"><span class="牌">前腔</span><span class="科">淨</span>絕技名科。幸喜君從草舍過。謝你兩人佳貺。六甲天書。一幅彌陀。<span class="夾白"><span class="科">末</span>是彌勒尊佛。<span class="科">淨</span>我說錯了。小廝將酒過來。</span>得高歌處且高歌。三杯美酒同歡賀。<span class="夾白">兩位賢契</span>結義如何。<span class="夾白"><span class="科">末丑</span>多謝大爺。<span class="科">淨</span></span>從此後雷陳契合。休分爾我。</p>
        
        <p class="落詩"><span class="科">淨</span>江湖豪俠獨稱咱。<br /><span class="科">末</span>萍水交歡亦可誇。<br /><span class="科">丑</span>休戀故鄉生意好。<br /><span class="科">小生</span>受恩深處便為家。</p>
        
        <h2 id=ch16 class="chapter"><span class="齣題">第十六齣　祈熊</span></h2>
        
        <p class="曲"><span class="牌">十二時</span><span class="科">小旦上</span>西陸秋光早。見檻外紫薇開了。義處偏帷。力行正道。無奈媸兒卻也妝喬。心裡自能分曉。</p>
        
        <p class="白">習習清風拂鏡函。幽禽啼向小窗南。不如意事常八九。可與人言無二三。奴家自入門楣。專工針線。感夫人優遇。姊妹情同。蒙老爺珍重。主賓禮待。惟有女奴丁香。語言每每妒忌。我想這樣賤輩。與他爭甚高低。正是是非終日有。不聽自然無。</p>
        
        <p class="曲"><span class="牌">二郎神</span>梳妝了。想當時這憂心悄悄。幸嫁入侯門能自保。<span class="夾白">身體髮膚。稟之於親。今奴家深受主人厚待。即劬勞之恩。無以加矣。</span>東人珍愛。爭如生我劬勞。海樣山般恩不小。是何日銜環相報。<span class="夾白">咳。丁香。你道我是什麼樣人。</span>我這裡清操。似庾嶺梅英。楚畹蘭苕。</p>
        
        <p class="白">只是我夫人每以衽席相讓。使奴家寢處何安。</p>
        
        <p class="曲"><span class="牌">集賢賓</span><span class="夾白">他</span>賢賢易色情更好。推開錦帳春宵。我暗地含羞還怕笑。怕笑我專歡恣樂。<span class="夾白"><span class="科">丑暗上作聽介小旦</span>喜得夫人已有半年身孕。豈非天報其賢。我且撮土為香。對天禱祝。願他必生貴子呵。</span>向虛空拜禱。願早賜維熊佳兆。<span class="夾白"><span class="科">丑下介小旦</span>呀。窗後有一女子走去。想是丁香竊聽了。</span>我堪懊恨。空做出許多奸狡。</p>
        
        <p class="白">你看庭前花艸生香。只索採些簪戴。<span class="科">作採花介生上</span></p>
        
        <p class="曲"><span class="牌">囀林鶯</span>閒來清玩景最饒。庭前綠媚紅嬌。幽禽樂意嚶嚶叫。見佳人獨自逍遙。在此攀花拾草。真個是閨中年少。<span class="夾白"><span class="科">丑復上作張視介小旦</span>賤妾不知老爺進來。失於迎候。望乞恕罪。<span class="科">跪介生</span>起來。你在這裡折花麼。取過來。</span>撚花梢。為伊簪戴。掩着翠雲翹。</p>
        
        <p class="白">我一向不曾問得你。外家更有何人。<span class="科">丑上聽介</span></p>
        
        <p class="曲"><span class="牌">啄木兒</span><span class="科">小旦唱</span>蒙垂念。淚點拋。父母長眠天地老。<span class="夾白">此時止存祖母一人。</span>苦他們泣守風燈。是奴家奉養霜毛。<span class="夾白"><span class="科">生</span>他如今在麼。<span class="科">小旦悲介</span></span>到如今黃臺抱蔓都消耗。帝鄉縹緲空瞻眺。剩得我雨外孤鳩入鳳巢。</p>
        
        <p class="白"><span class="科">生</span>你且不必墮淚。我與你做些佛事追薦他便了。<span class="科">小旦</span>多謝老爺。<span class="科">丑走下介</span></p>
        
        <p class="曲"><span class="牌">黃鶯兒</span><span class="科">生</span>聽說這根苗。鐵心腸也動搖。待明朝。為你親修醮。<span class="夾白">老天老天。</span>我妻實可表。妾亦可褒。女中難得兩個賢和孝。<span class="夾白">適間丁香進來。<span class="科">小旦</span>賤妾在此禱告奶奶生位貴子。拜起時節。但見其影。不見其形。<span class="科">生</span></span>笑兒曹。偷鈴掩耳。莫不是妒妖嬈。</p>
        
        <p class="落詩"><span class="科">小旦</span>重門雖設喜常關。<br />燕子雙雙語未閒。<br /><span class="科">生</span>勸爾不須愁思發。<br />恐將玉筯掛朱顏。</p>
        
        <h2 id=ch17 class="chapter"><span class="齣題">第十七齣　挑鬭</span></h2>
        
        <p class="曲"><span class="牌">掛真兒</span><span class="科">旦上</span>睡起懨懨如病酒。心兒裡乍喜還憂運協紅鸞。夢回玉燕。屈指偏驚時候。</p>
        
        <p class="白">絲絲細雨散清涼。池館殘荷帶水香。試看雞冠花正發。一天秋色下瀟湘。妾喜新姨入宅。儘能代理中庖。況且他勤慎溫良。略無齟齬。我也十分器重。以禮待之。不意妾身懷妊。未卜熊蛇。每日擔憂。不施膏沐。今早起來。好不自在也。</p>
        
        <p class="曲"><span class="牌">綿搭絮</span>芙蓉嬌態。恰像不禁秋。懶向妝樓。生怕風搖白玉鉤。病心頭。厭喫珍饈。漸覺羅裙帶短。繡襖襟兜。愧殺我老蚌含珠。怎向堂前禮數稠。怎向堂前禮數稠。</p>
        
        <p class="白"><span class="科">丑上</span>人心參不透。鬼話冗偏長。奶奶請茶。<span class="科">旦</span>丁香。新姨在那裡。<span class="科">丑</span>這時候還睡在牀上。與老爺講清話哩。<span class="科">旦</span>雞初鳴。咸盥漱。他是讀書女子。豈肯留連荒亡。<span class="科">丑</span>阿呀。豺向虎頭搔癢。蠅從牛背吹毛。奶奶信他是個好人。喫盡了你的骨髓。還不曉得。奶奶聽稟。</p>
        
        <p class="曲"><span class="牌">泣顏回</span>莫怪我吹求。論人心毒似蛇蝥。<span class="夾白"><span class="科">旦</span>怎見得。<span class="科">丑</span>前日婢子到太湖石畔。聽見新姨對天咒詛奶奶花胎早墮。六甲俱空。苗而不秀。秀而不實。卻又拋泥三次。拜了兩番。做個魘陽之法。<span class="科">旦</span>或者撮土為香。禱告別事。你莫非聽錯了。<span class="科">丑</span></span>他明明咒詛。那些兒意好情投<span class="夾白">以後採花閒耍。適値老爺進來。他又做出許多嬌態。我老爺與他呵。</span>簪花滿頭。蕩春心挽住了纖纖手。<span class="夾白"><span class="科">旦</span>這是閨中常態。說他怎的。<span class="科">丑</span>奶奶好笑。他歡喜之中。不知為何哭將起來。</span>方纔見喜地歡天。忽然間綠慘紅愁。</p>
        
        <p class="曲"><span class="牌">前腔</span><span class="科">旦</span>思量半晌更躇躊。怕趙家飛燕毀譽藏鬮。<span class="夾白">丫頭。你</span>聲聲僝僽。類桑林喚雨班鳩。<span class="夾白"><span class="科">丑</span>奶奶。我是個極老實的。怎敢說謊。<span class="科">旦</span>咄。賤人跪下。你可是妒忌新姨麼。</span>他是良家好逑。性幽閒且自多忠厚。你如今掠是搬非。干討得鬼哭神愁。</p>
        
        <p class="白">叫院婆。討拶子過來。<span class="科">丑</span>奶奶饒恕。<span class="科">生上</span></p>
        
        <p class="曲"><span class="牌">石榴花</span>朝來雨歇。涼思淡悠悠。閨中鬧炒未停休。<span class="夾白">呀。夫人。你</span>緣何色變欠溫柔。試與我說個根由。<span class="科">旦</span>小丫鬟無中生做有。謗新姨對天罰咒。<span class="夾白"><span class="科">生</span>咒誰。<span class="科">旦</span>說他咒我花胎早墮。六甲俱空。我想新姨決無此事。明係賤人造謗。所以在此着惱。</span>又道你在閒庭話綢繆。<span class="夾白">他</span>就垂清淚濕輕裘。</p>
        
        <p class="曲"><span class="牌">前腔</span><span class="科">生</span>交交黃鳥。時向上林遊。空勞長舌語謅謅。<span class="夾白">那日新姨曾向我說。對天祈願夫人。生位貴子。以酬賢德。今日呵。</span>險將恩愛變成讎。喜娘行德量偏優。我問他雙親今在否。因此上暗拋紅豆。<span class="夾白">好笑這小賤人恁般無理。</span>為甚的妒賢良弄機謀。傾秦晉搆孫劉。</p>
        
        <p class="白">叫院婆。取皮鞭來打這賤人。</p>
        
        <p class="曲"><span class="牌">剔銀燈</span><span class="科">丑</span>雖則是雲停雨收。可不想舊時的情竇。鷺鷥行狀黃昏後。也曾聞河東獅吼。爹行千休萬休。休將那皮鞭緊抽。</p>
        
        <p class="曲"><span class="牌">前腔</span><span class="科">生</span>姑念你朝歌暮謳。姑念你持觴侑酒。姑念你流黃夜織春蔥瘦。<span class="夾白">夫人。我討個面皮罷。</span>權記取這回出醜。<span class="科">旦</span>駑駘好不識羞。洗不清湘江水流。</p>
        
        <p class="曲"><span class="牌">餘音</span><span class="科">丑</span>從今收拾如簧口。謝夫人慈悲寬宥。<span class="夾白"><span class="科">旦</span>咄。還不走去。<span class="科">生</span>丁香。丁香。你</span>錯認隨風轉舵舟。</p>
        
        <p class="落詩"><span class="科">旦</span>耳邊何物絮叨叨。<br /><span class="科">生</span>不是鶬鶊是伯勞。<br /><span class="科">丑</span>從此深藏牢閉舌。<br /><span class="科">合</span>免遭彈弋失翎毛。</p>
        
        <h2 id=ch18 class="chapter"><span class="齣題">第十八齣　賜胤</span></h2>
        
        <p class="曲"><span class="牌">賞宮花</span><span class="科">末上</span>天王至尊。端居白玉京。蕊珠宮殿裡。鳳鸞鳴。<span class="科">合</span>但見大將桓桓騰九氣。真仙濟濟會三清。</p>
        
        <p class="白">五雲高處焰摩天。風雹雷霆萬里權。作過世間無限事。檄書先到玉皇前。小聖奏書博士。出入天門。往來雲路。宣上帝之勑旨。傳百神之奏章。旌其善而懲其惡。赫赫無私。激其濁而揚其清。冥冥不爽。今當上帝垂拱之日。恐有仙官奏事。只索在此伺候。<span class="科">外上</span></p>
        
        <p class="曲"><span class="牌">前腔</span>無形有靈。遨遊百二城。糾察賢和否。奏天庭。<span class="科">合前</span></p>
        
        <p class="白">吾乃日間遊神是也。向日聽烏古孫澤之妾王氏。百口道及正室杜氏之賢。屢屢為其祈子。小聖咨訪土地。覆核相同。今値杜氏分娩之期。不免奏聞天帝。賜彼一男。以彰其德。此間已是金闕了。<span class="科">末</span>奏事官不得上殿。就此披宣。<span class="科">外</span>臣大梁等處日遊神奏啟。</p>
        
        <p class="曲"><span class="牌">古女冠子</span>誠恐誠惶乞俯聽。自承奉帝皇勑令。神遊曾至陳州境。烏古氏世簪纓。為人沈靜。居官清正。嫡妻杜氏賢無比。侍寵王姬孝有名。思省。端的是一門三行。</p>
        
        <p class="白"><span class="科">末</span>聖旨道。據爾所奏。德行可嘉。還當備述顛末。以便勸賞施行。<span class="科">外</span>那烏古孫澤呵。</p>
        
        <p class="曲"><span class="牌">前腔</span>年齊不惑弓裘冷。念結髮固辭儲聘。還堪羨閨中杜氏多恭敬。私娶妾每留情。必戒必欽。無爭無競。只圖早種藍田玉。不忌重開孔雀屏。耿耿。惟願着子孫昌盛。</p>
        
        <p class="白"><span class="科">末</span>聖旨道。其妾王氏有何令名。并奏上來。</p>
        
        <p class="曲"><span class="牌">前腔</span><span class="科">外</span>王姬孝順曾孤另。事君子肅肅宵征。見嫡妻懷娠求麟定。崇日裡拜神明。論他的善心。天須感應。乞恩降福酬三姓。賜子多齡列九卿。允請。使小臣不勝欣幸。</p>
        
        <p class="白"><span class="科">末</span>聖旨道。烏古孫澤廉平自守。倫義不乖。妻杜氏賢德無儔。允宜有子。特勑歲星下世。與他為嗣。官登二品。蔭及五孫。妾王氏前係掌書仙女。久謫塵凡。今既孝名獨著。善念尤勤。候其告終。速徵歸位。用彰內閫之賢。庶協下方之請。謝恩。<span class="科">外</span>善哉善哉。<span class="科">小生扮歲星二旦持符節同上</span></p>
        
        <p class="曲"><span class="牌">滴溜子</span>彤芝蓋。彤芝蓋紅雲幾層。黃金闕。黃金闕瑤天萬頃。聖旨敢不躬領。東方一歲星。結廬人境。若問歸時。百年鐘磬。</p>
        
        <p class="白"><span class="科">外末</span>小聖輩候送星官一程。<span class="科">小生</span>不敢勞重。<span class="科">眾唱</span></p>
        
        <p class="曲"><span class="牌">朝元歌</span>迢迢太清。紫氣含陽景。熒熒玉繩。白燦橫秋影。縹緲仙風。鸞驂鶴乘。最喜彈冠相慶。躔度群英。回看尚依雲外旌。曼倩是前生。崑崙阿母驚。夢魂初醒。都化作碧桃紅杏。碧桃紅杏。</p>
        
        <p class="落詩">躬承寶勑下雲端。<br />為報賢良心地寬。<br />盡道他家生貴子。<br />安知我輩是星官。</p>
        
        <h2 id=ch19 class="chapter"><span class="齣題">第十九齣　弄璋</span></h2>
        
        <p class="曲"><span class="牌">臨江仙</span><span class="科">生</span>長嘯投閒心已矣。功名還羨鴟夷。蒼天留意賜麟兒。庚星曾入夢。甲子始成儀。</p>
        
        <p class="白">無官一身輕。有子萬事足。歲月苟能挽。採蕨商山曲。自家仰承天地覆載之恩。俯賴祖宗蔭祐之德。夜來室人杜氏分娩一男。使我十分歡喜。頓忘顧後之憂。百世蒸嘗。甫遂崇先之願。正是着意種花花不發。等閒插柳柳成陰。院子何在。<span class="科">小生上</span>堂上一呼。階下百喏。覆老爺。有何台旨。<span class="科">生</span>吩咐庖人治酒。<span class="科">小生</span>備下了。<span class="科">貼旦上</span></p>
        
        <p class="曲"><span class="牌">福青歌</span>老年人收生活計。小郎君<span class="夾白">生得</span>頭玉眉翠。<span class="科">丑作抱小兒笑上</span>思量何物哭啼啼。一張闊嘴。恰像有食牛之氣。</p>
        
        <p class="白"><span class="科">貼旦</span>老爺恭喜。<span class="科">生</span>楊媽媽。勞動你。<span class="科">貼旦</span>奶奶着我同丁香姐懷抱公子。送與老爺觀看。并請命名。<span class="科">生抱介</span></p>
        
        <p class="曲"><span class="牌">玉抱肚</span><span class="夾白">呀。</span>瞥然驚異。我孩兒蘭芽桂枝。況盈盈秋水精神。更稜稜玉骨清奇。何妨錯寫弄麞書。信是吾家千里駒。</p>
        
        <p class="曲"><span class="牌">前腔</span><span class="科">貼旦</span>明知就裡。<span class="夾白"><span class="科">生</span>明知什麼來。<span class="科">貼旦</span></span>抱曾參曾聞仲尼。喜今朝錦褓藏身。着他年金榜名題。<span class="夾白"><span class="科">丑</span>老爺。真個是</span>海中仙果子生遲。雪裡高山未白時。<span class="科">生</span></p>
        
        <p class="白">丁香。你且抱好了公子。不要驚他。媽媽。煩你進去上覆奶奶。要保重些。公子取名良禎。<span class="科">貼旦</span>曉得。黃金容易得。白璧最難求。<span class="科">同丑下外衣巾同淨庶服上</span></p>
        
        <p class="曲"><span class="牌">字字雙</span>烏古孫公罷相歸。<span class="科">外</span>高致。<span class="科">淨</span>出門倒着白接䍦。<span class="科">外</span>遊戲。<span class="科">淨</span>夜來已得掌中珠。<span class="科">外</span>天與。<span class="科">淨</span>輕輕敲破腳踝皮。<span class="科">外</span>打喜。</p>
        
        <p class="白"><span class="科">生趨迎介</span>列位鄉丈。薄席已設。不消敲罷。<span class="科">淨笑介</span>敲也不曾敲。筵席先已備下。若是認真敲將起來。喫不盡許多了。<span class="科">外</span>恭聞老先生弄璋之喜。里中諸輩。特具菲儀奉賀。<span class="科">生</span>禮儀概不敢領。單收帖兒。以見厚情。院子。取公服來。<span class="科">淨</span>小子有一言相告。昨夜三更時分。拙荊紡織未眠。聞得半空中環珮鏗鏘。笙竽嘹喨。說道送入烏古孫宅去。初不知其為何。今早忽聞老大人得了公子。一則稱慶。二則奉報。<span class="科">生</span>學生何德所致。有此奇兆。<span class="科">外</span>叫樂人進來吹彈。吾輩以盒酒相勸。<span class="科">生</span>免勞賜罷。就請登筵。院子。看酒來。</p>
        
        <p class="曲"><span class="牌">山花子</span>堂開綠野筵初啟。蔥蔥瑞靄充閭。<span class="夾白"><span class="科">淨</span>小子乃是壟斷鄙夫。不敢僭越上坐。<span class="科">生</span>說那裡話。</span>荷高情扳留允宜。鄉黨中豈論高低。<span class="科">合</span>喜盈盈瓊卮滿攜。檀槽絃響。簫管吹。歡娛。此時狂若癡。共看雲中鸑鷟高飛。</p>
        
        <p class="曲"><span class="牌">前腔</span><span class="科">外淨</span>郎君定是非凡器。吐清輝鮫室明珠。念吾儕繩樞布衣。借餘光照及寒微。<span class="科">合前末上</span></p>
        
        <p class="白">欠錢如管轄。討債似催科。把門大官。聞得近側吉一叔在尊府中赴席。煩乞轉致。說道富員外家差人在門外等你。<span class="科">小生</span>知道了。你且到那邊等着。<span class="科">末下介小生</span>那一位是吉一叔。<span class="科">淨</span>是我。<span class="科">小生</span>富家有個大官在門外等你說話。<span class="科">淨</span>等我我不喫了。告辭老大人去罷。<span class="科">生送酒介</span></p>
        
        <p class="曲"><span class="牌">太和佛</span>太白雙擎樂有餘。何故苦推辭。<span class="科">外</span>朱簷畫棟。日影已西移。豈可再徘徊。<span class="科">淨</span>紅潮登頰心先醉。<span class="科">背唱</span>只恐怕門前輕薄。不去又來催。<span class="科">生</span>你唧唧噥噥。為我說詳細。方免得狐疑猶豫。<span class="夾白"><span class="科">淨</span>老大人在上。小子家貧難活。借得富員外家印子錢五千。已償其利。今日要拿我去追併本錢。無可奈何。<span class="科">生</span>卻是這個緣故。你也不須憂慮。院子過來。</span>急急裡支取青蚨代償之。</p>
        
        <p class="白"><span class="科">小生</span>領鈞旨。<span class="科">下淨</span>多蒙代償。將何補報。</p>
        
        <p class="曲"><span class="牌">舞霓裳</span>我感取恩波活枯魚。活枯魚。<span class="夾白"><span class="科">外</span>吉兄。你</span>願取恩臺壽耆頤。壽耆頤。<span class="科">淨</span>鯫生今日遭奇遇。除是身為犬馬效驅馳。<span class="科">生</span>常言道濟人之急。並不是釣譽沽名做聲勢。</p>
        
        <p class="白">學生席雖簡薄。必求鄉丈委頓而別。同到東園步步何如。<span class="科">外淨</span>謹依尊命。<span class="科">同唱</span></p>
        
        <p class="曲"><span class="牌">紅繡鞋</span>東園載酒委蛇。委蛇。西園沈醉方歸。方歸。香霧散。暮雲迷。歌金縷。舞氍毹。湯餅會。更先期。湯餅會。更先期。</p>
        
        <p class="白"><span class="科">外淨</span>告別了。<span class="科">生作醉介</span>請了。<span class="科">外淨</span>酒中不語真君子。財上分明大丈夫。<span class="科">下眾作扶生介</span>老爺已醉。扶將進去罷。</p>
        
        <p class="曲"><span class="牌">尾聲</span>玉山將倒須扶去。又早見月明天際。<span class="科">生</span>我喜上心來不自持。</p>
        
        <p class="落詩">丹桂飄香滿畫堂。<br />月中仙子賀仙郎。<br />而今不羨燕山叟。<br />更比燕山遶樹芳。</p>
        
        <h2 id=ch20 class="chapter"><span class="齣題">第二十齣　報命</span></h2>
        
        <p class="曲"><span class="牌">生查子</span><span class="科">末上</span>乾坤和氣充。日月恩光重。攬轡問痌瘝。據案裁繁冗。</p>
        
        <p class="白">眇眇孤臣寄海濱。幾番清夢入楓宸。相逢盡說當今事。貴殺黃金賤殺人。自家廣東廉訪司副使慶童是也。胸藏經緯。氣負豪雄。文堪治國安民。武可談兵訓卒。雖居豸職。未展鴻猷。爭奈虎狼塞路。有礙麟遊。則憐鳿鴠號天。終遭梟食。可恨徹里帖木兒倒持倫紀。凌毒縉紳。因受烏古孫公之辱。每常遷怒於我。已經摘其惡狀。具奏官裡。且待承局京回。便知音信。正是身居虎口猶安坐。命棄鴻毛更疾呼。</p>
        
        <p class="曲"><span class="牌">錦纏道</span>負英雄。這丹心高懸九重。耿耿許誰同。恨奸臣居然似虎如熊。一味價弄天綱凌夷士風。剝得個赤離離財盡民窮。我直節慕龍逢。肯偷生甘為闒茸。<span class="夾白">咳。烏古孫大人。你如今呵。</span>逃名入剡中。早驚覺邯鄲春夢。好將尺素寄來鴻。</p>
        
        <p class="白"><span class="科">外上</span>南越乍回銷客淚。長安不見使人愁。承局叩頭。<span class="科">末</span>本章幾時上的。<span class="科">外</span>老爺聽稟。</p>
        
        <p class="曲"><span class="牌">普天樂犯</span>荷丁寧勞征鞚。戴星往曾齎貢。<span class="夾白"><span class="科">末</span>有何話說。<span class="科">外</span></span>天顏動。天顏動。振電驚虹。險些兒剖鳳剸龍。<span class="夾白"><span class="科">末</span>那時怎麼。<span class="科">外</span>聖上呵。</span>回嗔轉容。勑恩官閒住。彼醜尊崇。</p>
        
        <p class="白">聖旨道。慶某恃才縱肆。揑謗命臣。本當重處。姑着閒住。徹里帖木兒照舊供職。中書省知道。<span class="科">末</span>聖上不納忠言。我就解綬去也。</p>
        
        <p class="曲"><span class="牌">古輪臺</span>笑融融。而今履跡任西東。追尋萬樹桃花洞。免勞譏諷。解組歸農。也強似畏途迎送。決勝調籌。連衡合從。算來都是一場空。功名何用。<span class="科">外</span>論前人自始還終。牧羊守節。聞雞奮義。炙魚殉勇。青史有遺蹤。膺天寵。安車指日召明公。</p>
        
        <p class="曲"><span class="牌">餘音</span><span class="科">末</span>清風半榻琴三弄。堪鄙那書空殷仲。<span class="科">外</span>禍福難憑塞上翁。</p>
        
        <p class="落詩">飄然歸去作閒人。<br />鎮日垂竿遠市塵。<br />寧使山陰訪安道。<br />豈容林下臥辛賓。</p>
        
        <h2 id=ch21 class="chapter"><span class="齣題">第二十一齣　訓讀</span></h2>
        
        <p class="曲"><span class="牌">紫蘇丸</span><span class="科">小旦上</span>窗上曉光初滿。掩鏡鸞拈針消遣。追思陳跡也徒然。天已從人願。</p>
        
        <p class="白">相去日已遠。衣帶日已緩。奴家為何道此兩句話兒。只因祖母棄世。不覺十有餘年。面壁悲傷。終為無益。好笑丁香造謗生非。幸得夫人白我心跡。但奴家志想出家。義甘受侮。所喜者嫡子良禎。聰明賢孝。雖則從師習學。居常每見輕佻。感遇夫人厚情。着我早晚教誨。彼以庶母稱尊。我亦愛如已出。若得他成人立業。庶不負筆舌辛勤。好似紅杏出牆桃傍水。一般顏色兩般看。<span class="科">丑上</span></p>
        
        <p class="曲"><span class="牌">步步嬌</span>畫閣朱扃人如婉。<span class="夾白">我</span>何事常蠅點。<span class="夾白">我丁香往往惡口毒舌。陰謗新姨。誰想他反加許多美意。教我好羞慚也。如今只索負荊請責。以贖前愆。<span class="科">作負荊介</span></span>今朝赧赧然。錯效驪姬。空投飛箭。<span class="夾白"><span class="科">作跪介小旦</span>丁香。這是做什麼勾當。<span class="科">丑</span>願新姨恕賤婢之罪。</span>悔過向妝前。負荊請罪求方便。</p>
        
        <p class="曲"><span class="牌">江兒水</span><span class="科">小旦</span>項羽重瞳目。從來不識賢。何妨你是重臺賤。笑予簾外新歸燕。等閒未見春風面。合受蜂僝蝶怨。<span class="夾白"><span class="科">丑</span>二奶奶。賤婢是老鴉口。楊花性。不要作准罷。<span class="科">小旦</span></span>囑付楊花。莫攪亂自家庭院。</p>
        
        <p class="白">丁香。你既知罪。且起來隨我到奶奶那邊告謝一聲。<span class="科">丑</span>敬從所使。<span class="科">小旦</span>知過須當改。<span class="科">丑</span>受恩不敢忘。<span class="科">並下小生扮烏古孫良禎上</span></p>
        
        <p class="曲"><span class="牌">五供養</span>詩書萬卷。由義居仁。聖聖相傳。偷看師已去。還怕母多嚴。這青團佳扇。揮動處餘香堪玩。<span class="夾白">此是太湖石畔丁。</span>蜻蜓飛上下。轉過粉牆邊。試拍取雙雙繫纏紅線。<span class="科">作拍蜻蜓介小旦上</span></p>
        
        <p class="曲"><span class="牌">玉交枝</span>弓鞋步淺。覷郎君攀緣弄頑。輕輕趨抱低低喚。慮他們未慣驚弦。<span class="夾白">良禎兒。你書到不讀。頑得好哩。<span class="科">小生</span>庶母拜揖。孩兒要娘拍這蜻蜓與我。<span class="科">小旦</span>咄。你</span>不能苦志期大觀。反將微物來幽盼。<span class="夾白">我想三國時楊脩九歲能文。你如今年已十一歲了。</span>論奇才楊脩幼年。比楊脩還多二年。</p>
        
        <p class="曲"><span class="牌">園林好</span><span class="科">小生</span>謝娘行提撕教言。恕孩兒佻儇好閒。從此黜浮崇善。圖五鼎。報三遷。圖五鼎。報三遷。</p>
        
        <p class="白"><span class="科">小旦</span>今日讀那章書。<span class="科">小生</span>詩經小宛第四章。<span class="科">小旦</span>背讀與我聽。<span class="科">小生</span>題彼鶺鴒。載飛載鳴。我日斯邁。而月斯征。夙興夜寐。無忝爾所生。</p>
        
        <p class="曲"><span class="牌">川撥棹</span><span class="夾白"><span class="科">小旦</span>你</span>生無忝。要埋頭當自勉。但囑你急急爭先。但囑你急急爭先。惜分陰青藜可燃。小神童作狀元。步蟾宮入杏園。</p>
        
        <p class="曲"><span class="牌">尾聲</span>風雲際會男兒願。有日攀龍飛上天。<span class="夾白"><span class="科">小旦</span>不</span>枉你雙親養育艱。</p>
        
        <p class="落詩">年紀雖然小。<br />文章日漸多。<br />待看十五六。<br />一舉便登科。</p>
        
        <h2 id=ch22 class="chapter"><span class="齣題">第二十二齣　社會</span></h2>
        
        <p class="曲"><span class="牌">雙勸酒</span><span class="科">淨</span>赤繩命窮。使人惶恐。紫微運通。乘機騷動。甲兵十萬在胸中。是何年唾手成功。</p>
        
        <p class="白">喒家棒胡的便是。半生詭譎。百事乖張。幼時習些鎗法。運動如神。向年得了奇書。揶揄似鬼。追縱張魯。步武仙芝。謬稱彌勒降生。散布狂言惑眾。巨惡元憝。星羅棋跱。善男信女。景仰雲從。自慚黃口雛兒。號做白蓮社主。恨殺那無情的烏古孫郎。收拾我有緣的王家女子。未遑報復。且舉遠圖。喜得弓伯長烏六禿二人頗稱驍勇。初既結為兄弟。今復拜作師徒。向來聚得二千五百人。焉能濟吾大事。待足一萬。方可號令。不免廣開齋供。結納人心。徒弟那有。<span class="科">末丑上</span></p>
        
        <p class="曲"><span class="牌">前腔</span>朝西暮東。齊梁燕宋。生涯不同。耍拳撮弄。白蓮會社做香公。強如奔走飄蓬。</p>
        
        <p class="白">師父稽首。<span class="科">淨</span>徒弟。今當彌勒降生之日。他是治世福神。只索建一道場。設法供奉。必有眾姓燒香。你可留他素膳。<span class="科">丑</span>曉得了。請問師父。何以謂之道場。<span class="科">淨</span>坐朝問道之道。白駒食場之場。故爾謂之道場。<span class="科">丑</span>講得妙。<span class="科">同唱</span></p>
        
        <p class="曲"><span class="牌">鏵鍬兒</span>蓮華法雨飄清供。楊枝甘露灑虛空。南無願尊重。彌勒聖躬。錚鐃鼓鍾。聲音冗冗。若講經文。便覺懞懂。<span class="科">淨作趺坐介外小生貼旦小旦同上</span></p>
        
        <p class="曲"><span class="牌">前腔</span>娑婆世界菩提種。波羅揭諦梵玉宮。<span class="夾白">阿彌陀佛。<span class="科">眾作拜介</span></span>三千大千眾。皈依法聰。<span class="夾白"><span class="科">外</span>棒佛爺打坐在此。我等拜他一拜。</span>你身登九峰。河沙壽永。指示禪機。檀那躍踴。</p>
        
        <p class="白">請列位到齋堂素飯。<span class="科">外小生貼旦小旦</span>信受奉行。作禮而退。<span class="科">俱下淨作醒介丑末</span>師父出定了。<span class="科">淨</span>徒弟。我方纔合眼。親見彌勒尊佛說。你兩人原是火首金剛。謫來人世。弓伯長河目海口。食祿千鍾。烏六禿鐵面劍眉。兵權萬里。今日暫為香火。他年俱做公侯。<span class="科">丑末</span>道師父若何。<span class="科">淨</span>道我鳳準龍顏。必登九五之位。<span class="科">丑末笑介</span>若是這等。可不是要做皇帝了。</p>
        
        <p class="曲"><span class="牌">月上海棠</span><span class="夾白"><span class="科">淨</span>你</span>莫泄風。貴為天子原無種。看長蛇封豕。化作真龍。<span class="夾白">你</span>本是將臺上的先鋒。那裡是空門中的法從。<span class="科">合</span>寬得眾。且忘形結納四海英雄。</p>
        
        <p class="曲"><span class="牌">前腔</span><span class="科">丑末</span>當承奉。赤心報效非虛哄。願分茅裂土。特起飛熊。我本是戲場上的吾儂。那裡是帥旗前的驍勇。<span class="科">合前</span></p>
        
        <p class="落詩">素抱非常志。<br />中原可作家。<br />一身貧子骨。<br />滿口帝王牙。</p>
        
        <h2 id=ch23 class="chapter"><span class="齣題">第二十三齣　出家</span></h2>
        
        <p class="曲"><span class="牌">傳言玉女</span><span class="科">生</span>山水情懷。時聽一聲欸乃。<span class="科">旦</span>畫堂中琴和瑟愷。<span class="科">小生</span>鯉趨庭對。喜萬里雲程堪待。<span class="科">合唱</span>太平景象。滿門光彩。</p>
        
        <p class="誦"><span class="牌">更漏子</span><span class="科">生</span>布袍寬。韋帶細。猶覺玉爐香氣。<span class="科">旦</span>眉翠淡。鬢雲蓬。蕭蕭入鏡中。　　<span class="科">小生</span>五更雞。三更雨。寂寞讀書伴侶。<span class="科">合</span>新歲月。舊年華。花開又落花。</p>
        
        <p class="白"><span class="科">生</span>夫人。我年齒浸衰。聲名淪落。喜得孩兒成立。大慰生平。前已差人候問故人許友文。這時候想必到了。<span class="科">旦</span>慶大人任在何處。<span class="科">生</span>他因舉劾徹賊。奉旨閒住久矣。<span class="科">小生</span>爹爹在上。孩兒倘能排金門。入紫闥。會須殺此奸賊。以快諸憤何如。<span class="科">生笑介</span>我兒有此壯志。無異嚴挺之之兒也。你且到館中去罷。<span class="科">小生</span>絳帳春風煖。青燈夜雨涼。<span class="科">下小旦持衣缽上</span></p>
        
        <p class="曲"><span class="牌">天下樂</span>一片花飛點綠苔。滿腔心事倩誰猜。明知鸚鵡能言語。只恐雕籠鎖不開。</p>
        
        <p class="白">老爺奶奶萬福。<span class="科">旦</span>新姨。你今日為何如此縞素。<span class="科">小旦</span>賤妾有事稟告。望乞垂憐。<span class="科">生旦</span>你且道來。</p>
        
        <p class="曲"><span class="牌">山坡羊</span><span class="科">小旦</span>想當初形孤色菜。到如今身安心泰。荷公相恩深義濃。感夫人青眼相看待。<span class="夾白"><span class="科">旦</span>你手中捧着何物。<span class="科">小旦</span></span>我理素齋。方袍新樣裁。願飄颻仙境持清戒。<span class="夾白"><span class="科">生</span>這是那裡說起。<span class="科">小旦</span>老爺無嗣。所以娶妾。今奶奶有子。妾當退避。況妾茹素胎年。性甘淡薄。情願做個道姑。修行報德。慨從我志。沒齒難忘。<span class="科">旦生</span>豈有此理。<span class="科">小旦</span></span>望賜慈航。脫離慾海。傷哉。菱花鏡已霾。悲哉。梅花帳不埃。</p>
        
        <p class="曲"><span class="牌">前腔</span><span class="科">旦</span>你莫不為供餐的荒怠。莫不為廝役的睚眥。莫不為丈夫行的性乖。莫不為缺了些穿和戴。<span class="夾白"><span class="科">小旦</span>奴家並非此念。奶奶請勿致疑。<span class="科">旦</span></span>難擺划。臨風趺繡鞋。莫不為我兒承訓違慈愛。<span class="夾白"><span class="科">小旦</span>奴家久欲出家。棲心世外。只因老爺奶奶厚待。公子幼年。所以不敢輕啟。<span class="科">旦</span></span>正合白首同歸。豈堪分塊。傷哉。無端卸鳳釵。悲哉。空勞下玉臺。</p>
        
        <p class="曲"><span class="牌">前腔</span><span class="科">生</span>你曲灣灣蛾眉含黛。軟柔柔蜂腰寬帶。嫩尖尖春蔥半籠。嬌怯怯一種桃夭態。你做女善才。恐傍人多忌猜。想流鶯巧囀。終被花枝礙。<span class="夾白"><span class="科">小旦</span>妾身此去。斂跡閉關。斷不做逐水桃花。隨風柳絮。<span class="科">生</span>罷罷。夫人。這妮子堅心求去。我只得勉強從之。</span>縱鶴雲中。放鳩天外。傷哉。密層層愁滿懷。悲哉。撲簌簌淚滿腮。</p>
        
        <p class="白"><span class="科">小生上</span>堂上人如玉。<span class="科">末丑扮院子上</span>階前僕似雲。<span class="科">小生</span>爹爹母親為何垂淚。<span class="科">旦</span>兒。新姨今日要出家做道姑去了。<span class="科">小生作驚介</span>娘。你怎便就撇孩兒去了。兀的不痛殺我也。<span class="科">小旦</span>公子甦醒。</p>
        
        <p class="曲"><span class="牌">前腔</span><span class="科">小生</span>你撇得我青燈無賴。撇得我芸窗獨在。撇得我朝懸暮思。撇得我耳畔無音欬。<span class="夾白">我那娘。</span>念小孩。還須去復來。不宜常住清虛界。<span class="夾白"><span class="科">小旦</span>公子。我去了再來看你。<span class="科">小生</span></span>只怕你影縮冰壺。夢迷歸塞。傷哉。啼猿繞樹哀。悲哉。孤舟帶雨開。</p>
        
        <p class="白"><span class="科">生</span>新姨。你如今從何處出家。<span class="科">小旦</span>聞得母姨曾說十里外有座白鶴菴。無人香火。甚是幽潔。賤妾打從此處安身哩。<span class="科">生</span>既如此。你且妝束起來。叫合宅男女俱送新姨入菴去。<span class="科">末丑</span>領台旨。<span class="科">生</span>果然像個道姑。我與你黃金十笏。聊充齋供之需。<span class="科">旦</span>我贈你白璧二雙。用示清修之意。<span class="科">小旦</span>恩賜已隆。貧道就此拜辭。</p>
        
        <p class="曲"><span class="牌">憶多嬌</span>薄命妾。淚滿頰。九品蓮峰初占業。一道恩光明未輟。<span class="科">合</span>恨譜愁帖。恨譜愁帖。約有千張萬葉。</p>
        
        <p class="曲"><span class="牌">前腔</span><span class="科">旦</span>你身化蝶。離苦劫。玉比豐姿月比脇。碧照寒潭清更澈。<span class="科">合前</span></p>
        
        <p class="曲"><span class="牌">鬭黑䗫</span><span class="科">生</span>辜負你辛勤。絲麻篚篋。止留下湘裙。香餘在摺。空教我目雙睫。望斷鴛樓。遙瞻鷲堞。<span class="科">合</span>前途路怯。雲深山翠疊。環珮歸來。環珮歸來。魂勞夢接。</p>
        
        <p class="曲"><span class="牌">前腔</span><span class="科">小生</span>痛吾母賢明。女中義俠。似漢柱金莖。繞廚瑞菨。分別去怎安貼。你若僊籍登名。可使青鸞報捷。<span class="科">合前</span></p>
        
        <p class="落詩">飄然學道出人群。<br /><span class="科">小旦</span>多在青山就白雲。<br /><span class="科">旦</span>情到不堪分手處。<br /><span class="科">小生</span>兩行珠淚落紛紛。</p>
        
        <h2 id=ch24 class="chapter"><span class="齣題">第二十四齣　夢警</span></h2>
        
        <p class="曲"><span class="牌">臨江僊</span><span class="科">外上</span>一曲南薰忘世味。翩嫌歲月遷移。山莊潔靜半仇池。故人天外遠。何事不傳書。</p>
        
        <p class="詩"><span class="牌">古詩</span><br />昔聞東陵瓜。近在青門外。<br />連畛距阡陌。子母相鉤帶。<br />五色曜朝日。嘉賓四面會。<br />膏火自煎熬。多財為患害。<br />布衣可終身。寵祿豈足賴。</p>
        
        <p class="白">老夫許益。夢斷鴛班。謀詒燕翼。高臥林丘。聊續東山之跡。沈潛圖史。尚餘北海之名。自于建康別了友弟烏古孫潤甫。經今十有餘年。仰慕音容。儼臨耳目。幸接翰言。方知得子。這些時又不知他若何了。正是可憐懷抱向人意。欲問平安無使來。你看虛堂無事。白晝乍長。不覺身子慵倦。只索打頓片時。<span class="科">作睡介淨丑扮鬼卒上</span></p>
        
        <p class="曲"><span class="牌">滴溜子</span>煙塵沸。煙塵沸。炎威烈勢。紅旗焰。紅旗焰。掀天捲地。我們祝融之氏。撲逐烏古孫。休得遲滯。渺渺茫茫。恐無着處。<span class="科">並下生急走上</span></p>
        
        <p class="曲"><span class="牌">前腔</span>急急去。急急去。登山渡水。行不上。行不上足將顛躓。回顧追兵來至。潛投林木中。倉皇無計。<span class="夾白">許兄。</span>願借伊家。為吾遮庇。<span class="科">作撲外急下外作駭醒介</span></p>
        
        <p class="曲"><span class="牌">太師引</span>夢驚回一點心猶碎。好教我狐疑似癡。並不是徘徊神女。也不是彷彿華胥。<span class="夾白">方才夢中呵。</span>分明有兜鍪雙騎。怎的這般猙獰狼狽。手兒裡<span class="夾白">把</span>紅旗指揮。<span class="夾白">咳。小卒。你兩個為何追着我那潤甫賢弟。</span>惡狠狠追隨千里一相知。</p>
        
        <p class="白">我聞人有六夢。變幻至微。且如夢死得生。夢穢得物。或者是個佳兆。</p>
        
        <p class="曲"><span class="牌">前腔</span>吉凶兩字難憑據。<span class="夾白">自古道夢由心作。只是我未嘗想到這個地位。</span>卻緣何如斯夢奇。雖是我神遊物外。那曾見蝶影蘧蘧。<span class="夾白">且住。我夢中曾聞二卒云。係祝融之氏。祝融乃火神也。二人亦是個火字。旗且赤色。況潤甫又投林木之間。謂之木能生火。我理會得了。</span>多應執法星為否。怕不免池魚災異。<span class="夾白">賢弟。</span>惟祈你禎祥永綏。休辜負當年雞黍相期。</p>
        
        <p class="白"><span class="科">末上</span>客路侵高樹。鄉愁接暮砧。烏古孫爺差人磕頭。<span class="科">外</span>呀。你家老爺納福麼。<span class="科">末</span></p>
        
        <p class="曲"><span class="牌">好姐姐</span>主人林泉自怡。並不接催租俗吏。年來課子。喜得入孔帷。<span class="夾白"><span class="科">外</span>且喜公子進庠了。<span class="科">末</span></span>封書幣。特令男女臨齊地。叩問清嘉慰切偲。</p>
        
        <p class="曲"><span class="牌">前腔</span><span class="科">外</span>此來殊亦偶爾。聽其言全無他事。<span class="夾白">你且將書與我看。</span>離情滿紙。平居有所思。<span class="夾白">來使。你明日回去。多拜上老爺。家中要防火患。</span>須牢記。恐防赤壁東風起。一夜樓船火蝶飛。</p>
        
        <p class="落詩"><span class="科">外</span>夢魂搖曳正狐疑。<br />喜有音書及故知。<br /><span class="科">末</span>應是白公詩句好。<br />慈恩寺裡韻同題。</p>
        
        <h2 id=ch25 class="chapter"><span class="齣題">第二十五齣　送炭</span></h2>
        
        <p class="曲"><span class="牌">菊花新</span><span class="科">貼旦上</span>蕭蕭蓬戶護寒雲。滿耳風濤不忍聞。勉強度朝昏。老景有誰憐憫。</p>
        
        <p class="白">老身自從甥女嫁了烏古孫爺為妾。感蒙愛老。周濟有年。不意他年過三旬。絕無生育。卻就立志清修。堅辭火宅。獨居白鶴菴中。教我放心不下。<span class="科">末帶淨丑挑擔上</span>飢鳥頻投粟。啼烏可借巢。楊大娘在家麼。<span class="科">貼旦</span>烏府院公。為何到此。<span class="科">末</span>奶奶在府中。因見天道嚴寒。雪花飛舞。想起新姨清苦。着我挑送米炭前去。吩咐央煩大娘同往。這炭五十斤。送與你的。<span class="科">貼旦</span>多謝多謝。我想男女授受不親禮也。你家奶奶這般周到。我就陪你同去。<span class="科">合</span></p>
        
        <p class="曲"><span class="牌">六么令</span>疎林隱隱。怪西風撲面吹人。無情滕六更紛紜。心孔棘步逡巡。看看白鶴菴前近。白鶴菴前近。</p>
        
        <p class="白"><span class="科">貼旦</span>開門。<span class="科">小旦上</span></p>
        
        <p class="曲"><span class="牌">前腔</span>蒲團坐穩。捧椰瓢玉潔香溫。松關隔絕不通津。疑若個喚開門。<span class="夾白"><span class="科">貼旦</span>是你姨娘。<span class="科">小旦</span></span>喜迎姨母來相問。姨母來相問。</p>
        
        <p class="白">姨娘有甚急事。冒雪而來。<span class="科">貼旦</span>奶奶差院公送米炭。央我同來。<span class="科">小旦</span>生受了。<span class="科">末</span>男女叩見。小人蒙奶奶差送白米一挑。山炭百斤。請乞新姨檢收。<span class="科">小旦</span>絡繹相周。怎生報補。<span class="科">末</span>你這兩個挑擔的先回去罷。<span class="科">淨丑下小旦</span>院公。你來時不知奶奶有何吩咐。<span class="科">末</span></p>
        
        <p class="曲"><span class="牌">瑣寒窗</span><span class="夾白">他</span>見簾櫳雪點紛紛。為恐僊源冷未勻。特遺資飽煖。快樂同春。<span class="夾白"><span class="科">小旦</span>公子在庠向進麼。<span class="科">末</span></span>翩翩公子。翔龍飛駿。<span class="夾白"><span class="科">小旦</span>老爺奶奶這幾時好麼。<span class="科">末</span></span>喜東君唱隨安穩。<span class="科">合</span>此恩。林鴻不忍遠離群。可憐相愛相親。</p>
        
        <p class="曲"><span class="牌">前腔</span><span class="科">小旦</span>嘆孤身綠鬢青裙。已作煙霞世外人。<span class="夾白"><span class="科">末</span>新姨向來還想家麼。<span class="科">小旦</span></span>想侯門似海。尚兀藏春。我塵心殆死。芳容將隕。早忘卻舊時脂粉。<span class="科">合前</span></p>
        
        <p class="曲"><span class="牌">前腔</span><span class="科">貼旦</span>論夫人賢德恂恂。玉粒相遺及桂薪。似多情冬日。有腳陽春。<span class="夾白"><span class="科">小旦</span>姨娘。我雖承奶奶厚賜。難道只管受他的。<span class="科">貼旦</span>你</span>欣然登領。何須謙遜。<span class="夾白">你是個出家人。極好報答他。</span>對慈尊懺酬私悃。<span class="科">合前末</span></p>
        
        <p class="白">大娘在此安頓。小人先回。<span class="科">小旦</span>起動。為我多致謝奶奶一聲。<span class="科">末</span>曉得。</p>
        
        <p class="落詩">虛巢白鳥禁寒初。<br /><span class="科">小旦</span>一片冰心映玉壺。<br /><span class="科">貼旦</span>錦上添花從古有。<br /><span class="科">合</span>雪中送炭世間無。</p>
        
        <h2 id=ch26 class="chapter"><span class="齣題">第二十六齣　遘難</span></h2>
        
        <p class="曲"><span class="牌">憶秦娥</span><span class="科">生上</span>人別去。玉樓閒鎖添愁緒。<span class="科">旦</span>添愁緒。花飛無藉。燕歸何處。<span class="科">小生</span>書幃墨石拈香絮。斑衣試向春風舞。<span class="科">丑</span>春風舞。從容鼓瑟。高歌白紵。</p>
        
        <p class="白"><span class="科">生</span>孩兒。你年方幼冲。身已入泮。務求上達。毋負我心。<span class="科">小生</span>爹爹嚴訓。敢不勉之。<span class="科">生</span>夫人。我觀新姨舉動之間。循循有禮。真侍姬中之翹楚也。<span class="科">旦</span>論其德行昭明。古今難得。<span class="科">小生</span>兒聞婦有四德。今新姨到有五德。<span class="科">丑諢介</span>新姨是乙酉生。屬雞的。<span class="科">生</span>丁香。怎麼屬雞。<span class="科">丑</span>豈不聞五德之雞。<span class="科">生</span>亂講。我兒。何以謂其五德。<span class="科">小生</span>他孤貧奉祖。孝也。謙恭事主。禮也。為嫡祈男。賢也。撫訓不怠。仁也。謝寵入山。明也。<span class="科">生</span>言之有理。獨渠遽爾辭去。使人可不追思。<span class="科">合</span></p>
        
        <p class="曲"><span class="牌">二犯傍妝臺</span>謾欷歔。教人蚤莫懸想那仙姝。偏厭薄黃金塢。甘瀟灑白雲廬。寒宮踐約邀青女。空谷沈聲嘆綠珠。潔然而去。尋真步虛。何年相會鹿門車。<span class="科">外急上</span></p>
        
        <p class="曲"><span class="牌">不是路</span>縱步前趨。急報恩東烽火虞。<span class="科">生</span>兵何所。<span class="科">外</span>陳州打破半遭屠。<span class="科">生眾作慌介</span>再咨諏。誰能倡亂為強虜。<span class="科">外</span>佛會妖人是棒胡。轟天怒。聲聲殺入烏公府。早些防護。早些防護。<span class="科">生旦小生丑</span></p>
        
        <p class="曲"><span class="牌">前腔</span>駭絕重甦。有甚冤愆要劫我居。<span class="科">外</span>傳來語。欲尋王氏美蟾蜍。<span class="科">生</span>禍須臾。<span class="夾白">夫人。你</span>速將珍玩都收取。共爾逃生入奧區。<span class="夾白">院子。你就去報知新姨。教他快些逃避。<span class="科">內喊殺介合</span></span>休遲誤。奔雷走電慌無措。有家難顧。有家難顧。<span class="科">並下淨帶末領卒上</span></p>
        
        <p class="曲"><span class="牌">清江引</span>稱王僭號誇神武。大眾分行伍。妖術破東吳。左道侵西楚。緊追求那妖嬈為夫婦。<span class="夾白"><span class="科">淨</span>喒乃保義王棒胡便是。今早打破陳州。燒劫殆盡。可恨烏古孫澤占我王氏可人。此間正是他家。叫眾將校緊緊圍住。不許走漏一人。<span class="科">末</span>人俱走去。只遺空房。<span class="科">淨</span>焚了。快追上去。</span>緊追求那妖嬈為夫婦。<span class="科">俱下貼旦上</span></p>
        
        <p class="曲"><span class="牌">水底魚</span>白髮村姑。遭逢賊國徒。心驚骨折。老倦倩誰扶。<span class="夾白">老身楊媽媽。不想棒胡這天殺的。做出這樣大事來。可惜里中大小人家俱被抄沒了。不知烏府與我甥女如何。教我好苦也。</span>心驚骨折。老倦倩誰扶。<span class="科">下生旦小生丑同上</span></p>
        
        <p class="曲"><span class="牌">前腔</span>翼虎飛狐。驚塵滿四隅。回看烈焰。幾作釜中魚。<span class="夾白"><span class="科">生</span>夫人。你看賊鋒掃地。烈焰熏天。未審他燒着誰家。我你快些走去罷。</span>回看烈焰。幾作釜中魚。<span class="科">生旦小生下丑作落後躲避介淨末復殺上</span></p>
        
        <p class="曲"><span class="牌">清江引</span>長驅席捲喧鼙鼓。憐血流標杵。負荷亂紛紛。抱竄如投鼠。緊追求那娉婷休延竚。<span class="夾白"><span class="科">淨</span>前面躲一女子。快擒來。𠳶<a epub:type="noteref" href="#char02"><sup>註</sup></a>。你是誰家。<span class="科">丑</span>奴家是烏古孫府中侍女丁香。<span class="科">淨</span>王氏何在。不說就砍了。<span class="科">丑</span>他在白鶴菴中做道姑去了。<span class="科">淨</span>到在那邊。押他尋去。</span>緊追求那娉婷休延竚。<span class="科">俱下小旦上</span></p><aside epub:type="footnote" id="char02"><p>「⿰口禿」</p></aside>
        
        <p class="曲"><span class="牌">水底魚</span>舉目烏菟。深悲鶴影孤。離鄉背井。兩足似飛鳧。<span class="夾白">貧道若無院子報知。幾落賊人之手。如今打從小路去也。</span>離鄉背井。兩足似飛鳧。<span class="科">下生旦上介</span></p>
        
        <p class="曲"><span class="牌">前腔</span>膽喪魂殂。那堪失鳳雛。<span class="夾白">良禎。良禎。</span>長呼短呼。望眼漸模糊。<span class="科">俱下小生急上</span></p>
        
        <p class="曲"><span class="牌">皂角兒</span>白茫茫濤傾舳艫。赤律律煙飛樓櫓。經不慣瑣瑣孩童。尋不見哀哀父母。<span class="夾白">爹爹母親。你在那裡。</span>叫得我口兒乾。身兒軟。腳兒疼。心兒痛。怎生移步。<span class="夾白">爹爹母親。我好苦。走不動了。</span>敗翎鸚鵡。含啼鷓鴣。眼見得生居幕井。死近泉壚。<span class="科">作跌倒介</span></p>
        
        <p class="曲"><span class="牌">前腔</span><span class="科">貼旦上</span>苦悽悽形衰貌癯。戰兢兢擔憂甥女。冷蕭蕭落日悲風。昏慘慘暮雲春樹。<span class="夾白"><span class="科">小生</span>楊媽媽。救我一救。<span class="科">貼旦</span>呀。公子。</span>你為何的撇雙親。憂獨己。臥窮林遺曠野。淚珠無數。<span class="夾白"><span class="科">小生</span>小生被賊相衝。父母離散。急急尋來。並無蹤影。煩你帶我家去。<span class="科">貼旦</span>你還不知道。一路行來。人說大戶人家。俱被棒胡燒盡了。<span class="科">小生</span>我那爹娘好苦呀。教我進退無門。怎生是好。<span class="科">貼旦</span>公子不要痛苦。老妾墓所。有屋三舍。我你暫往棲身。尋訪老爹奶奶便了。</span>暫時廬墓。權離畏途。頻頻去尋蛇打草。別作良圖。</p>
        
        <p class="落詩"><span class="科">貼旦</span>覓女難逢女。<br /><span class="科">小生</span>尋親不見親。<br />一般行路者。<br />俱是亂離人。</p>
        
        <h2 id=ch27 class="chapter"><span class="齣題">第二十七齣　路贈</span></h2>
        
        <p class="曲"><span class="牌">霜天海角</span><span class="科">末領兵上</span>貔貅聲撼。驚破妖狐膽。三舍金戈笑挽。九天玉命重銜。</p>
        
        <p class="白">驍騎下淮寧。嫖姚出漢營。定看師奏捷。紫綬拭青萍。自家慶童。久處箕山常懷魏闕。近奉朝廷特旨。起除河南右丞。兼掛將軍印綬。征剿反賊棒胡。笑談幃幄之中。折衝樽俎之上。但此賊焚陷陳州地方。復寇歸德等處。自河而南。群然騷動。你看都人回面向北啼。日夜更望官軍至。今乃黃道吉日。叫大小三軍。就此起兵前去。<span class="科">眾</span>得令。</p>
        
        <p class="曲"><span class="牌">金錢花</span>前麾戈戟鑱鑱。鑱鑱。中央旗幟杉杉。杉杉。軍容振肅具觀瞻。烽火照。陣雲酣。誅叛逆。討兇婪。誅叛逆。討兇婪。<span class="科">下生旦上</span></p>
        
        <p class="曲"><span class="牌">步步嬌</span>迢迢去國人悽慘。萬苦填心坎。回頭望不堪。瓦解冰消。山崩地陷。<span class="夾白"><span class="科">生</span>夫人。人說我家被賊燒劫。客歲許兄書內。囑我防禦火災。今日果應其夢。奈何故苑塵空。嬌兒失所。只索投往許家。再作區處。<span class="科">旦</span></span>痛殺我孤男。卻從何處尋歸店。<span class="科">並下小旦上</span></p>
        
        <p class="曲"><span class="牌">前腔</span>干戈驟起風塵暗。進退難停站<span class="夾白">貧道脫此大難。竟不知我家主人若何。又不知我姨娘若何。</span>逢人問再三。只怕東家。鳳囚鸞檻。<span class="夾白">今番沒處安身。只得往泰山去也。呀。前面軍馬到來。不免閃避一邊。</span>蹤跡嘆浮潛。爭如野渡舟無纜。<span class="科">躲介末復領兵上</span></p>
        
        <p class="曲"><span class="牌">金錢花</span>爭先劍耀晴巖。晴巖。長驅馬飲寒潭。寒潭。神機妙策已韜鈐。金作甲。鐵為衫。浮汴水。滅妖欃。浮汴水。滅妖欃。</p>
        
        <p class="白">遠遠望見棗林之下。有一少年。半藏半露。莫非奸細。為我擒來。<span class="科">眾</span>得令。<span class="科">作捉介小旦</span>將軍。我是個道姑。拿我則甚。<span class="科">末</span>你不像出家人。敢是背夫逃走的。</p>
        
        <p class="曲"><span class="牌">大聖樂</span><span class="科">小旦</span>謝塵寰寄跡茅菴。慕胡麻饑代糝。孤雲片月同清淡。休猜做背夫鶼。<span class="夾白"><span class="科">末</span>你既是女冠。也必有常住的所在。<span class="科">小旦</span></span>為只為松花子落傾丹竈。菡萏香消破石龕。被強梁吶喊。<span class="夾白"><span class="科">末</span>強梁是誰。<span class="科">小旦</span>貧道不幸。遭逢棒胡造反。我今日呵。</span>欲重投仙島。苦盡求甘。</p>
        
        <p class="曲"><span class="牌">前腔</span><span class="科">末</span>覷伊家舉止端嚴。皺眉兒雙翠斂。寒葩偏向霜中艷。猶可意語謙謙。<span class="夾白">道姑。你</span>莫非是手中紅拂隨人調。頭上黃冠私自簪。<span class="夾白"><span class="科">小旦</span>貧道並非不良之人。將軍休得唐突。<span class="科">末</span></span>胡遮亂掩。這雲遊行徑。未必是青出於藍。</p>
        
        <p class="白">我看你不像個中人。可從實道來。</p>
        
        <p class="曲"><span class="牌">解三酲</span><span class="科">小旦</span>懷春念生平不敢。說塵蹤忽爾多慚。昔日在金釵隊裡攜湘簟。也曾經侍寵香奩。<span class="夾白"><span class="科">末</span>恰又來。主人是誰。<span class="科">小旦</span></span>若提起主人爵位應無忝。烏古孫公聲價廉。<span class="夾白"><span class="科">末</span>呀。元來是他家侍姬。有何怨恨出了家。<span class="科">小旦</span></span>非私憾。愛瑤臺露冷。玉杵霜含。<span class="科">末</span></p>
        
        <p class="曲"><span class="牌">前腔</span>你武陵源不宜窺瞰。天台路未可輕探。誰知邂逅窮推勘。元來是舊宅青衫。<span class="夾白">道姑。你是烏古孫潤甫家中麼。<span class="科">小旦</span>正是。<span class="科">末笑介</span>我們不是別人。是你老爺的好友慶稚卿。前來剿捕棒賊。<span class="科">小旦哭介</span>慶老爺。可憐我主家俱被這賊殺散了。<span class="科">末</span>有這等事哩。</span>激得我怒衝星斗光將黯。淚灑衣襟縷漸渰。純鉤劍。看刻期破寇。平定河南。</p>
        
        <p class="白">聞得你家老爺生有公子。果耶非耶。<span class="科">小旦</span>公子年雖幼冲。已應舉秀才了。<span class="科">末</span>你如今意欲何往。<span class="科">小旦</span>往泰山。<span class="科">末</span>我贈你路金三兩。文引一通。你只管放心前去。<span class="科">小旦拜介</span></p>
        
        <p class="曲"><span class="牌">尾聲</span>匆匆。謝去愁多險。度關津全憑符驗。<span class="科">末</span>囑付你水宿風餐可避嫌。</p>
        
        <p class="白"><span class="科">小旦</span>圮橋逢長者。灞上識將軍。<span class="科">下末</span>大小三軍。在此扎營造飯。<span class="科">眾</span>得令。</p>
        
        <p class="落詩">堂堂魚麗陣圖雄。<br />瞥見雲中墮彩鴻。<br />一葉浮萍歸大海。<br />人生何處不相逢。</p>
        
        <h2 id=ch28 class="chapter"><span class="齣題">第二十八齣　投棲</span></h2>
        
        <p class="曲"><span class="牌">太常引</span><span class="科">外上</span>枝頭好鳥弄清朝。閒坐讀離騷。<span class="科">貼旦上</span>雨重海棠嬌。不禁春事將凋。</p>
        
        <p class="誦"><span class="牌">謁金門</span><span class="科">外</span>情脈脈。目斷江南江北。煙樹重重芳信隔。小樓山幾尺。　　<span class="科">貼旦</span>細雨孤雲斜日。一向弄晴天色。簾外落花飛不得。東風無着力。</p>
        
        <p class="白"><span class="科">外</span>夫人。我聞陳州叛據。想烏古孫潤甫亦在難中矣。倘或應了去年的夢兒。怎生是了。<span class="科">貼旦</span>老相公。這樣閒事。請勿掛懷。<span class="科">外</span>你說差矣。他與我呵。</p>
        
        <p class="曲"><span class="牌">征胡兵</span>春風對坐開談笑。金蘭舊交。自從焚棄銀魚。碧山甘自老。雪中空泛棹。<span class="夾白">我這個夢兒</span>總非是靈運夢西堂。也情如管鮑。</p>
        
        <p class="曲"><span class="牌">前腔</span><span class="科">貼旦</span>翩𦒘俠氣真高蹈。鹿鳴思野草。去年芳信傳來。浪鷗眠正好。屋梁明月照。<span class="夾白">老相公。</span>但求你不必繫閒愁。向花前取樂。<span class="科">生旦上</span></p>
        
        <p class="曲"><span class="牌">縷縷金</span>花落瓣。柳摧條。一天風雨。恨在眉梢。細看青衫上。淚痕多少。<span class="夾白"><span class="科">生</span>那橋邊是許宅了。</span>相攜款款度危橋。朱門且輕造。</p>
        
        <p class="白"><span class="科">生</span>夫人。待我先進去問聲。裡面有人麼。<span class="科">外</span>是誰。<span class="科">生</span>故人烏古孫澤到此。<span class="科">外</span>呀。</p>
        
        <p class="曲"><span class="牌">不是路</span>一別迢迢。<span class="夾白">你</span>何故不戴峨冠衣布袍。<span class="科">生</span>容相告。胸中愁思似蠶繅。<span class="夾白">許兄。賤累也在門上。<span class="科">外</span>夫人快出去迎接。<span class="科">貼旦</span></span>喜迎邀。疾趨門外瞻花貌。<span class="科">旦</span>幸入堂中識鳳標。<span class="夾白"><span class="科">生</span>兄嫂請上。愚夫婦有一拜。</span>慚不肖。三生石上今重到。<span class="科">外貼旦</span>福星臨照。福星臨照。</p>
        
        <p class="白"><span class="科">外</span>賢夫婦特地枉駕。必有不得已之情。<span class="科">生</span></p>
        
        <p class="曲"><span class="牌">金落索</span>城崩白日消。地覆蒼煙遶。<span class="夾白"><span class="科">外</span>陳州覆卵。老夫已知。動問賢弟。不曾見有回祿之變麼。<span class="科">生</span></span>巨焰烘天。家業都虛耗。<span class="夾白"><span class="科">外</span>還是天之所致。人之所由。<span class="科">生</span></span>強徒起禍苗。<span class="夾白"><span class="科">外</span>為何而起。<span class="科">生</span>小弟有一侍妾王氏。久已出家修道。不意反賊棒胡呵。</span>慕多嬌。欲劫同歸伴寂寥。<span class="夾白"><span class="科">外</span>可曾劫去。<span class="科">生</span></span>多應是雕籠夜午啼孤鳥。銅雀春深鎖二喬。我無依靠。因此上昭關潛度藉申包。<span class="夾白"><span class="科">貼旦</span>久聞有令郎公子。今日為何不見。<span class="科">旦</span></span>可憐我玉散珠拋。可憐他梗泛萍飄。只落得空悲悼。</p>
        
        <p class="曲"><span class="牌">前腔</span><span class="科">外</span>聞言魂動搖。見泣心驚跳。<span class="夾白">賢弟。</span>這熒惑災迍。夢裡曾知道。你蕭蕭一鬢毛。臥東皋。誰料漁陽鼓角高。<span class="夾白">今做了</span>隨風旅雁迷荒島。帶月虛舟送落潮。<span class="夾白"><span class="科">生</span>小弟家資雖耗。不足為虞。但小兒失散。其如痛傷。<span class="科">外</span></span>同瞻眺。王孫芳草楚天遙。<span class="夾白"><span class="科">貼旦</span>夫人。令郎多少年紀了。<span class="科">旦</span>年才十六。忝在黌門。<span class="科">貼旦</span></span>可憐他年幼兒曹。可憐你奔走勤勞。須暫爾開懷抱。</p>
        
        <p class="白"><span class="科">外</span>說話正長。請到後堂小飯。</p>
        
        <p class="落詩"><span class="科">生</span>故國平原一望空。<br /><span class="科">旦</span>子規啼徹淚成紅。<br /><span class="科">外</span>客從千里來相顧。<br /><span class="科">貼旦</span>疑是瑤臺月下逢。</p>
        
        <h2 id=ch29 class="chapter"><span class="齣題">第二十九齣　詰問</span></h2>
        
        <p class="曲"><span class="牌">浪淘沙</span><span class="科">小生上</span>採藥白雲深。來去駸駸。笑看世上少知音。指日丹砂還大鼎。點石成金。</p>
        
        <p class="白">南山惟與北山鄰。古樹連拳不記春。更看武皇封禪處。至今香霧護高真。貧道張霞杯。自離淮寧。來棲岱嶽。夜參北斗。朝誦南華。匣中寶劍。居然叱咤風雲。鼎內神丹。允矣消磨日月。石壁秋深瑤草秀。洞天春盡玉笙寒。邇來荷蒙聖恩。欽授本山提點。一切行腳僧道。不許縱放入山。今早雲晴日淡。山中果然好景也。</p>
        
        <p class="曲"><span class="牌">駐雲飛</span>日觀雲岑。紫氣東來半截陰。漢柏虯枝蔭。秦碣龜文浸。<span class="夾白">嗏。</span>虎嘯與龍吟。天門鶴禁。<span class="夾白">不要說此間景界。你看那梁父山呵。</span>中有仙人玉井黃金廩。聽風外璚簫弄好音。<span class="科">作聽簫介小旦上</span></p>
        
        <p class="曲"><span class="牌">前腔</span>膽怯追擒。出得羊腸路轉深。<span class="夾白">行步之間。想起我那主人呵。</span>窮類西華任。瘦比休文沈。<span class="夾白">嗏。</span>我夜露怕相侵。心懷凜凜。<span class="夾白">且喜已到泰山了。</span>泰嶽嵯峨九曲黃河枕。回首鄉關淚滿襟。</p>
        
        <p class="白"><span class="科">小生</span>呀。道姑往那裡走。<span class="科">小旦</span>仙長稽首。貧道入山去。<span class="科">小生</span>你且止步。我乃本山提點。近奉禁約。不許縱放雲遊僧道。入山污瀆神靈。況你是個女冠。卻敢大膽步入。<span class="科">小旦</span>仙長方便。</p>
        
        <p class="曲"><span class="牌">玉鶯兒</span>孤身貧甚。<span class="夾白"><span class="科">小生</span>你從何來。<span class="科">小旦</span></span>為陳州悲歌陸沈。嘆幽棲衣缽全傾。似驚丸怖鴿投林。<span class="夾白"><span class="科">小生</span>到是陳州來的。你行動之間。敢是在嫁出家的。<span class="科">小旦</span>實不瞞仙長說。</span>金鎞玉簪。羅幃繡衾。到如今茱萸無主清霜沁。洗塵心。久隨鸞鶴。欲上最高岑。</p>
        
        <p class="白"><span class="科">小生</span>道姑。我有些面善。</p>
        
        <p class="曲"><span class="牌">前腔</span>沈思默審。<span class="夾白">你可是孝女王氏麼。<span class="科">小旦</span>仙長為何到相認。<span class="科">小生</span></span>記當年芳名可欽。<span class="夾白"><span class="科">小旦</span>仙長莫非是集福道院張先生麼。<span class="科">小生</span>然也。</span>早知伊伉儷綢繆。卻緣何重復商參。<span class="夾白"><span class="科">小旦</span>曩承指點。卻就適事君子。後來志慕修行。出家數年了。<span class="科">小生</span>適聞所言。陳州有甚沈陸之變。<span class="科">小旦</span>棒胡造反。稱王保義。仙長尚自不知哩。<span class="科">小生</span>果然他反了。我這山中人那裡曉得。正是尚不知有漢。安知有魏晉乎。</span>青霞翠禽。丹書素琴。管什麼蕭蕭烽火連妖祲。<span class="夾白">也罷。容你入山。到那雲關底下。有座清風菴。都是女道士在內。你可持此照票。自然相留。<span class="科">小旦</span>多謝仙長。<span class="科">小生</span>你上山要小心些。</span>試登臨。不聞雞犬。怪石碧森森。</p>
        
        <p class="落詩"><span class="科">小旦</span>盤石垂蘿即是家。<br />回頭猶看五枝花。<br /><span class="科">小生</span>松間寂寞無煙火。<br />應服朝來一片霞。</p>
        
        <h2 id=ch30 class="chapter"><span class="齣題">第三十齣　奏凱</span></h2>
        
        <p class="曲"><span class="牌">步蟾宮</span><span class="科">淨上</span>坐擁旗鎗開虎帳。霹靂處騰蛟奔蟒。指揮何必用蕭張。取伊洛易如翻掌。</p>
        
        <p class="白">俺棒胡破了陳州。起兵以來。人皆喪膽。鬼亦銷形。全虧膂力千斤。更賴妖書數卷。眼見這一頂平天冠。骨碌碌滾將下來。那一把朝南椅。急離離爬將上去。最可惡王氏沒福的賤人。明明白白一個王后不要做。到去躲了。尤可笑丁香潑賴的歪貨。的的確確一個貴妃不愛做。也自逃了。正所謂之色不近貴。俺兩日統領人馬。攻打信陽歸德等處。差遣大將弓伯長前往廣東。暗約朱光卿同圖大事。今早聞得慶童前來挑戰。不免放出妖兵。與他決一勝負。烏先鋒何在。<span class="科">丑領卒上</span>放火何須燭。殺人不用刀。<span class="科">淨</span>無燭不能放火。無刀何以殺人。<span class="科">丑</span>小將見了財帛女子。眼睛內自然放出火來。小將又有一個鐵指甲。把人的頭來一搯。就落了。<span class="科">淨</span>那有此說。<span class="科">丑</span>有這一等人。是活落頭的。<span class="科">淨</span>休取笑。軍馬可曾點齊。<span class="科">丑</span>齊了。<span class="科">淨</span>既張我弓。既挾我矢。火速移營到杏岡上去交戰。<span class="科">眾</span>得令。</p>
        
        <p class="曲"><span class="牌">錦上花</span>踴躍據金湯。殺氣堂堂。紅旗耀目。白刃爭光。好軒昂。好軒昂。看指日升天上。<span class="科">下末領兵上</span></p>
        
        <p class="曲"><span class="牌">前腔</span>大纛樹中央。正氣堂堂。鞭能截水。箭可穿楊。<span class="夾白">眾將官聽令。適據飛報。棒賊屯兵在杏岡上。聞彼善作妖術。撒豆為兵。但兵法云。邪不勝正。爾等各帶犬血一筒。臨時噀之。不得有誤。<span class="科">眾</span>得令。<span class="科">末</span>快殺上前去。</span>早騰驤。早騰驤。這兵馬從天降。</p>
        
        <p class="白"><span class="科">淨丑衝上</span>來將出馬。<span class="科">末</span>棒胡。爾本良民。乃敢作賊。及早滾鞍伏罪。免得碎屍萬段。<span class="科">淨</span>慶童。當今天下荒亂。生民無主。我若不王。誰敢王耶。作急拜降。不失富貴。<span class="科">末</span>反賊不必多言。放馬過來。<span class="科">戰介淨作法介</span>速到速到。烏先鋒為我奮力廝殺。<span class="科">末</span>大小三軍。噴血應之。<span class="科">再戰介淨丑</span>被他圍住。不好了。<span class="科">末</span>叫眾將官為我綁下。且喜鯨鯢已獲。見東海之無波。妖眚頓消。仰太陽之普照。即此班師獻俘。論功陞賞。</p>
        
        <p class="曲"><span class="牌">北雁兒落</span>沸騰騰人吹畫角長。屹錚錚鞭敲金鐙響。骨篤篤馬走華山陽。光爍爍劍倚崆峒上。</p>
        
        <p class="曲"><span class="牌">北得勝令</span><span class="夾白">呀。</span>好笑他象膽弄天潢。好笑他烏合操兵仗。俺這裡破重圍縛虎狼。保中原除妖妄。徜徉。吐壯氣三千丈。忠良。建奇勳第一場。建奇勳第一場。</p>
        
        <p class="落詩">提兵一戰殲渠妖。<br />太白經天喜復消。<br />試聽黎民歌擊壤。<br />將軍重見霍嫖姚。</p>
        
        <h2 id=ch31 class="chapter"><span class="齣題">第三十一齣　告貸</span></h2>
        
        <p class="曲"><span class="牌">金蕉葉</span><span class="科">小生上</span>千愁萬愁。愁只愁雙親分剖。動離情朔雁孤飛。弔離魂胡笳迭奏。</p>
        
        <p class="誦"><span class="牌">青衫濕</span>人來怕問傷心處。空谷亂棲鴉。不禁零落。西風梧葉。白露蒹葭。　　支頤坐想。沈消斷息。海角天涯。江州司馬青衫濕。淚怨訴琵琶。</p>
        
        <p class="白">小生烏古孫良禎。遭家不造。被寇相侵。驚心草木皆兵。舉目椿萱何在。累累如喪家之犬。圉圉似涸轍之魚。記得詩三百。尚堪溫故知新。欲圖利十千。恆奈孤聞寡陋。向來棲身楊墓。卻又過了年餘。父母存亡。杳無音信。好似和針吞卻線。刺人腸肚繫人心。</p>
        
        <p class="曲"><span class="牌">羅江怨</span>離人抱隱憂。思親未休。白雲飛向天盡頭。此間原不是并州也。<span class="夾白">想起爹娘晚年生我。指望承歡膝下。戲綵庭前。今日呵。</span>一領斑衣。翻做啼紅袖。家園作廢丘。荊榛滿目秋。轆轤聲斷銀牀覆。</p>
        
        <p class="白">小生避難到今。文學俱廢。幸喜此地有個同庠朋友畢可成。常來相講。昨日借他幾部書籍在此。不免飽看一回。</p>
        
        <p class="曲"><span class="牌">前腔</span>茅檐白日幽。攜書校讎。潛心養氣須並優。還期跨鶴上揚州也。<span class="夾白">想起幼時讀書。感得新姨教誨。只我識這幾個字兒。也費他多少心機。今日呵。</span>筆勢縱橫。信是他傳授。空教憶舊遊。頻將清淚流。孤燈細雨難消受。</p>
        
        <p class="白"><span class="科">丑扮畢秀才上</span>書劍久蕭索。干戈已太平。<span class="科">小生</span>畢兄拜揖。干戈幾曾太平。<span class="科">丑</span>老弟你還不知。棒賊已被天兵擒獲了。<span class="科">小生</span>你又來哄我。<span class="科">丑諢介</span>我哄哄那圊童。難道來哄老弟。<span class="科">小生</span>果然是真。謝天為我殺此仇賊也。</p>
        
        <p class="曲"><span class="牌">玉芙蓉</span>狼煙尋復收。雉堞重堪守。仗天威咫尺。滅此蚩尤。想西疇禾黍今存否。嘆南渡人民疾未瘳。<span class="夾白"><span class="科">丑</span>令尊堂早晚歸寧。你且把眉兒放着。<span class="科">小生</span></span>雙眉皺。問如何解愁。除非是萱花椿樹共優遊。</p>
        
        <p class="白"><span class="科">丑</span>老弟。你可曉得。郡中把我兩人名字申報部省去了。<span class="科">小生</span>卻是為何。<span class="科">丑</span></p>
        
        <p class="曲"><span class="牌">前腔</span>金門雨露稠。黃榜風雲輳。喜春生洛下。錦步瀛洲。昨朝飛檄徵文友。即日攜囊謁郡侯。<span class="夾白"><span class="科">小生</span>只是學生沒有長鎗手段。去不得。<span class="科">丑</span></span>你真卑陋。把明珠暗投。看區區龍門高跳掛荷裘。</p>
        
        <p class="白">告別了。你們快去收拾行李。後日一同上京。以文常友會。<span class="科">小生</span>惟德自成鄰。<span class="科">丑下貼旦上</span>纔喜烽塵息。還憐遊子身。適間畢相公說話。老身悉知。請問應試一事。公子去與不去。<span class="科">小生</span>楊媽媽。小生只因父母飄流。盤纏缺欠。怎生去得。<span class="科">貼旦</span>功名機會。挫過難逢。聞知公子舊居左近有個吉一叔。頗稱義俠。待我以情告之。借銀十兩。盤纏前去。倘或不敷。再當措處。即使老爺回鄉。老身自當代稟。</p>
        
        <p class="曲"><span class="牌">雁來紅</span>登蟾窟入鳳樓。早乘風莫逗留。便便擎出扳花手。休放些兒後。不信朱衣不點頭。<span class="夾白">公子。你</span>年雖幼。功名可求。佩金章。青驄驟。</p>
        
        <p class="白"><span class="科">小生</span>借銀可用文約否。<span class="科">貼旦</span>用的。紙筆在此。<span class="科">小生哭介</span>我那爹娘呀。我烏古孫良禎。自爹娘生我。何曾借人財物。不想到有這個日子。媽媽。怎麼樣寫。<span class="科">貼旦</span>胡亂寫幾句便了。<span class="科">小生</span></p>
        
        <p class="曲"><span class="牌">前腔</span>揮柔翰。不自由。貸人財為乏謀。寫來又怕逢銅臭。那念王孫舊。<span class="夾白">萬一不允呵。</span>我難洗今朝滿面羞。<span class="夾白">媽媽。你</span>情偏厚。哀憐楚囚。受千金。言非謬。</p>
        
        <p class="白">文約寫完。你就拿去。</p>
        
        <p class="落詩"><span class="科">貼旦</span>手持文券乞豪門。<br />願得豪門肯濟貧。<br /><span class="科">小生</span>惟有感恩并積恨。<br />萬年千載不成塵。</p>
        
        <h2 id=ch32 class="chapter"><span class="齣題">第三十二齣　赴選</span></h2>
        
        <p class="曲"><span class="牌">光光乍</span><span class="科">淨上</span>阡陌有良田。市井有高軒。若論做家貴勤儉。許誰見咱酒杯面。</p>
        
        <p class="白">運到頭來眼便花。布衣脫下換綾紗。若提十五年前事。鐵打心腸也軟些。自家吉一叔。早年零替。人皆掩鼻而過之。此日豪奢。人就掇醫而奉也。向遭離亂。幾至淪亡。近賊就擒。歸鄉復業。可惜烏古孫公這樣好人。一家星散。寸草無遺。想我昔年受其大恩。未及涓埃之報。正是羔羊能跪乳。犬馬亦知恩。<span class="科">貼旦上</span></p>
        
        <p class="曲"><span class="牌">臘梅花</span>年華有限愁病牽。杖藜幾步身先倦。喜得來此間。<span class="夾白"><span class="科">淨</span>楊媽媽。經年不見。今日何來。<span class="科">貼旦</span></span>才郎出路。特從尊處借盤纏。</p>
        
        <p class="白"><span class="科">淨</span>自救且不暇。何暇去救人。<span class="科">貼旦</span>非是老身告借。請看這文約。<span class="科">淨看介</span>呀。烏古孫公子一向到在你家。<span class="科">貼旦</span></p>
        
        <p class="曲"><span class="牌">玉山頹</span>他家攖兵燹。倚孤孀情殊可憐。<span class="夾白"><span class="科">淨</span>他父母也在宅上麼。<span class="科">貼旦</span></span>錦鴛鴦飄逐波濤。石麒麟流落郊原。<span class="夾白"><span class="科">淨</span>借銀何用。<span class="科">貼旦</span></span>南宮赴選。為只為奚囊空尠。我腼腆持文券。望周全。倘春風得意百償千。</p>
        
        <p class="曲"><span class="牌">前腔</span><span class="夾白"><span class="科">淨</span>我</span>式微基賤。感烏公恩同二天。但求他海屋添籌。誰知道斗栱飛煙。<span class="夾白">那公子是個大器呵。</span>鴻庠文彥。端的是王家楨幹。<span class="夾白">媽媽。你且收了文約。<span class="科">貼旦</span>官人既受烏公之惠。何不周濟其子。今反璧他文約。敢是不允麼。<span class="科">淨</span>你那知我的心事來。</span>報本生平願。意拳拳。翳桑飢士敢忘筌。</p>
        
        <p class="白">我與你同去見他。自有話說。<span class="科">貼旦</span>如此甚好。<span class="科">同走介</span></p>
        
        <p class="曲"><span class="牌">前腔</span>滄桑驚變。嘆興亡只爭後先。<span class="夾白"><span class="科">淨</span>這裡是烏公廢宅。好感愴人也。</span>逐秋風麋鹿群遊。含夕照草樹芉綿。<span class="科">貼旦</span>盤旋緩轉。卻又到孤墳荒甸。<span class="夾白">公子有請。<span class="科">小生上</span></span>靜裡觀經傳。正探玄。何方使客顧寒氈。</p>
        
        <p class="白"><span class="科">淨</span>公子拜揖。<span class="科">小生</span>足下何人。<span class="科">貼旦</span>此間就是吉官人。<span class="科">小生</span>失瞻了。<span class="科">淨</span>公子幾時起程應試。<span class="科">小生</span>期在明日。<span class="科">淨</span>公子幼年。豈堪獨往。我小子情願奉陪到京。這一應盤費。俱在小子身上。請到寒家過宿。明日長行何如。<span class="科">小生</span>學生素不識面。怎當如此眷愛。<span class="科">淨</span>公子懸弧之日。小子感蒙尊翁大人呵。</p>
        
        <p class="曲"><span class="牌">朱奴兒</span>承款接投轄盡歡。<span class="夾白">是日小子偶欠印子錢五千。被人席中索討。又承尊翁呵。</span>更為我代理逋錢。<span class="夾白"><span class="科">貼旦</span>後來可曾送還。<span class="科">淨</span></span>付與東流不索還。今日裡肯忘恩眷。相資伴。匆匆向前。多管赴瓊林宴。</p>
        
        <p class="白"><span class="科">小生</span>媽媽。我雖承鄉丈厚情。揆理似難從命。<span class="科">貼旦</span></p>
        
        <p class="曲"><span class="牌">前腔</span>你本是朱門少年。那曾慣走馬乘船。勸爾從權離故園。<span class="夾白">吉官人。</span>凡百事仗君看管。<span class="夾白">老妾聊助路金一兩。更具薄酒三杯。</span>相持餞。丁寧一言。須早寄泥金便。</p>
        
        <p class="白"><span class="科">小生</span>我在此攪擾經年。贐儀豈堪再領。倘得飛騰。自當重報。我只索拜辭了。</p>
        
        <p class="曲"><span class="牌">前腔</span>展驥足長安日邊。叨鶚薦上國招賢。愁殺娘行雪滿顛。腸斷處你暮年殘喘。相留戀。雙雙淚漣。人遠別雲迷汴。</p>
        
        <p class="白">煩媽媽去約畢相公。明早徑到吉宅相會。<span class="科">貼旦</span>知道了。</p>
        
        <p class="落詩"><span class="科">小生</span>攜囊負笈上瑤京。<br /><span class="科">淨</span>專聽春雷第一聲。<br /><span class="科">貼旦</span>離別不堪無限意。<br /><span class="科">合</span>落霞孤鶩送人行。</p>
        
        <h2 id=ch33 class="chapter"><span class="齣題">第三十三齣　泣夜</span></h2>
        
        <p class="曲"><span class="牌">翠華引</span><span class="科">生上</span>晚景難堪顛沛。心中最苦流離。<span class="科">旦上</span>寂寂更長漏永。頻頻夢想神馳。</p>
        
        <p class="白"><span class="科">生</span>夫人。記得古人有言。不涉高山。何以知顛墜之患。不臨深水。何以知沒溺之虞。論我這般富貴。焉知有此今日。<span class="科">旦</span>相公。豈不聞舟不覆於龍門而覆於夷壑。車不摧於雁宕而摧於康衢。此皆爾我之數也。<span class="科">生</span>言之有理。我想家財去可復來。孩兒失之烏有。多方尋取。未得確音。只是重擾許宅。殊切汗顏。近聞慶稚卿起拜元戎。剿除棒寇。此恨少舒萬一。當此片月侵窗。孤燈對壁。好冷落人也。</p>
        
        <p class="曲"><span class="牌">尾犯序</span>愁對碧窗西。堪嘆夫妻一旦狼狽。怎效梁鴻。向衡門棲遲。思起。<span class="夾白"><span class="科">旦</span>相公。敢思想在家受用麼。<span class="科">生</span></span>並不為重裀列鼎。<span class="夾白"><span class="科">旦</span>莫非想着在朝榮貴麼。<span class="科">生</span></span>也不為鵷班豹尾。端只為家山千里。芳草冷淒淒。</p>
        
        <p class="曲"><span class="牌">前腔</span><span class="科">旦</span>燈光月影照人離。今夕兒身知在何地。總夢裡相逢。怕不到東齊。悲喜。<span class="夾白"><span class="科">生</span>夫人。你悲的何事。<span class="科">旦</span></span>悲的是桑楡暮景。<span class="夾白"><span class="科">生</span>有何可喜。<span class="科">旦</span></span>喜的是干戈止矣。<span class="夾白"><span class="科">生</span>這時候不知新姨丁香都流落在那裡。<span class="科">旦</span></span>還憂慮霓裳僊子。和着小青衣。</p>
        
        <p class="白"><span class="科">外貼旦上小旦扮使女隨上</span>泣多盈袖血。吟苦滿頭霜。<span class="科">外</span>賢弟。蘭膏漸燼。尚含楚客之悲。蓮漏將深。猶抱鮫人之泣。<span class="科">生</span>許兄。我雖承飼雀之愛。難忘舐犢之情。哀動衷腸。聲聞高枕。小弟其實有罪了。<span class="科">外</span>汝嫂因見賢夫婦唧唧噥噥。特攜杯酒。用慰離愁。丫鬟取酒來。</p>
        
        <p class="曲"><span class="牌">前腔</span>我驚聞烏夜啼。口口聲聲怨着分飛。<span class="夾白">賢弟。你</span>暫爾寬懷。同細酌新醅。<span class="科">生</span>相知。昔日間情隆刎頸。今日裡恩深入髓。承憐憫流離瑣尾。哺養好維持。</p>
        
        <p class="曲"><span class="牌">前腔</span><span class="夾白"><span class="科">貼旦</span>夫人。你</span>緣何愁未已。論月缺須圓燕去須歸。且笑語燈前。休得玉筯雙垂。<span class="科">旦</span>聽啟。深愧我飄蓬斷梗。多感你投桃報李。分明是鷦鷯無倚。特借一枝棲。</p>
        
        <p class="落詩"><span class="科">外</span>將進三杯酒。<br /><span class="科">生</span>難消萬斛愁。<br /><span class="科">貼旦</span>不勝依戀處。<br /><span class="科">旦</span>明月下西樓。</p>
        
        <h2 id=ch34 class="chapter"><span class="齣題">第三十四齣　請假</span></h2>
        
        <p class="曲"><span class="牌">北點絳唇</span><span class="科">丑上</span>宮殿琉璃。旌旗翡翠。天顏喜。端拱垂衣。縹緲紅雲裡。</p>
        
        <p class="白">玉帛朝元萬國來。雞人曉唱午門開。春桃北極迎仙仗。日捧南山入壽杯。歌舜薰風鏗劍珮。祝堯嘉氣藹樓臺。可憐四海車書共。重見蕭曹佐漢才。自家元朝中一員黃門官是也。恐有奏事官到來。只索伺候則個。<span class="科">小生上</span></p>
        
        <p class="曲"><span class="牌">前腔</span>文物光輝。功名際會。榮珠履。濟濟威儀。始識朝廷禮。</p>
        
        <p class="白">白簡逐封狐。心將日月扶。願為溫御史。膽落李金吾。自家烏古孫良禎。幸脫雞窗之跡。喜叨虎榜之榮。昨蒙聖恩。考授江浙行臺御史。我想善毀者難蔽人美。善譽者難掩人醜。今有所屬行中書省平章徹里帖木兒。奸邪誤國。罪虐滔天。近以他人之女。冒為公主所生。誑請珠袍。大乖典禮。若不糾繩。何以令後。但我父母飄零。要那功名何用。不免并奏官里。請假尋覓。多少是好。此間是午門了。</p>
        
        <p class="曲"><span class="牌">神仗兒</span>鞠躬拜跪。山呼萬歲。對龍樓螭陛。小臣心懷悚懼。銜尺疏叩丹墀。</p>
        
        <p class="白"><span class="科">丑</span>奏事官有何文表。就此披宣。<span class="科">小生</span></p>
        
        <p class="曲"><span class="牌">入破第一</span>臣烏古孫良禎啟。踧踖重瞻對。謹奏聞宸衷聰睿。兩章公私之事。干冒天威。臣誠惶誠恐。稽首頓首。伏念微臣草茅猥鄙。讀詩書苦志焚膏繼晷。總角遊庠序。因州郡薦科舉。三策獻大明殿裡。仰荷隆恩詔賜。臣居龍榜掛荷衣。尋奉欽除行臺御史。</p>
        
        <p class="曲"><span class="牌">入破第二</span>念臣素心忠孝昭天地。年方弱冠。何堪當此榮貴。論臣職守。揚清激濁。維綱肅紀。請授青鋒。先誅奸宄。</p>
        
        <p class="白"><span class="科">丑</span>奸宄是誰。亟當直指。<span class="科">小生</span></p>
        
        <p class="曲"><span class="牌">袞第三</span>徹里帖木兒享厚祿況是先朝婿。他奉使嶺南違天諭。妨地利。卻把公方撓廢。重斂緡錢。更且毒流士庶。最可𠷣<a epub:type="noteref" href="#char03"><sup>註</sup></a>補袞無功。賊國有議。</p><aside epub:type="footnote" id="char03"><p>「⿰口虽」</p></aside>
        
        <p class="曲"><span class="牌">歇拍第四</span>他污穢狼籍。平章浙地。臣又訪得以他人女為己出。紊金枝冒請珠袍。合坐欺君之罪無赦除。悃愊愚言。伏惟鑑知。</p>
        
        <p class="白"><span class="科">丑</span>第二章疏并奏上來。</p>
        
        <p class="曲"><span class="牌">中袞第五</span><span class="科">小生</span>臣父名澤。任宣撫久已歸田里。誰意棒胡寇陳州。焚屋宇。劫家資。骨肉分離。生不歸。死不知。瑣瑣臣軀。遭逢孑遺。</p>
        
        <p class="曲"><span class="牌">煞尾</span>今日錦衣。父母無消息。臣在此朝霣涕。暮興思。痛親闈白頭時。烏鳥私懷實切。憂心如醉。念卑微。請假尋親。情出不已。</p>
        
        <p class="曲"><span class="牌">出破</span>陛下鑑臣始終詞。俯乞賜恩旨。庶使臣忠子孝並得全美。臣無任瞻依仰戴。激切哀懇之至。</p>
        
        <p class="白"><span class="科">丑</span>元來如此。我當與大人轉達天聽。可在午門外候旨。玉垣恩綍近。鐵面諫書來。<span class="科">下小生起介</span></p>
        
        <p class="曲"><span class="牌">神仗兒</span>天門尚啟。遙瞻雉尾。吐霞光瑞氣。但願吾皇如議。<span class="科">末齎詔上</span>傳玉旨。出彤闈。</p>
        
        <p class="白">聖旨到來。跪聽宣讀。詔曰。臣道惟忠。子道惟孝。忠孝不虧。臣子之分。往者以爾英年持重。練達典章。擢居言職。必稱厥官。茲據所奏。朕甚嘉焉。徹里帖木兒行類豺狼。欲同谿壑。姑奪身誥。貶徙南安。特給爾長假一年。賜令馳驛尋親。具慶之日。即履原任。庶家庭之願不違。而朝廷之命不曠。謝恩。<span class="科">小生</span>萬歲萬歲萬萬歲。老丞相。晚生正欲晉謁。請到朝房有一拜。仰荷陶鎔。深漸側陋。<span class="科">末</span>偉哉良器。允矣巍科。我慶童今任中書左丞。皆賴尊翁培植。<span class="科">小生</span>元來就是慶叔。家父時常在念。小姪分當侍立了。<span class="科">末</span></p>
        
        <p class="曲"><span class="牌">刮鼓令</span>梅花信已違。嘆年光倏轉移。深記得同遊吳越。日日春風滿面吹。桃李自成蹊。堪憐故人。年將老矣。郎君重到鳳凰池。<span class="夾白">我征剿棒胡之日。中途遇個道姑。云是尊翁的侍姬。下官給其符引。資其路費。<span class="科">小生</span>多謝了。這是庶母。不知他從何往。<span class="科">末</span></span>想儲君飛傍泰山棲。</p>
        
        <p class="白">賢姪遘難之事。我已頗悉。願乞再言其略。<span class="科">小生</span></p>
        
        <p class="曲"><span class="牌">前腔</span>哀哀訴慘悽。為兵戈起禍危。可憐我囊資劫盡。桂棟蘭橑一旦摧。父母久拋離。<span class="夾白"><span class="科">末</span>你如今請假尋親。人之孝道。只是海宇茫茫。打從何覓。<span class="科">小生</span></span>隨方遠遊。尋山問水。<span class="科">作悲介</span>只愁風木有餘悲。<span class="夾白"><span class="科">末</span>倘或尋之不見。可速赴任。再作區處。<span class="科">小生</span></span>倘他飄零四海我也不回歸。</p>
        
        <p class="白"><span class="科">末</span>今日暫別。尚有小敘。</p>
        
        <p class="落詩"><span class="科">末</span>孝子尋親作遠遊。<br />君恩浩蕩幾時休。<br /><span class="科">小生</span>直從天上期相見。<br />雲底何曾是故丘。</p>
        
        <h2 id=ch35 class="chapter"><span class="齣題">第三十五齣　邂逅</span></h2>
        
        <p class="曲"><span class="牌">逍遙樂</span><span class="科">小旦上</span>鐘磬聲方儘。往事憑闌重自忖。俗緣隔斷不相親。一任紅亭花雨。翠館雲屯。紫陌風塵。</p>
        
        <p class="白">為倦看泉瀑。因飢採石英。乍尋山下路。聊作步虛聲。貧道避亂入山。修行結果。欲諳綠字。更慕丹文。悲憐烽火多驚。盼想家鄉何處。短髮飄蕭。宿膩不沾一縷。長眉散淡。舊愁猶帶三分。今乃仲秋天氣。我且捧缽下山。探訪主家信息。姨母存亡。正是因嗟往事拋心力。六七年來楚水東。</p>
        
        <p class="曲"><span class="牌">一江風</span>鬱嶙峋。石磴蒼苔襯。見地簇銀丁嫩。步殷勤。羅襪生塵。兩瓣鞋兒褪。匆匆到野村。匆匆到野村。何須頻問津。料相逢賸有漁郎信。</p>
        
        <p class="白">出得山來。已入茂林幽徑。我且打坐一回。樹杪夕陽外。山村秋色來。<span class="科">坐介丑上</span></p>
        
        <p class="曲"><span class="牌">前腔</span>嘆孤身。蹤跡無憑準。似柳絮隨風趁。<span class="夾白">奴家丁香。被賊擒至中途。以言誘脫。爭奈故園無主。舊路難投。我只得削髮為尼呵。</span>翦香雲。托缽空門。目斷淮寧郡。<span class="夾白"><span class="科">小旦</span>遠遠望見比丘僧到來。且自走去罷。<span class="科">丑</span>前邊有個道姑來了。</span>他是蟠桃會裡人。蟠桃會裡人。<span class="夾白"><span class="科">小旦</span>是位尼僧。<span class="科">丑</span>那道姑到像我家新姨模樣。</span>風流似小君。怕仲尼陽貨難廝認。</p>
        
        <p class="白">仙姑稽首。<span class="科">小旦</span>師長貴處。<span class="科">丑</span>陳州。<span class="科">小旦</span>認得烏古孫家麼。<span class="科">丑</span>是主家。你莫非是新姨。<span class="科">小旦</span>呀。你元來是丁香。</p>
        
        <p class="曲"><span class="牌">海棠花</span><span class="科">合</span>憶昔共邅迍。此日重親近。</p>
        
        <p class="白"><span class="科">小旦</span>丁香。我向避泰山。久忘人世。你且把在家離情試說一遍。</p>
        
        <p class="曲"><span class="牌">長拍</span><span class="科">丑</span>兵馬紛紛。兵馬紛紛。烽煙滾滾。提起怎禁銷魂。重樓疊館焰騰騰。玉石俱焚。<span class="夾白"><span class="科">小旦作驚介</span>被焚了。如今主人在那裡。<span class="科">丑</span></span>他沒處可藏身。做渚鴻林燕。各天飛遁。<span class="夾白"><span class="科">小旦</span>此去無害便好。<span class="科">丑</span></span>鎩羽西風吹正緊。多管是遭貧困。<span class="夾白"><span class="科">小旦悲介</span>你為何披剃。<span class="科">丑</span>奴身被賊劫去。將言誘脫。因聞主人失所。向來尋覓無蹤。我今日呵。</span>端恐路途未穩。學逃禪雲外。覓個親人。</p>
        
        <p class="曲"><span class="牌">短拍</span><span class="科">小旦</span>淚眼睜睜。淚眼睜睜。愁眉隱隱。早心隨一片飛雲。<span class="夾白"><span class="科">丑</span>新姨幾時入山的。<span class="科">小旦</span></span>山靜不知春。<span class="夾白">我到忘了。那棒胡可曾撲滅。<span class="科">丑</span>天兵剿除久矣。<span class="科">小旦</span></span>纔聞得妖氛消盡。<span class="夾白"><span class="科">丑</span>新姨下山。將欲何往。<span class="科">小旦</span></span>卻訪東陵恩主。是何緣相遇舊時人。</p>
        
        <p class="白"><span class="科">丑</span>如此同去尋訪。<span class="科">小旦</span>只一件。你雖是個女僧。與我同行。殊不雅相。<span class="科">丑</span>不妨。新姨請先行。每日待我遠遠尾隨便了。<span class="科">小旦</span>這也使得。</p>
        
        <p class="曲"><span class="牌">尾聲</span><span class="科">合</span>出幽林。忙前進。兩下裡轉添煩悶。怎忍見陣陣歸鴉送落曛。</p>
        
        <p class="落詩"><span class="科">小旦</span>白雲來去兩無心。<br /><span class="科">丑</span>山外青山不易尋。<br /><span class="科">合</span>獨有雜猿聲慟處。<br />行人聽得淚沾襟。</p>
        
        <h2 id=ch36 class="chapter"><span class="齣題">第三十六齣　尋親</span></h2>
        
        <p class="曲"><span class="牌">一翦梅</span><span class="科">外上</span>隱几蕭條戴鶡冠。夢斷長安。喜醉雲安。<span class="科">生上</span>南樓秋思不勝寒。月漸團圞。人未團圞。</p>
        
        <p class="白"><span class="科">外</span>二十餘年性自如。閒觀圖史興觀魚。<span class="科">生</span>憐君已下陳蕃榻。更借愚公谷裡居。<span class="科">外</span>潤甫賢弟。我看你憂子之心無日不在。獨不聞東門吳者果為誰耶。<span class="科">生</span>小弟非不知也。只因情關至愛。所以愚比喪明。<span class="科">外</span>是則是矣。然而不尋排遣。何以解憂。叫院子取棋枰過來。<span class="科">末上</span>撥悶惟棋局。忘言有匣琴。棋枰在此。<span class="科">生外作弈棋介小生領左右上</span></p>
        
        <p class="曲"><span class="牌">望吾鄉</span>車馬盤桓。秋風古道難。思親日日神魂亂。<span class="科">淨隨上</span>衰柳蟬聲斜陽岸。此際添愁嘆。<span class="夾白"><span class="科">小生</span>吉一叔。此間有個許友文。曾官戶部。與家父莫逆之好。煩勞借問一聲。他家住在何處。<span class="科">淨</span>借問來人。許戶部宅子在那所在。<span class="科">內云</span>西首橋邊就是了。<span class="科">合</span></span>穿蘿徑。過枳垣。故舊須尋盼。</p>
        
        <p class="白"><span class="科">小生</span>吉一叔。請住那店中以待。<span class="科">淨</span>謹領命。<span class="科">下小生</span>左右的。把帖兒遞進去。<span class="科">眾作遞介外作看念介</span>新授江浙行臺御史通家小姪烏古孫良禎頓首拜。呀。賢弟。這帖兒可是令郎麼。<span class="科">生</span>是小兒賤名。在那裡。<span class="科">外</span>在門上。<span class="科">小生</span>呀。爹爹到在這裡。<span class="科">合</span></p>
        
        <p class="曲"><span class="牌">哭相思引</span>今日魆地相逢情何限。漫漫長夜重開旦。<span class="夾白"><span class="科">生</span>孩兒。你母親也在此。<span class="科">小生</span>母親有請。<span class="科">貼旦旦同上介</span></span>可憐骨肉輕分散。忽聞耳畔聲聲喚。<span class="科">相見介小生</span></p>
        
        <p class="白">爹爹母親請坐。待兒參拜。<span class="科">生</span>孩兒且住。我深賴許伯相留。你可過來先拜謝了伯父母。<span class="科">外貼旦</span>豈敢。<span class="科">生拜介</span></p>
        
        <p class="曲"><span class="牌">賞宮花</span>通家幼晚。幸登龍始識韓。父母叨恩庇誓當效銜環。<span class="科">外貼旦</span>羨爾看花遊上苑。慚予落日下西山。<span class="科">小生回身拜生旦介</span></p>
        
        <p class="曲"><span class="牌">前腔</span>愁眉淚眼。念孩兒苦一般。定省暌違久。那更冷斑斕。<span class="科">生旦</span>半喜半驚心未妥。恍疑伊在夢中還。</p>
        
        <p class="白"><span class="科">生</span>孩兒。你自來倚傍誰家。遇此榮顯。<span class="科">小</span>爹媽聽稟。</p>
        
        <p class="曲"><span class="牌">小桃紅</span>風掀逐雁。雨打離鸞。好似我孤身竄也。深藉楊家嫗。撫視好供餐。<span class="夾白">又有個吉一叔呵。</span>金相助。行作伴。叨中式繡成衣豸加冠。尋爹媽。因此上哀中款也。詔許乘驄馳驛返。瞥一見。破愁顏。<span class="夾白">孩兒請命之日。并劾徹里帖木兒這廝平昔情狀。奉旨貶徙南安去了。<span class="科">生</span>此賊免官。吾之願也。<span class="科">小生</span></span>除奸佞。寸心丹。</p>
        
        <p class="曲"><span class="牌">下山虎</span><span class="科">生旦</span>追思底事。萬緒千端。舉目家何在。教人怎不痛酸。久猜做月落梁空。瓶沈水寒。誰信相逢在此間。雖惜歸來晚。喜汝成名早拜官。<span class="夾白"><span class="科">小生</span>爹爹母親。向來康健否。<span class="科">生旦</span></span>幾度流年換。身康體安。只是懶把茱萸仔細看。</p>
        
        <p class="曲"><span class="牌">蠻牌令</span><span class="科">外貼旦</span>你是風流終謁者。文學陸平原。恩榮占綺歲。別恨變成歡。頃刻裡藍田玉暖。瞬息間合浦珠還。<span class="夾白"><span class="科">小生</span>小姪失問伯父母起居。罪希矜宥。<span class="科">外貼旦</span>賢姪。</span>嘆老朽時將闔棺。最堪憎頭上銀幡。</p>
        
        <p class="白"><span class="科">外</span>夫人。你我且進去整備筵席。與賢姪洗塵。正是父母驚相問。鄰人笑共迎。<span class="科">同貼旦下小生</span>爹爹。孩兒曾會見慶叔。感承他十分眷愛。祖餞郊外呵。</p>
        
        <p class="曲"><span class="牌">醉歸遲</span>唱驪駒都門畔。綈袍戀戀垂青盼。況臨行又付多情柬。<span class="夾白">慶叔剿賊之時。途中遇見新姨。贈其路金符引。<span class="科">生旦</span>你可曾詢其下落。<span class="科">小生</span></span>他東遊閒散。曾說向泰山宮觀。<span class="夾白">爹媽在上。兒想幼年新姨教我句讀。恩愛亦隆。今幸身榮。義當修報。即日拜辭膝下。前去尋他。</span>則索要投僊境。扣星壇。覓取他同上歸槎也。算卻先登彼岸。</p>
        
        <p class="白"><span class="科">生</span>吉一叔先回去了麼。<span class="科">小生</span>在外面。<span class="科">生</span>早不說。院子。快請進來相見。<span class="科">末</span>吉相公請進。<span class="科">淨上</span>東西南北好行樂。與爾相隨萬里遊。小子吉一叔拜見。<span class="科">生</span>小兒賴君照拂。老夫感戢無涯。<span class="科">淨</span>大人恩德如山。小子分當報效。老大人呵。</p>
        
        <p class="曲"><span class="牌">憶多嬌</span>德行寬。福壽完。桂子清芬喜再扳。瓜瓞纏綿日漸繁。<span class="科">合</span>翹企鄉關。翹企鄉關。且自干戈罷閒。</p>
        
        <p class="白"><span class="科">小生</span>吉一叔。我欲借重足下先回。將書一封銀二十兩。煩付楊媽媽收取。慰其懸念。另銀三十兩。并乞收去。稅一空房。待學生尋着庶母。與家大人一同回來居住。容當報謝不一。<span class="科">淨</span>領命了。我且出去檢點行李進來。一見故人面。全消鄙吝心。<span class="科">下生旦小生</span></p>
        
        <p class="曲"><span class="牌">尾聲</span>尺霧消。明星爛。從此長春無患。一片歸心下急湍。</p>
        
        <p class="落詩"><span class="科">生</span>彩鳳飛來自九重。<br /><span class="科">旦</span>離愁別恨盡成空。<br /><span class="科">小生</span>今宵賸把銀缸照。<br /><span class="科">合</span>猶恐相逢似夢中。</p>
        
        <h2 id=ch37 class="chapter"><span class="齣題">第三十七齣　會母</span></h2>
        
        <p class="曲"><span class="牌">風入松</span><span class="科">小旦上</span>天涯涕淚一身遙。回顧山頭青小。<span class="科">丑慢上</span>殊方僻徑隨心到。途路裡怎求安飽。<span class="夾白"><span class="科">小旦</span>丁香走上來。你看風雨飄飉。只得趲行幾步。</span>一霎時風吹雨瀌。<span class="夾白"><span class="科">丑</span>此間有座古殿。我你儘堪避雨。</span>聊止步。暫停勞。<span class="科">小生帶左右上</span></p>
        
        <p class="曲"><span class="牌">前腔</span>藍輿野服出林皋。滿目殘花敗草。流鶯不語秋將老。穩尋取蓬萊僊島。<span class="夾白"><span class="科">眾</span>稟爺。雨漸大了。請往前面古殿上少坐片時。<span class="科">小生</span></span>臨古剎鐘聲寂寥。<span class="夾白"><span class="科">小旦</span>有人到來。你我且自迴廊下去坐罷。<span class="科">小生</span></span>閒坐處。意無聊。</p>
        
        <p class="白">左右的。俱到殿外伺候。<span class="科">眾下介小旦</span></p>
        
        <p class="曲"><span class="牌">宜春令</span>迴廊下燕雀巢。見空樓丹青盡凋。斷碑磨篆。蝸蜒滿壁蛙生竈。想吾身尚有棲投。怕離人更無倚靠。蕭蕭。馳風驟雨。慘傷懷抱。</p>
        
        <p class="白"><span class="科">丑</span>新姨。殿上坐着戴巾的。恰像公子一般。<span class="科">小旦</span>難道是他。<span class="科">丑</span></p>
        
        <p class="曲"><span class="牌">東甌令</span>看他眉兒秀。額兒嶢。鵠峙鸞停一俊髦。<span class="科">小生作走介丑張介</span>堂堂六尺年還少。舉止真同調。<span class="夾白"><span class="科">小旦</span>只是公子還覺短瘦些。<span class="科">丑</span></span>兩三年不見舊豐標。肥瘦也難描。</p>
        
        <p class="白"><span class="科">小旦</span>丁香。你且仔細再瞧他。<span class="科">丑作笑介小生</span></p>
        
        <p class="曲"><span class="牌">三換頭</span>中心怖搖。是誰嘲笑。低回覷也。<span class="夾白"><span class="科">丑</span>新姨來瞧。像得緊。<span class="科">小生</span></span>聽聲聲喚瞧。<span class="夾白">且住。待我看是何人。呀。是個道姑和着尼姑嘲笑卑人。</span>端詳容貌。卻原來兩個半老佳人。羽衣緇帽。<span class="夾白">叫左右進來。與我廊下喚那兩個出家人來問他。<span class="科">眾</span>兩位師父。我老爺喚你。<span class="科">丑諢介小生</span>好奇怪。</span>那一種風流態。當年楊柳條。<span class="夾白">我道是誰。元來是我的娘。<span class="科">小旦丑</span>果然是公子。<span class="科">合</span></span>會合須臾。兩下相看淚更拋。</p>
        
        <p class="白"><span class="科">小生</span>左右的。取冠帶過來。我那娘。你向在泰山。不知受了許多苦楚。</p>
        
        <p class="曲"><span class="牌">劉潑帽</span><span class="科">小旦</span>白雲深所修清醮。朝昏蓮炬蘭燒。為伊家難把愁眉掃。<span class="夾白"><span class="科">小生</span>庶母何往。<span class="科">小旦</span></span>烽火消來討個音和耗。</p>
        
        <p class="白"><span class="科">小生</span>丁香。你流落中途。因何祝髮。<span class="科">丑</span></p>
        
        <p class="曲"><span class="牌">三學士</span>堪憐祝髮因強暴。至今餘恨滔滔。<span class="夾白"><span class="科">小生</span>我只道你失身于人了。<span class="科">丑</span></span>我本是桑間少婦能存操。總有黃金不易挑。<span class="夾白"><span class="科">小生</span>你也在泰山來麼。<span class="科">丑</span></span>走破芒蹊尋舊主。比楓林葉亂飄。</p>
        
        <p class="白"><span class="科">小旦</span>公子。你與老爺奶奶歸寧了未。<span class="科">小生</span>庶母請上。兒當拜訴。</p>
        
        <p class="曲"><span class="牌">大迓鼓</span>匆匆吐鬱陶。<span class="夾白">爹媽見今寄寓淄水許戶部家中。</span>幸然無恙。跡近鷦鷯。<span class="夾白">孩兒亦曾失散。幸得楊媽媽收留。今日僥倖中式。除授行臺御史呵。</span>淮陰一飯恩終報。邾城三徙德偏饒。<span class="夾白"><span class="科">小旦</span>此地又非津要。公子為何到此。<span class="科">小生</span>兒在京師會見慶丞相。道及娘從泰山修行。所以特來迎候。</span>特整蒲輪。迎歸故郊。</p>
        
        <p class="白"><span class="科">小旦</span>我姨娘健否。<span class="科">小生</span>孩兒別後。尚覺強健。這些時也不知了。<span class="科">小旦作悲介小生</span>天雨已止。請庶母登轎去罷。<span class="科">小旦</span>我初意來訪你家信息。今已確知底止。我如今不去了。<span class="科">小生</span>庶母差矣。孩兒幼承教誨。今始有成。正當奉養之秋。少展孝思之日。娘若不返。兒不徒行。<span class="科">小旦</span>爾之厚情。我豈無意。但是既出爾門。無復再歸之理。<span class="科">小生</span>庶母怡養天年。喜有丁香作伴。孩兒另建菴院。竭誠奉侍何如。<span class="科">小旦</span>斯言可矣。</p>
        
        <p class="曲"><span class="牌">撲燈蛾</span>你雄占北海鰲。文變南山豹。<span class="夾白">我</span>否極泰方來。喜遂首丘之願也。<span class="科">丑</span>天長地老。頻看經典木魚敲。<span class="科">小生</span>今日裡完璧返趙。同安樂。功名爭似孝名高。</p>
        
        <p class="曲"><span class="牌">尾聲</span><span class="科">合</span>謾委蛇淄青道。萬里晴光重照。會見波恬蜃氣銷。</p>
        
        <p class="落詩">山色初開雨乍收。<br />仙車纔下五城樓。<br />回頭已失來時路。<br />但見群峰疊疊秋。</p>
        
        <h2 id=ch38 class="chapter"><span class="齣題">第三十八齣　具慶</span></h2>
        
        <p class="曲"><span class="牌">遶地遊</span><span class="科">生上</span>眼底黃花傲曉霜。秋色老無奈重陽。<span class="科">旦上</span>喜溢心頭。愁消眉上。歸去好徜徉。</p>
        
        <p class="白"><span class="科">生</span>夫人。我家遭兵火。年薄桑楡。幸喜教子有成。此中憾俱冰釋矣。<span class="科">旦</span>相公。譬如馬雖苦乎顛躓。今復騁乎康莊。鳳始難於罻羅。終至鳴於丹谷。將肅行李。請示歸期。<span class="科">生</span>且伺孩兒覓取新姨到來。即當謝辭許兄。起程便了。<span class="科">小生小旦丑同上合</span></p>
        
        <p class="曲"><span class="牌">金菊對芙蓉</span>幾處悲傷。三年飄蕩。那堪岐路亡羊。<span class="夾白"><span class="科">末上</span>門上人啟爺知道。二奶奶同小老爹進門。<span class="科">生旦</span>呀。新姨來了。</span>故人無恙。<span class="夾白"><span class="科">相見介丑</span>丁香叩頭。<span class="科">生旦</span>丁香也在此。怎的削了髮。</span>全不似舊日行藏。<span class="科">合</span>延平劍合。尚餘惆悵。轉覺徬徨。</p>
        
        <p class="白"><span class="科">小旦</span>貧道正來尋訪。中途適會公子。此亦天使其然。老爺奶奶請上。貧道稽首拜參。<span class="科">生旦</span>方外之人。免賜拜禮。</p>
        
        <p class="曲"><span class="牌">催拍</span><span class="科">小旦</span>嘆孤蹤飄零異方。賴重恩攜歸故鄉。<span class="科">小生</span>雲山渺茫。雲山渺茫。邂逅中途。望出非常。<span class="夾白"><span class="科">生旦</span>丁香。自爾失散。不堪其憂。茲乃披剃。打從何來。<span class="科">丑</span></span>避暴披緇。走覓高堂。<span class="科">生旦</span>我和你行色匆忙。說不盡這衷腸。</p>
        
        <p class="白">院子。快請你老爺奶奶出來奉別。<span class="科">末應下外貼旦上</span></p>
        
        <p class="曲"><span class="牌">前腔</span>悲相送長征洛陽。布私忱雙南是將。<span class="夾白"><span class="科">生</span>小弟因家業荒廢。兒媳未諧。暫爾告歸。即圖修報。<span class="科">外</span>老夫方欲具餞。弟何歸之匆匆。薄具贐金四十兩。幸惟莞存。<span class="科">生</span>攪擾有年。豈敢再受。<span class="科">眾交拜介</span></span>情濃意長。情濃意長。沛雨甘霖。憔悴生香。<span class="夾白"><span class="科">貼旦</span>夫人。此間就是新姨麼。<span class="科">旦</span>正是。<span class="科">貼旦</span>那一位師父。<span class="科">旦</span>侍女丁香。<span class="科">小旦丑</span></span>自愧駑駘。幸睹容光。<span class="科">外貼旦</span>堪羨你潔操冰霜。參金母禮空王。</p>
        
        <p class="白"><span class="科">生</span>許兄穩便。肅此謝別。<span class="科">外</span>送至前途。方敢分手。<span class="科">同貼旦唱</span></p>
        
        <p class="曲"><span class="牌">大環着</span>望河橋祖帳。望河橋祖帳。景日蒼黃。攜手同行。不勝悒怏。試聽驪駒三唱。無限淒涼。<span class="科">生旦小生小旦丑同</span>深感取幾年依仗。最堪憐霎時飛颺。願此去魚來雁往。<span class="科">合</span>離情況。別淚汪。社燕西歸。伯勞東向。</p>
        
        <p class="白"><span class="科">生</span>兄嫂請回。不敢遠勞了。<span class="科">外</span>從命了。在路誰非客。還家即是鄉。<span class="科">同貼旦下眾合</span></p>
        
        <p class="曲"><span class="牌">越恁好</span>笑歌還撫掌。笑歌還撫掌。夙恨付滄浪。三三兩兩。車兒軋。馬兒驤。杏花重發舊時門巷。同棲鳳凰。僊人身度赤城梁。才郎名掛黃金榜。</p>
        
        <p class="曲"><span class="牌">尾聲</span>一門賢孝堪誇奬。羞殺人間多少薄倖郎。況且友義臣忠備五常。</p>
        
        <p class="落詩">須信人生貴弄璋。<br />更難妻妾並賢良。<br />編成風世新奇記。<br />前渡烏公後狄郎。</p>
        
    </body> 
</html>