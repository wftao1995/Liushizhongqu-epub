<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/金雀记</title>
        <meta name="author" content="明　无心子　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">金雀记</span></h1>

        <p class="作者">明　无心子　著</p>

        <h2 id=ch1 class="chapter"><span class="出题">第一出　开场</span></h2>

        <p class="曲"><span class="牌">沐恩波</span><span class="科">末上</span>晋代风流。潘岳氏。年少清奇。掷果车轮。求月下。金雀双遗。豪迈王孙怜国士。多情淑女定于归。偶遇山涛连荐。夫和妇。两分离。巫彩凤。百花魁。欣一见。喜相随。奈贼风惊走。投观为尼。种得河阳花满县。和鸣鸾凤乐雍熙。受天恩宠渥。青史上。永留题。</p>
        
        <p class="落诗">掷果车灯宵驰纵。<br />金雀盟天假良缘。<br />河阳县花晨月夕。<br />和鸣轩鸾凤交欢。</p>
        
        <h2 id=ch2 class="chapter"><span class="出题">第二出　饯别</span></h2>
        
        <p class="曲"><span class="牌">谒金门</span><span class="科">生上</span>昭代兴文运。万里鹏抟思奋。七襄八宝负经纶。珠玑万斛。频献金门。未遂风云。</p>
        
        <p class="白">日暖烟消曙色浓。春风先到洛阳东。雪芳琼苑上枝白。霞炫丹霄万树红。紫燕泥香花带雨。白鸥波净柳停风。嬉游昨夜归来晚。醉控金鞭上玉骢。小生姓潘。名岳。字安仁。家世洛阳。身居福地。年方少壮。志可凌云。奈何椿萱早逝。每怀风木之思。鸾凤未谐。尚乖琴瑟之好。大抵功名有定。富贵在天。株守待时。何足介意。我有契友山涛。放情诗酒。来游洛阳。正好与他遣兴谈心。不料朝命到临。钦取他都督河东军务。征期甚迫。今日便行。已曾分付家僮瑶琴彩鹤。整治酒筵。与山公郊外饯别。未知完否。瑶琴彩鹤何在。</p>
        
        <p class="曲"><span class="牌">金钱花</span><span class="科">丑净同上</span>忽闻呼唤声频。声频。慌忙奔走如云。如云。小心直役敢因循。持玉罍。捧金樽。勤饯别。出都门。</p>
        
        <p class="白">官人有何分付。<span class="科">生</span>我昨日命你整治酒筵。与山爷饯别。可曾完备。<span class="科">丑</span>俱已完备了。<span class="科">生</span>既如此。瑶琴执了壶觞。彩鹤捧了春盛。二人随我出都门去。</p>
        
        <p class="曲"><span class="牌">风入松</span><span class="科">生</span>天光云影望中春。果然是万象增新。彩霞出海如铺锦。梅共柳。含娇吐润。<span class="科">合</span>不忍别同袍故人。图一晤。到都门。</p>
        
        <p class="曲"><span class="牌">前腔</span><span class="科">小生扮山涛众随上</span>天书何幸出枫宸。荷隆恩简拔儒臣。自惭伏枥难胜任。惟只秉丹心一寸。<span class="科">合前</span></p>
        
        <p class="白"><span class="科">丑禀介</span>潘相公在此。候爷饯别。<span class="科">小生</span>快请相见。<span class="科">生</span>方幸论心。不期远别。<span class="科">小生</span>本图握手。孰意暌违。<span class="科">生</span>聊奉一觞。少当折柳。<span class="科">小生</span>谨领三杯。以见雅情。<span class="科">生</span>看酒过来。</p>
        
        <p class="曲"><span class="牌">梁州序</span><span class="科">生</span>圣朝英杰。金兰龆龀。道义交情兼尽。言而有信。须知隐显同伦。幸喜帝心简在。都阃河中。万里威名振。金戈和铁马。壮儒绅。竚看弘施立大勋。<span class="科">合</span>长亭上。金卮进。叮咛执手还重问。倾盖处。袂难分。</p>
        
        <p class="曲"><span class="牌">前腔</span><span class="科">小生</span>羡英豪一代人文。欣美质珠玑言论。看双飞健翮。直上青云。堪作国家梁栋。朝陛名卿。廊庙珪璋品。神飞千里外。望鸿音。雁帛鳞笺莫厌频。<span class="科">合前</span></p>
        
        <p class="曲"><span class="牌">生姜牙</span>朱干彩辔。新马扬尘。白旄黄钺排成阵。威仪甚。法令存。军声迅。六师已整人人奋。早驰士马当前进。<span class="夹白"><span class="科">小生</span>征期甚迫。告辞了。<span class="科">合</span></span>河桥惜别在初春。知他甚日重亲近。<span class="科">生丑下介小生行介</span></p>
        
        <p class="曲"><span class="牌">前腔</span>遥观日已曛。奔前村。飞花点点侵青鬓。鞭神骏。去似云。霜蹄迅。肘中幸有黄金印。行看一举苏民困。<span class="科">合前</span></p>
        
        <p class="曲"><span class="牌">尾声</span>烟村四五人家近。三匝归鸦绕树林。忽见清虚指甲痕。<span class="科">下</span></p>
        
        <h2 id=ch3 class="chapter"><span class="出题">第三出　探春</span></h2>
        
        <p class="曲"><span class="牌">绕地游</span><span class="科">旦上</span>新春节令。眼界多繁盛。守闺仪身闲心静。独奉椿庭。晨昏供敬。惟愿取福寿康宁。</p>
        
        <p class="诵"><span class="牌">如梦令</span>满目梅花清秀。正值元宵时候。记得旧年时。灯月交辉如昼。辐辏。辐辏。不觉满怀情窦。</p>
        
        <p class="白">奴家井氏文鸾。当二八之芳年。佩闺中之明训。不幸母氏捐馆。深荷严父提携。静处安闲。无他烦扰。时移物换。又值元宵。闻说洛阳灯市。十分华丽堪观。已曾分付侍儿翠竹红霞。前往寻消问息。为何此时尚无回音。多因上林春色。迤逗女子闲心也。春困憭人。不免在此隐几少睡片时。<span class="科">睡介</span></p>
        
        <p class="曲"><span class="牌">仙吕点绛唇</span><span class="科">贴扮翠竹丑扮红霞同上</span>万国咸宁。一人有庆。风光好。四海无惊。正值元宵令。</p>
        
        <p class="曲"><span class="牌">混江龙</span>民安国正。堪夸海宴与河清。真个是文施经济。又喜武定升平。一霎时斗回寅柄三阳泰。猛可里律转乾坤四序宁。桃符遣岁。爆竹传声。诗联献吉。颂句新清。将椒觞献酒。以玉翦裁冰。春光都次第行节令。看他那锦绣六街三市。真个也勾引出柳径花星。</p>
        
        <p class="白">红霞姐。灯市且喜游遍。恐小姐等候多时。且回去罢。</p>
        
        <p class="曲"><span class="牌">油葫芦</span>早奉鸾娘法令行。为探春离却闺庭。一个儿步匆匆转过小围屏。一个喜孜孜走入繁华境。一个意闲闲观看情和景。一个蝉鬓上簪满了花蛱蝶。一个裙围上妆砌小金铃。一个眼内逗风情。一个心上添佳兴。好姐姐只待要看花灯</p>
        
        <p class="曲"><span class="牌">天下乐</span>却不道有个人儿侧耳听。专欲闻声。俺怎肯再消停。只怕说小鬼头贪顽不回应。进了这大门庭。转过了翠柏亭。才入红香境。</p>
        
        <p class="白"><span class="科">贴</span>小姐在此打睡。<span class="科">丑</span>这般春色恼人。亏他睡得着哩。</p>
        
        <p class="曲"><span class="牌">鹊踏枝</span>为春色可憎困。兰闺女误青春。苦春怀满膺。厮索却春和景明。道花姬动情。<span class="夹白">若不去玩赏呵。</span>只怕白添上了朱颜鬓。<span class="夹白"><span class="科">内作莺啼惊睡介旦</span>打起黄莺儿。莫教枝上啼。啼时惊午梦。欲待诵新诗。<span class="科">贴丑</span></span>猛可里梦觉流莺。</p>
        
        <p class="白"><span class="科">旦</span>翠竹红霞。你二人回来了。探得灯事如何。</p>
        
        <p class="曲"><span class="牌">元和令</span><span class="科">贴丑</span>报元宵大放灯。照楼台罗绮明。一行行仕女佳人。一对对画毂珠缨。千金笑。风流百种。万喜与千欣。</p>
        
        <p class="白"><span class="科">旦</span>银箭铜壶且慢催。玉关金锁彻明时。谁人对月能闲坐。何处闻灯不见归。好元宵灯景。与我细说一番。</p>
        
        <p class="曲"><span class="牌">寄生草</span><span class="科">贴丑</span>醉杨柳楼心月。歌桃花扇厎风。香车宝马争驰竞。调丝品竹声相应。含宫嚼徵声相称。金吾玉漏暂时停。灯光月色频遥映。</p>
        
        <p class="白"><span class="科">外上</span>花萼楼前雨露新。洛阳城里太平人。龙衔火树千灯焰。地涌金莲万树春。呀。女孩儿。你与丫头在此讲些甚么。<span class="科">旦贴丑见介</span>翠竹红霞往探春信而回。只见十里红楼。都是王孙仕女。六街馆墅。尽多才子佳人。俺姐姐若去看灯。怕不压倒红颜翠黛。<span class="科">贴旦丑唱介</span></p>
        
        <p class="曲"><span class="牌">前腔</span>龙阁下祥光映。凤城中喜气生。鳌山上万盏金莲竞。天街上千朵芙蓉盛。大都中几许游人并。韵悠悠箫管最堪听。整齐齐逐户户排春盛。</p>
        
        <p class="白"><span class="科">外</span>晋代风流。时俗以奢相胜。女孩儿既要看灯。丫鬟相伴而行。与你金雀一对。藏在袖中前去。倘遇富豪姊妹。出此较胜。也见井王孙不乏珍宝也。<span class="科">旦</span>多谢爹爹。<span class="科">贴丑笑介</span>小姐却是喜也。</p>
        
        <p class="曲"><span class="牌">尾声</span>团团月正明。皎皎灯光映。看簇簇游人欣幸。朵朵花枝娇颤影。喜孜孜乐升平。又遇着熙熙节令。有多少俊佳人步月行。似飘飘广瀛。如纷纷仙境。<span class="夹白">小姐。你到其间呵。</span>管取情欣欣笑语乐盈盈。</p>
        
        <p class="落诗">千门万户乐新春。<br />三五良宵月挂银。<br />闻道洛阳灯似锦。<br />出门俱是看灯人。</p>
        
        <h2 id=ch4 class="chapter"><span class="出题">第四出　玩灯</span></h2>
        
        <p class="曲"><span class="牌">生查子</span><span class="科">生上</span>子夜万花香。皓月清辉朗。欲去乐游场。闲把情怀畅。</p>
        
        <p class="白">凤阁鳌山接汉。洪钟画鼓轰雷。一天星斗下楼台。光映锦城霞海。莲烛煇煌柳陌。星毬灿烂花街。扬鞭争道五侯来。是处车填马隘。小生前者山兄别去。不觉光阴瞬息。又值元宵。洛阳市上。灯火异常。今欲步月观灯。且唤家僮分付。彩鹤何在。<span class="科">小净上</span>自家名唤彩鹤。平生最喜耍乐。日间与相公执鞭。晚间与相公暖脚。惹得他高兴起来。取出一件东西。其实有些凶恶。头子豹绽青筋。根下毛衣落索。他狠毒毒望里边一篙。俺忍着痛掏摸。也只是不倒金鎗。试把屁股扭上一扭。就像似螃蟹吐沬。官人有何分付。<span class="科">生</span>今乃元宵佳节。洛阳市上。灯火异常。可唤车夫。晚间驾牛犊轻车。月下接我回家。<span class="科">小净</span>晓得。</p>
        
        <p class="曲"><span class="牌">中吕粉蝶儿</span><span class="科">生上</span>灯市无双。<span class="夹白">看了这</span>灯市无双。恍疑是海上山蓬莱方丈。好一个锦绣排场。遇良宵。逢丽景。止不住心情豪放。俺这里步步入花乡。绝胜似紫丝屏障。<span class="科">下</span></p>
        
        <p class="曲"><span class="牌">泣颜回</span><span class="科">旦贴丑上</span>胜概不寻常。一片银蟾清朗。王孙公子。见佳人士女成行。珠帘翠幌。一团娇斜倚雕栏上。喜孜孜携手偕行。笑吟吟并偶成双。</p>
        
        <p class="曲"><span class="牌">上小楼</span><span class="科">生上</span>俺只见荷花灯上浴鸳鸯。恰便似神女会巫阳。爱杀他情联比翼。永不分张。嫦娥真可想。伐木有吴刚。恨只恨这路漫漫。恨只恨这路漫漫。一霎时怎得婵娟降。那能彀仙子下云房。<span class="科">下</span></p>
        
        <p class="曲"><span class="牌">泣颜回</span><span class="科">旦贴丑上</span>良宵三五好风光。大人家儿女。举止端庄。乘鸾来去。望琼宫玉阙清爽。赏心乐事足欢娱。俨似游蓬阆。煖溶溶春透屠苏。冷潇潇竹舞琳琅。</p>
        
        <p class="白"><span class="科">生冲上介旦下介生扯丑介丑</span>啐。张释之骂啬夫。好个虎精。<span class="科">生</span>未央宫贴梅妆。好个花面。<span class="科">旦叫丑介</span>红霞。<span class="科">丑下介生</span>好个女娘也呵。</p>
        
        <p class="曲"><span class="牌">黄龙衮犯</span>娇滴滴上苑。花枝。娇滴滴上苑花枝。整齐齐越罗氅裳。窄勾勾步出金莲。窄勾勾步出金莲。玉纤纤素华在掌。知他是周郑吴钱赵李张。却教我何处问行藏。恨匆匆叫着丫鬟。恨匆匆叫着丫鬟。声杳杳不知何向。<span class="科">下</span></p>
        
        <p class="曲"><span class="牌">扑灯蛾犯</span><span class="科">旦贴丑上</span>密层层绮霞围夜屏。香馥馥锦云藏春盎。闪烁烁帘幕垂。节铮铮玉钩儿声跄。一朵朵梨花剪冰。一点点琼宫里滴玄霜。轻拂拂花梢弄影。乱纷纷忽惊箫管奏琳瑯。<span class="科">下</span></p>
        
        <p class="曲"><span class="牌">上小楼</span><span class="科">小生净末众上介</span>碧澄澄。天籁鸣。清霭霭。锦城坊。俺只见月色溶溶。俺只见月色溶溶。夜色迢迢。天色苍苍。又只见簇簇花灯。又只见簇簇花灯。氲氲轻雾。弥弥轻漾。悄寒生。玉壶冰藏。<span class="科">众扮鬼判舞上浑介</span></p>
        
        <p class="曲"><span class="牌">前腔</span><span class="科">众</span>险险险㑇搜判像。恶恶恶夜叉形状。舞舞出恨蝠迟。跳跳显喜迎庞。讴讴哑哑笛声嘹喨。喳喳喳象板随腔。支支的一派笙簧。咚咚的轰雷画鼓。急尖尖锣鸣钲击响珰珰。</p>
        
        <p class="曲"><span class="牌">尾声</span>月团圞。人欢畅。满地纱笼映月光。月有清明花有香。</p>
        
        <h2 id=ch5 class="chapter"><span class="出题">第五出　掷果</span></h2>
        
        <p class="曲"><span class="牌">字字双</span><span class="科">丑上</span>自家生得最清奇。标致。聪明情性世间稀。伶俐。女娘见我笑嘻嘻。挝趣。相思害得药难医。非细。</p>
        
        <p class="白">胜日好寻芳。灯光夺月光。惭予被人厌。只欲赴湘江。小子左太冲的便是。家世洛阳。性习豪迈。甘为纨袴。又耻白丁。张孟阳尚不见到。且在此间少待一回则个。</p>
        
        <p class="曲"><span class="牌">前腔</span><span class="科">净</span>自家生得美容姿。俏丽。冲天学问与山齐。得意。终朝花酒把咱迷。耍戏。十年身到凤凰池。成器。</p>
        
        <p class="白">午夜漏声催。行踪问者稀。天街游乐处。看尽百花魁。小子张孟阳的便是。洛阳旧第。阀阅名门。食饱膏粱。衣多绫锦。今乃元宵佳节。昨约契友左太冲灯市游观。如何不见来。敢是失信了。<span class="科">见介丑</span>人而无信。不知其可也。又云。与朋友交。言而有信。小弟在此拱候多时。<span class="科">净</span>特来邀你同行。<span class="科">丑</span>去便去。有一件可恶勾当。<span class="科">净</span>有何可恶勾当。<span class="科">丑</span>我昨晚在灯市回家。乘了一辆太平车子。与小潘儿并车而行。谁想那油头粉面女子。看见小潘儿美貌。就将果子掷下。满满一车。<span class="科">净</span>你车中有多少果子。<span class="科">丑</span>我车中到没有一个果子。脸上到有三斤唾沫。<span class="科">净</span>怎么脸上有唾沬。<span class="科">丑</span>被那些女娘。一口口啐得我头青眼紫。<span class="科">净</span>你没有福分承受。又道是香唾赠知心。美人唾沫。难得上脸的。我昨晚与你不同。也曾与潘岳并车收了许多瓦屑砖头。打得我头青眼肿。<span class="科">丑</span>你也不会享福。打者爱也。挝打翦刺烧。嫖经上写得明白。依我想起来。还是那女子没眼力。我是新竹长成不出林。空空如也。<span class="科">净</span>我如木瓜成果不堪尝。屑屑云乎。<span class="科">丑</span>我虎头燕额。羞杀他脸似桃花。<span class="科">净</span>我鼠目獐头。强似他面如傅粉。<span class="科">丑</span>他惹得唓呀脂粉气。怎比我昂昂七尺拔山躯。<span class="科">净</span>他嗅的酥胸兰麝香。怎如我磊磊两条扛鼎手。<span class="科">丑</span>吐津满面。正好为十姊妹刮涎。<span class="科">净</span>我瓦屑满车。偏宜与众泥水苫盖。<span class="科">丑</span>闲话休说。昨夜月色朦胧。所以不逢青眼。<span class="科">净</span>今乃元宵佳节。你看银蟾皎洁。必然逢着知音。<span class="科">丑</span>去去更没香车。<span class="科">净</span>走走休教落后。</p>
        
        <p class="曲"><span class="牌">六么令</span>没情没趣。好交人心动神疲。古云逐物意方移。灯市里。共徘徊。要图掷果满车去。<span class="科">下</span></p>
        
        <p class="曲"><span class="牌">普天乐</span><span class="科">旦贴丑上</span>喜良宵。逢佳会。月团圆。人欢聚。灯光照。灯光照。遍彻清虚。尽傲游。共乐雍熙。<span class="科">合</span>呀。看纷纷似蚁。笙歌杂鼓吹。其实是阳春一布。万物光辉。</p>
        
        <p class="曲"><span class="牌">朝天子</span><span class="科">丑上</span>逞风流美仪。就月前转回。宝车儿碾得香尘起投南向北。看穿东过西。俏多情。沿街立。看红颜出奇。觑丰姿标致。笑兮倩兮。美目盼兮。只待果投来珍异。<span class="夹白">那个慈悲好善的奶奶观世音。赏我一个果子壳儿。也不空交我走这一遭。<span class="科">小净</span>过来。老娘与你一个果子。与你一个黑溜偢荞麦的饺饵。<span class="科">丑</span>啐。</span>强遭瘟。真没趣。<span class="科">下</span></p>
        
        <p class="曲"><span class="牌">普天乐</span><span class="科">众</span>里中儿。知谁遇。唾面干。全无愧。何方的。何方的。亡命顽皮。只载得明月空回。<span class="科">合前</span></p>
        
        <p class="曲"><span class="牌">朝天子</span><span class="科">丑</span>过花溪柳堤。入锦丛绣围。最可人喷鼻芳馨味。佳人仕女。看盈盈整齐。倾国姿。多娇丽。<span class="夹白">小姐。你看那壁厢潘安仁来了。取果掷之。<span class="科">旦</span>取果子来。<span class="科">贴</span>不曾带得来。<span class="科">旦背云</span>不若就将金雀掷之。<span class="科">掷介生接金雀介生</span></span>问因何笑嘻。作如斯情意。可疑动疑莫妄疑。早难道意孚心契。羡婵娟。皆知趣。<span class="科">下</span></p>
        
        <p class="曲"><span class="牌">普天乐</span><span class="科">众</span>白面郎。诚佳丽。真才俊。夸出世。灯月下。灯月下。悄立潜窥。恨杀他径路无媒。<span class="科">合前</span></p>
        
        <p class="曲"><span class="牌">朝天子</span><span class="科">净上</span>见银蟾散辉。喜花灯点齐。觑星桥火树多奇异。绮罗丛里。望霓裳羽衣。看娇娥。皆修媚。逞堂堂貌仪。整花花冠髻。走回笑回还更回。早难道踏枝不遇。<span class="夹白">那个善菩萨。与我一个果子。也不枉空走了这一遭儿。<span class="科">小净</span>过来。老娘与你一个果子。<span class="科">净</span>什么果子。<span class="科">小净</span>四楞方的板砖。拳头大的鹅卵石。<span class="科">众下净</span>打了脊梁。</span>揣羞颜。忙回去。<span class="科">下</span></p>
        
        <p class="曲"><span class="牌">普天乐</span><span class="科">生上</span>月明中。回家里。群掷果。知何意。<span class="夹白">方才车上坐着。见许多女娘。悦吾容貌。以果掷之。果中又有金雀一对。但不知谁氏女娘。掷着这对金雀。真是令人可爱呵。</span>寰中宝。寰中宝。旷世诚稀。似双双并蔕莲漪。<span class="科">合前</span></p>
        
        <p class="落诗">月下车回菓满盈。<br />菓中金雀事难凭。<br />东边日出西边雨。<br />莫道无晴也有晴。</p>
        
        <h2 id=ch6 class="chapter"><span class="出题">第六出　议姻</span></h2>
        
        <p class="曲"><span class="牌">海棠娇</span><span class="科">旦上</span>春风吹绿鬓。一番花柳更新。草色杂苔痕。<span class="科">贴丑</span>轻烟飞雾润条红。上巳佳辰。嗟瞬息。叹逡巡。</p>
        
        <p class="白">满街杨柳绿丝烟。红出青春二月天。<span class="科">贴丑</span>好似隔帘花影动。女郎撩乱送秋千。<span class="科">旦</span>翠竹红霞。元宵已过。又遇上巳之时。不觉红点桃斑。青归柳眼。光阴梭掷。好景催人。但前者玩灯之时。老员外曾与金雀一对。带往灯市。只因人烟凑集。一时失去。不知落在何人之手。你两个妮子。也不替我寻一寻。俺爹爹问及。如何回答。<span class="科">贴</span>那金雀有翅儿的。看见风流才子。年少儿郎。一飞就飞到罗衫袖儿里去了。叫翠竹那里去寻。<span class="科">丑</span>你看这丫头好生胡说。金雀生得嘴尖。脸儿厚。丢的忒会丢。凑的忒会凑。不必巧遮藏。已露真情窦。<span class="科">旦</span>休得多言。员外若问。只说失落灯市中便了。</p>
        
        <p class="曲"><span class="牌">一江风</span><span class="科">旦</span>惜芳辰。荏苒韶华迅。已是清明近。好催人。只见娇鸟啼花。对景歌新韵。欲探金雀音。欲探金雀音。知他属那邻。女儿家自是言当慎。</p>
        
        <p class="曲"><span class="牌">前腔</span><span class="科">外上</span>掩重门。无可消闲闷。不语微微哂。<span class="科">见介</span>女裙钗当纫金针为甚多唇吻。<span class="夹白"><span class="科">旦</span>孩儿荷承爹爹。将金雀一对。带往灯市。不料游人甚多。不知失落何所。方才在此埋怨丫鬟。不意爹爹听见。<span class="科">外</span>我儿。我与你金雀一对。失落于灯市中了。<span class="科">叹介</span>可惜可惜。</span>无端失宝珍。无端失宝珍。令吾心似焚。痴儿为甚忘存慎。</p>
        
        <p class="白">丫头。伏侍小姐入绣房中去。<span class="科">旦</span>磨穿铁砚非吾事。绣折金针却有功。<span class="科">旦下外</span>莫信直中直。须防仁不仁。我想女孩儿年已及笄。未曾婚配。自从元宵节后。颇觉颜色支离。不若与他择一佳婿。成就永世姻盟。养膳我暮年甘旨。岂不是全美之事。院子何在。<span class="科">末上介</span>堂上闻呼唤。阶前听使令。老爷有何分付。<span class="科">外</span>小姐年已及䈂。未曾婚配。你可传示众多媒婆。说井王孙家。就此吉辰择婿。凡洛阳才俊。愿入东床者。赋文鸾诗一章。投入笥匣之内。我这里择其善者而从之。百岁姻盟定矣。<span class="科">末</span>小人理会得。<span class="科">外</span>你且听我道来。</p>
        
        <p class="曲"><span class="牌">马不行</span><span class="科">外</span>欲议良姻。之子于归在吉辰。须是才堪班马。志可屠龙。要步青云。文鸾诗若也赋清新。鸳帏便可谐秦晋。<span class="科">合</span>才子佳人。一双两好言当信。</p>
        
        <p class="曲"><span class="牌">前腔</span><span class="科">末</span>示语谆谆。即去传言媒妁们。管取门当户对。女貌郎才。契结朱陈。洛阳才子岂无人。不须徒叹花如锦。<span class="科">合前</span></p>
        
        <p class="落诗">匹配姻亲不偶然。<br />须知月老有红牵。<br />弱冠当谐及笄女。<br />谋事在人成在天。</p>
        
        <h2 id=ch7 class="chapter"><span class="出题">第七出　定婚</span></h2>
        
        <p class="曲"><span class="牌">麻婆子</span><span class="科">丑上</span>有诗有诗多才调。仲尼说我学问高。有貌有貌多俊俏。陈平说我最风骚。新大褶。皂罗袍。方巾四角带儿飘。卷簷金顶缠椶帽。何必文章教尔曹。</p>
        
        <p class="白">打听豪门招女婿。妆扮风流真可异。若还遇着小登科。不枉为人过一世。自家左太冲是也。年方三十。只因貌陋。不曾娶妻。幸有井王孙家。泼天财物。无子传宗。止生一女。名唤文鸾。容貌十分标致。如今择婿成婚。但要作一首文鸾赋。我夜来作得一首。试念一番。<span class="科">念介</span></p>
        
        <p class="诗">文鸾哥。形像类天鹅。<br />尊翁是老鹳。阿伯是仙鹤。<br />青［⿰⿸广匕鸟］为母舅。鸿雁系亲哥。<br />沙上鹭鹚枝上鹊。子子孙孙共一窝。啧啧。</p>
        
        <p class="白">好诗。此事决然成就。这般好事。不可与张孟阳说。他若知道。定然抢我的买卖。往后街抄过去便了。莫道夜眠清早起。须知还有不眠人。<span class="科">下净扮张孟阳上</span></p>
        
        <p class="曲"><span class="牌">前腔</span>有才有才诚高妙。渊明见我便折腰。有容有容诚清造。子瑕说我类宋朝。豪家女。把婿招。千欢万喜摆摇摇。一场好事天来到。指日乘鸾吹凤箫。</p>
        
        <p class="白">自家婚配皆数定。相女配夫有轻重。若求才貌两相当。只要中间一条秤。我张孟阳。自从失偶。尚未续弦。且喜井王孙家招婿。只要文鸾诗一章。我昨晚作诗一首。待我念念看。<span class="科">念介</span></p>
        
        <p class="诗">文鸾姐。姓名闻朝野。<br />身穿五色衣。颜色光皎洁。<br />凤凰寻着他。两个情牵惹。<br />生下一堆儿。闹吵吵。拉的拉。扯的扯。</p>
        
        <p class="白">噫。好诗。好诗。此去决然停当。这样好事。不可令左太冲晓得。若晓得。他必然争竞。不免暗地前去。瞒过他便了。</p>
        
        <p class="曲"><span class="牌">窣地锦裆</span><span class="科">净</span>时光明媚值春朝。云淡风轻景色饶。<span class="科">丑上</span>风流潇洒让吾曹。何必求筮讨六爻。</p>
        
        <p class="白"><span class="科">净撞丑头介丑踢净脚介丑</span>是那个头头撞着。<span class="科">净</span>是那个脚手牵缠。<span class="科">丑</span>元来是张孟阳。<span class="科">净</span>元来是左太冲。<span class="科">丑</span>穿得这样齐整。往那里去。<span class="科">净</span>我去拜新客。你打扮得这样齐整。将欲何往。<span class="科">丑</span>我去见贵人。<span class="科">净</span>这般说。走路与锄田的。话不相同。<span class="科">丑</span>两人共一个枕头。各自做梦。请了。<span class="科">丑</span>你说不与我同行。怎么走到这里来。<span class="科">净</span>你说不与我同行。怎么又撞这街上来。<span class="科">丑</span>二者病则一般。<span class="科">净</span>两意不可相瞒。兄弟实对你说。你可是井王孙家献赋。<span class="科">丑</span>哥可是井王孙家献诗。<span class="科">净</span>好兄弟。不要参商。放和气些。大家合伙前去。选中你。我做贴户。选中我。你做帮丁。娶到家中。我睡上半夜。你睡下半夜。<span class="科">丑</span>休得戏言。大家前去。</p>
        
        <p class="曲"><span class="牌">前腔</span>名家有女貌妖娇。疑是嫦娥下九霄。洛阳年少两英豪。同到他家把婿招。</p>
        
        <p class="白"><span class="科">并下末捧盒上</span>掷柳迁乔太有情。名姬清洁玉壶冰。洛阳三月春如锦。分付裁诗着意人。小人井王孙家院子便是。今乃清明吉旦良辰。与我文鸾小姐择婿。凡是洛阳城中年少子弟。都来投献诗章。早晨收得一百五六十封。员外看了。俱不中意。如今再将金丝果盒儿。放在此处。且看缘分如何。呀。前面又有许多年少子弟来了。</p>
        
        <p class="曲"><span class="牌">出队子</span><span class="科">生小生净丑众上</span>清明节到。清明节到。寒食春归御柳条。风轻云淡日轮高。发尽红芳小碧桃。同到豪家。把姻亲赘招。</p>
        
        <p class="白"><span class="科">末</span>列位诗章。请投此盒。<span class="科">生</span>潘岳敬献诗章。<span class="科">小生</span>小生葛芹断。谨投短韵。<span class="科">丑</span>左太冲有诗一首。<span class="科">净</span>小子张孟阳投诗一律。<span class="科">末</span>列位相公少待。小人捧盒与老爷看。便有回音。<span class="科">丑</span>老管家。左太冲一章。放在上面。撺掇一二。<span class="科">末下介生</span>列位。你看王孙门户。好生齐整。<span class="科">丑</span>潘安仁哥。我和你什么冤家对头。你不该与我同来。<span class="科">小生</span>怎么不该来。<span class="科">丑</span>有我这般俊。不显他丑的。古言道得好。嫖莫带俏。<span class="科">净</span>他来陪贡。没他分的。<span class="科">生</span>休得戏言。</p>
        
        <p class="曲"><span class="牌">前腔</span><span class="科">众</span>豪门深奥。豪门深奥。庭院无风花自飘。绿窗朱户雀屏高。活泼盆鱼趣自饶。一带清溪。流出小桥。</p>
        
        <p class="白"><span class="科">末上</span>佳章谐凤侣。新韵合鸾俦。老爷说道。列位相公俱不敢请见。只留潘相公谈诗。<span class="科">净</span>罢罢。井王孙家有眼色。留了古往今来天下有名的一个标致孤老。左太冲。我和你二人好生没趣。<span class="科">丑</span>张孟阳。就是前者元宵车上。收了唾沫砖头。今日招亲。撞了扶墙摸壁。咱两个久恋洛阳。料想敌不过潘安仁之貌。不如到他方去。做一个贩唾沫的客人。<span class="科">净</span>我也出外。做一个收砖头的财主。<span class="科">众</span>此处不留人。更有留人处。<span class="科">并下末上</span>潘相公。老爷有请。</p>
        
        <p class="曲"><span class="牌">引</span><span class="科">外上</span>喜遇英豪。成就宜家宜室好。</p>
        
        <p class="白">叫院子请潘相公上堂讲话。<span class="科">生见介</span>老大人请上。容小生拜见。<span class="科">外</span>不劳。<span class="科">生</span>小生闾阎竖子。唐突高门。敬睹宫墙。不胜欣幸。<span class="科">外</span>洛阳才子。名下无虚。细玩佳章。自生健羡。<span class="科">生</span>拙作愧不成章。<span class="科">外</span>鸾诗不同俗调。中二联栖竹鸣梧之句。对偶极佳。深得风人之旨。老夫德薄。有女及笄。今获才郎。终身有托矣。伏惟不弃。永结丝萝。<span class="科">生</span>多承雅爱。但小生呵。</p>
        
        <p class="曲"><span class="牌">啄木儿</span>庸愚辈。孺子曹。难配名门阀阅高。那西池解语文鸾。岂东方鸣谷鸱枭。<span class="夹白"><span class="科">外</span>不须过谦。但求些须聘物。庶小女于归有名。<span class="科">生</span></span>多承不鄙谐姻好。止有良工凿就黄金雀。权作湘江解佩皋。</p>
        
        <p class="白"><span class="科">外</span>呀。这对金雀。前者元宵。老夫与女孩儿带往灯市。不知失于何处。今潘郎出此为聘。自渠失之。自子得之。始信姻缘非偶。天意有在矣。可喜可喜。</p>
        
        <p class="曲"><span class="牌">前腔</span><span class="科">外</span>见金雀。喜倍饶。前定姻缘不可逃。听和鸣韵叶关睢。看麟趾永遂桃夭。人缘偶就天机巧。青春成就鹣鹣好。我也不虑频频华发萧。</p>
        
        <p class="白">院子。后堂快呼两个丫鬟来。<span class="科">末唤介</span></p>
        
        <p class="曲"><span class="牌">三段子</span><span class="科">贴丑上</span>前厅语招。急趋跄。恭承服劳。<span class="科">看介</span>偷睛暗瞧。<span class="夹白">呀。</span>是月车郎。堂堂俊髦。<span class="夹白"><span class="科">见介</span>丫鬟叩头。<span class="科">外</span>可将这金雀与小姐收下。乃是潘相公聘物。<span class="科">贴</span>待我送去。<span class="科">背唱</span></span>郎才女貌真合调。一时入幕宾来到。<span class="夹白">小姐</span>不枉掷果之间。情牵意牢。</p>
        
        <p class="白"><span class="科">下外</span>贤婿今日暂回。老夫择日奉迎合卺。<span class="科">生</span></p>
        
        <p class="曲"><span class="牌">滴溜子</span>蒙不弃。蒙不弃。星媛下招。承台命。承台命。曷胜雀跃。<span class="科">外</span>玉润冰清绝妙。何须月老邀。翁先成造。指日乘鸾。共鸣九霄。</p>
        
        <p class="曲"><span class="牌">尾声</span>天台有路通蓬岛。绝胜裴航碾玉膏。雀聘应同驾鹊桥。</p>
        
        <p class="落诗">一首鸾诗着意裁。<br />两家男女遂和谐。<br />姻缘本是前生定。<br />千里红丝系足来。</p>
        
        <h2 id=ch8 class="chapter"><span class="出题">第八出　投笺</span></h2>
        
        <p class="白"><span class="科">末扮旗牌上</span>铁骑横驱湖海尘。金戈直指障天云。不知南北功多少。羞作麒麟第二人。末将乃镇守河东都督山爷麾下旗牌是也。俺老爷盖世功名。超群武略。看他为盛世名臣。常欲作山林野士。此乃人各有志。志各不同。大抵名公夙成蕴藉。非俺辈所能深知。且在辕门伺候则个。忽听金鼓声喧。已是山爷升帐了。<span class="科">小生扮山涛众随上</span></p>
        
        <p class="曲"><span class="牌">菊花新</span>耿耿心怀一寸丹。欲成大用济时艰。孙武袖中看。不负名题简翰。</p>
        
        <p class="白">承命辞金阙。长躯握虎符。剑剸分巨蟒。马足蹀晨凫。列阵同山岛。屯营作亚夫。太平无以报。愿上万言书。下官久欲放情山水。不意天子下诏宠颁。目今镇守河东。且喜征尘不动。羽骑不飞。永息狼烟。稍闲士马。有契弟潘安仁。今欲请来。与他遨游名峪。昨晚灯下。修成书笺一封。不免差官前去。叫旗牌官传令。唤差官进来。<span class="科">末</span>得令。听差官何在。<span class="科">丑扮差官忙上介</span></p>
        
        <p class="曲"><span class="牌">皂皮鞋</span>鬓儿斑。背儿弯。腿痛腰疼行路难。长吁短叹自悲酸。要求致仕养家难。</p>
        
        <p class="白"><span class="科">见介小生</span>差官老了。<span class="科">丑</span>差官不老。<span class="科">小生</span>既不老。怎么发都白了。<span class="科">丑</span>差官头发虽白。心里却是黑的。<span class="科">小生</span>如今差你送书。你可去得。<span class="科">丑</span>求宽限几年。<span class="科">小生</span>方才说不老。怎么说宽限几年。<span class="科">丑</span>小官若到洛阳。背折腰弯。往还须得五年。<span class="科">小生</span>胡说。此书送至洛阳潘安仁相公处投下</p>
        
        <p class="曲"><span class="牌">好姐姐</span>洛阳远隔数关。思故友。特传云翰。公差远涉。须当勿惮烦。<span class="科">合</span>宜急返。天涯兄弟垂青眼。莫为崎岖行路难。</p>
        
        <p class="曲"><span class="牌">前腔</span><span class="科">丑</span>领文非同等闲。这差使自然经惯。星移电走。洛阳闻杜鹃。<span class="科">合前</span></p>
        
        <p class="落诗">领命别河东。<br />洛阳有路通。<br />云笺书一纸。<br />道路万千重。</p>
        
        <h2 id=ch9 class="chapter"><span class="出题">第九出　成亲</span></h2>
        
        <p class="曲"><span class="牌">生查子</span><span class="科">外上</span>彻底映冰壶。更喜恢弘度。佳婿近乘龙。与我光门户。</p>
        
        <p class="白">无子继书香。心中暗惨伤。幸欣容德女。配此宁馨郎。院子何在。<span class="科">末上</span>人随皎皎金波月。辇带铮铮玉柳风。百辆宝车珠箔卷。千条红烛绛纱笼。<span class="科">外</span>今乃良辰吉日。昨日命你唤下宾相。可曾到否。<span class="科">末</span>已在厅前伺候。<span class="科">唤介净上</span>全仗周公礼乐。赞成秦晋欢娱。宾相见老爷。<span class="科">外</span>小姐今日配与潘生。敢烦先生赞礼。<span class="科">净</span>当得效劳。良时已到。就请二位新人参拜天地。伏以秦楼年少真淑女。汉苑风流傅粉郎。移步尊前行吉礼。匆匆佳气满华堂。</p>
        
        <p class="曲"><span class="牌">前腔</span><span class="科">生</span>传报喜天缘。银汉桥横渡。<span class="科">旦</span>环珮自风清。云鬓轻笼雾。</p>
        
        <p class="白"><span class="科">净</span>一对新人牵出来。<span class="科">末</span>怎么说。<span class="科">净</span>丝幕牵红。同上花毡。先拜天地三界。<span class="科">拜介</span>拜。兴。次拜太山高堂。<span class="科">拜介</span>夫妻对拜。礼毕。请揭方巾。撒帐东西南北中。二三五点喜相逢。饱学相公穿着绿。多娇小姐满身红。传芳堂上行家礼。聚景轩前饮玉钟。吃得七红沉醉后。牢拴紧闭暖屏风。明年生下五男并二女。一家和气暖溶溶。撒帐已毕。宾相请出。又有花红。又有酒吃。<span class="科">下</span></p>
        
        <p class="曲"><span class="牌">锦堂月</span><span class="科">生</span>婚赖鸾书。姻盟帝府。光彩喜增门户。玉润冰清。乐事早从天付。幸丝萝松柏交扳。羡美玉蒹葭倚附。<span class="科">合</span>同欢晤。真个是义结朱陈。姓交齐鲁。</p>
        
        <p class="曲"><span class="牌">前腔</span><span class="科">旦</span>得助。获配名儒。惭非淑女。金雀已占前数。百岁良缘。愿取唱随同步。郎不忝朱履簪缨。妾自愧荆钗裙布。<span class="科">合前</span></p>
        
        <p class="曲"><span class="牌">醉翁子</span><span class="科">旦</span>休负。向芸窗勤磨月斧。亲看嫦娥。早登天府。<span class="科">生</span>良晤。但学浅才疎。不是名朝君子儒。<span class="科">合</span>齐歌舞。听谯楼频传银箭。漏滴铜壶。</p>
        
        <p class="曲"><span class="牌">侥侥令</span><span class="科">众</span>银蟾光尽吐。人世照双珠。花烛交辉。欢娱处。恰便似效鸾凰栖碧梧。</p>
        
        <p class="曲"><span class="牌">尾声</span>笙箫冷咽良宵度。女貌郎才天下无。惟愿和鸣永翕如。</p>
        
        <p class="落诗">洞房花烛小登科。<br />桂室兰闺喜气多。<br />贮看螽斯双叶庆。<br />九苞佳梦胜南柯。</p>
        
        <h2 id=ch10 class="chapter"><span class="出题">第十出　守贞</span></h2>
        
        <p class="曲"><span class="牌">卜算子</span><span class="科">贴扮巫彩凤上</span>帘外雨初晴。莺声入梦惊。落花飞絮总关情。怪得春来多病。愁脉脉。泪盈盈。</p>
        
        <p class="白">翡翠屏开绣幕红。堪怜名籍教坊中。微雨小亭偏寂寞。海棠凝泪倚东风。奴家巫氏。小字彩凤。年方二八。尚未适人。芳泽颇佳。览镜自怜倾国色。繁华不染。向人羞作倚门妆。自负守贞处子。身偶堕于烟花。心伤薄命佳人。情不耽于声色。幸喜歌妓数人。赶趁而去。鸨儿龟子。相继沦亡。所以奴家得全素志。但苦身堕淤泥。被无赖子弟。常时闹炒。不知何日方是出头日子。清晨无事。不免唤碧梧焚起香来。抚弄瑶琴一番。以消清暇。多少是好。碧梧何在。</p>
        
        <p class="曲"><span class="牌">字字双</span><span class="科">小净扮碧梧上</span>小小花奴巧妆成。洁净。一心只望脱风尘。执性。东邻西舍按歌声。堪听。吾家门户冷清清。没兴。</p>
        
        <p class="白"><span class="科">贴</span>一壁厢装香过来。待我抚瑶琴一番。消遣情怀。<span class="科">小净装香介</span>清商调绿绮。香篆袅金猊。</p>
        
        <p class="曲"><span class="牌">懒画眉</span><span class="科">贴</span>金猊香袅午风轻。绰注吟猱指下生。移商换羽峡猿惊。歌弹流水高山调。举世宁无钟子听。<span class="科">抚弄琴介</span></p>
        
        <p class="曲"><span class="牌">双劝酒</span><span class="科">净丑末外同上</span>不耕不种。如枭如獍。博友酒朋。气求相应。章台柳色正青春。恃豪强随意狰狞。</p>
        
        <p class="白"><span class="科">丑</span>自家左太冲是也。<span class="科">净</span>自家张孟阳是也。<span class="科">外</span>自家梁国手是也。<span class="科">末</span>自家荩禅师是也。<span class="科">净</span>左太冲。我和你离了洛阳。来到这里。幸遇梁太医荩禅师。十分契合。今日清明时节。同到翠馆一游。但不知此处是那个姊妹家里。<span class="科">外</span>来此是巫彩凤家里。他是个绝标致女子。未曾梳笼过的。弹得好琴。你听里面琴声嘹喨。有趣。<span class="科">净</span>这等我进去梳笼他。<span class="科">丑</span>我便复帐。<span class="科">外</span>小子帮闲。<span class="科">末</span>贫僧撮合。就此叫开门。<span class="科">小净</span>是谁。<span class="科">末</span>阿弥陀佛。是贫僧。<span class="科">小净</span>清晨早起。就来抄化。<span class="科">末</span>不是抄化。送两个知趣帮衬的孤老。与你彩凤姐。<span class="科">小净</span>我姐姐誓不接客。免劳下顾。<span class="科">丑</span>下顾下顾。也不须推故。久闻巫彩凤紧闭幽闺花户。<span class="科">净</span>我们年少风流。此是青楼道路。今来梳笼成婚。请他上床脱裤。<span class="科">净</span>我的挂斗粟而不垂。<span class="科">丑</span>我的形如剥兔。只恐你姐姐吃亏。带了这太医调护。<span class="科">小净</span>出去出去。<span class="科">丑</span>出去。不曾进来。便推出去。<span class="科">外</span>巫娘拜揖。此是张左二位相公。远从洛阳来此游玩。久慕芳容。特来造拜。案上有瑶琴。请弹一曲。<span class="科">丑</span>弹个四句半我听。<span class="科">净</span>拿过三弦子耍一耍。<span class="科">末</span>到是普庵咒儿为奇。<span class="科">外</span>不如生药名儿绝妙。<span class="科">小净</span>我姐姐知音弹与知音听。<span class="科">丑</span>唗。胡说。小娘家拿班做势。我们乃是洛阳才子。年少风流。非比庸夫俗子。与我相交。绝是有道理的。<span class="科">贴</span>你是洛阳才子。料不如掷果潘安仁。<span class="科">净</span>呀。潘生之名。传扬天下。所以女子皆知。姐姐你不晓得。我是潘安仁前辈。<span class="科">贴</span>潘安若比尊前貌。掷果车来无艳妆。<span class="科">丑</span>我二人只因众女娘掷得果子太多了。这副粉妆成玉碾就一对标致脸儿。打上许多痘疹瘢。望贤姐不弃。早遂于飞之愿。</p>
        
        <p class="曲"><span class="牌">驻云飞</span><span class="科">贴</span>不用闲争。我是美玉无瑕岂玷蝇。心地常清净。一片如冰镜。<span class="夹白">嗏。</span>野蔓与闲藤。休思淫奔。独守闺帏。不似杨花性。若要相逢除再生。<span class="科">下</span></p>
        
        <p class="曲"><span class="牌">前腔</span><span class="科">众</span>行浊言清。仔细思之实可憎。走遍烟花境。谁不相亲敬。<span class="夹白"><span class="科">小净</span>是那个敬你。<span class="科">丑</span>他爱我软款情怀。<span class="科">净</span>他喜我温柔情性。<span class="科">丑</span>他道我歪唇缺嘴。如海螺杯斜嵌珍珠。<span class="科">净</span>他道我麻面胡须。如羊肚石倒栽蒲草。<span class="科">外</span>他道我四时春药。千金不倒之方。<span class="科">末</span>他爱我上下光头。通宵彻夜之妙。你与姐姐说。不要轻慢人。嗏。</span>何必恁相轻。这般薄幸。冷面如冰。视我如枭獍。只教你萧墙祸必生。</p>
        
        <p class="白"><span class="科">小净</span>列位相公。在此花亭少坐。待我将言语徐徐劝动姐姐。成就也不见得。<span class="科">众</span>言之有理。借你花亭取乐一回。你进去叫你姐姐看些好茶来。取些小菜与我们吃酒。<span class="科">小净</span>闭门不管窗前月。一任梅花自主张。<span class="科">下净</span>扫兴。这等标致的小娘。怎么不肯接人。<span class="科">丑</span>张兄。他要高抬时价。做出如此行藏。我们只在此花亭饮酒。要他出来相陪。<span class="科">外</span>还是左兄言之有理。极是曲体人情。<span class="科">末</span>我们就在此花下玩赏一番。那巫彩凤定然出来相陪。且看酒过来。<span class="科">饮酒介</span></p>
        
        <p class="曲"><span class="牌">前腔</span><span class="科">众</span>小小园亭。别是幽奇可适情。假石堆山径。花木多繁盛。<span class="夹白">嗏。</span>数点远风清。霞天相映。写入丹图。妙似蓬壶境。乐以忘忧世念轻。</p>
        
        <p class="白"><span class="科">小丑扮皮笊筣上</span>酒是人间禄。神仙祖代留。春为花鬭巧。日夜好风流。三杯和万事。一醉解千愁。若无花共酒。孩童白了头。小子皮笊筣便是。平日无他活计。专要白吃人的东西。适间看见梁太医荩和尚哄了两个恶少年。到巫彩凤家去了。不免撞将去。白吃他一顿。多少是好。<span class="科">见介</span>四位请了。恕小子来迟之罪。<span class="科">外</span>足下并不相识。没有奉请。何故言迟。<span class="科">小丑</span>小子叫做皮笊筣。向者已曾奉扰过的。就忘怀了。<span class="科">末</span>不请自来。真为可笑。<span class="科">小丑</span>老荩你吃十方的。我吃二十方的。道路各别。养家一般。何故断人咽喉之路。<span class="科">丑</span>兄不必如此说。酒肴颇有。任你吃就是。<span class="科">小丑</span>此公有趣。四海之内。皆兄弟也。在家不会迎宾客。出外方知少主人。知兄大量宽弘。疎财仗义。<span class="科">饮酒诨介</span>饮一杯精神康健。饮二杯觔力不衰。饮三杯有喜有庆。饮四杯无病无灾。饮五杯朱颜不改。饮六杯世不白头。饮七杯增福增寿。饮八杯灭罪消灾。饮九杯官居一品。饮十杯挂印封侯。卖药的。一个月多看他四五样蹊跷大病。做和尚的。七昼夜水陆道场。<span class="科">净</span>如此巧言奉承。不中用的。只行我们一令。凭你吃醉就是。<span class="科">小丑</span>请发号何如。<span class="科">净</span>要个天。要个地。要个廿四。要个不怕你。要个古人不如你。<span class="科">丑</span>小子便说。天有酒星。地有酒泉。家有廿四样河清酒。尝也不怕你。闻也不怕你。<span class="科">净</span>那个古人。<span class="科">丑</span>杜康不如你。仪狄不如你。<span class="科">净</span>小生便说。天有龙肝。地有凤髓。家有廿四样珍羞味。煎也不怕你。炒也不怕你。<span class="科">丑</span>那个古人。<span class="科">净</span>易牙不如你。陈平不如你。<span class="科">外</span>小子便说。天有天南星。地有地骨皮。家有廿四样君臣药。病也不怕你。疾也不怕你。<span class="科">末</span>那个古人。<span class="科">外</span>卢医不如你。扁鹊不如你。<span class="科">末</span>贫僧说。上有天堂。下有地狱。家有廿四众付应僧。吹也不怕你。打也不怕你。<span class="科">外</span>那个古人。<span class="科">末</span>释迦佛不如你。观世音不如你。<span class="科">小丑</span>妙妙。请酒。<span class="科">众</span>说得才吃。<span class="科">小丑</span>天不生无禄之人。地不长无根之草。家有廿四层桦皮脸。羞也不怕你。骂也不怕你。<span class="科">丑</span>那个古人。<span class="科">小丑</span>柳龙卿不如你。胡子传不如你。<span class="科">众</span>你的令祖令兄是吃白东西的都元帅。请吃请吃。<span class="科">小丑</span>我们吃个流星赶月如何。</p>
        
        <p class="曲"><span class="牌">前腔</span><span class="科">众</span>赶月流星。好酒斟来五六瓶。果子无余剩。鱼肉都干净。<span class="夹白"><span class="科">小丑</span>嗏。</span>财主要天生。饱餐高兴。盛扰尊前。感激情难尽。明日还来续此行。</p>
        
        <p class="白"><span class="科">下净笑介</span>皮笊筣吃得精空。何以取乐。<span class="科">末</span>这个皮笟筣。欺贫僧妓馆饮酒。故此放胆白吃。如今城西新盖一所五道将军庙。十分齐整。又且僻静。我们将此酒肴。到那里行乐一番。<span class="科">小丑暗听介众</span>就此前行。欲避猖狂士。须投古庙中。<span class="科">共下小丑</span>杀人可恕。情理难容。这个秃狗骨头。这等可恶。如今携了酒。到五道将军庙里去了。我不免去到那里等他。<span class="科">走介</span>好庙宇。上面奉着五道将军牌位。谁家舍得袍带盔在此。我有道理。不免将此衣帽穿戴起来。扮做五道将军。待他来时。一头撞将起来吃酒。有何不可。<span class="科">众携酒盒上</span>略行三五步。咫尺到庙堂。<span class="科">丑</span>来此庙中。这神像塑得甚好。将酒过来。先祭神。然后取乐。<span class="科">众</span>我们大家一拜。<span class="科">小丑吃酒众拜介</span>好灵神。这菩萨元来是个活的。快将酒过来斟。<span class="科">末</span>元来是皮笟筣。<span class="科">小丑</span>这是四位愿与我吃。不是白吃你的。请了。<span class="科">众诨介下</span></p>
        
        <h2 id=ch11 class="chapter"><span class="出题">第十一出　分雀</span></h2>
        
        <p class="曲"><span class="牌">谒金门</span><span class="科">旦上</span>惊时变。自觉心如悬箭。方痛椿庭哀未展。又诵离鸾怨。<span class="科">贴</span>深幸鸳帏缱绻。忽报画眉人远。别酒才斟。红雨线。忍见萦牵。</p>
        
        <p class="白"><span class="科">旦</span>怕卷珠帘下玉钩。依前春限锁重楼。风里落花谁为主。思忆鸳鸯恨转悠。<span class="科">贴</span>青鸟忽传云外信。鸾皇惊散合欢俦。眼看东西景。共把泪痕流。<span class="科">旦</span>奴家蒙爹爹大恩。招赘潘安仁为婿。正欲尽甘旨。少申孝思。谁想二竖为殃。昊天不悯。老父一时疾作。身归泉府。虽则祭葬以礼。中心难止悲伤。今潘安仁又接山公书札。急欲赴召。意图进取功名。但功名大事。不可强留。翠竹。你可收拾行李。备办酒筵伺候。<span class="科">贴</span>小姐。一应事体。俱已完备。但小姐如今虽则放相公远行。倘一朝松金钏。减玉肌。那时追悔莫及。不若依翠竹说。留相公在家的好。<span class="科">旦</span>说那里话。</p>
        
        <p class="曲"><span class="牌">园林好</span>功名事。非同偶然。何须虑离鸾拆鸳。但愿得鹏程鹗荐。归来日。永团圆。夫和妇。拜苍天。</p>
        
        <p class="曲"><span class="牌">江儿水</span><span class="科">生上</span>契友书投至。心交情意坚。匆匆行色难留恋。一肩负得琴和剑。阳关三叠情无限。怕听骊歌声啭。泪湿绞绡。顷刻化成冰霰。</p>
        
        <p class="白"><span class="科">见介旦</span>相公。我和你凤俦乍协。鸳枕初温。不意先父大事甫完。山公书劄忽至。相公之去意甚殷。贱妾之寸心实乱。惟冀早图进取。锐志前程。君家身上青云。休使奴有白头之叹。则妾幸矣。<span class="科">生</span>小姐说那里话。</p>
        
        <p class="曲"><span class="牌">五供养</span>姻盟非浅。这金雀双双。实系有缘。良宵谐凤卜。新韵叶鸾笺。<span class="科">旦</span>月车欣见。不料永谐姻眷。今朝虽忍别。有日整归鞭。万里青云。必须黾勉。</p>
        
        <p class="白"><span class="科">生</span>前程之事。不须小姐叮咛。有潘安仁之才。何难昼锦荣归。但与卿分手。不能朝夕相对。以为恨耳。<span class="科">旦</span>君之心即妾之心。奴今将金雀一对。分而为二。各收其一。时复玩之。身虽两隔天涯。君之见妾。犹妾之见君矣。<span class="科">生</span>小姐言之有理。便当各留其一。</p>
        
        <p class="曲"><span class="牌">玉交枝</span>雀分人远。两情伤。心牵意悬。古来曾合延平剑。又还闻浦水珠旋。天涯顷刻愁怎言。长亭遥。望松金钏。须早寄鱼书雁笺。苦分襟断鸿飞燕。</p>
        
        <p class="曲"><span class="牌">川拨棹</span><span class="科">旦</span>杯相饯。两情浓。惜断弦。看双双玉筯潸然。看双双玉筯潸然。一寸愁肠已似剜。这离愁有万千。那离愁有万千。</p>
        
        <p class="曲"><span class="牌">尾声</span><span class="科">生</span>西风马系垂杨畔。早向长途趱玉鞭。直待一举成名返故园。</p>
        
        <p class="落诗">金雀轻分两别离。<br />未知何日是归期。<br />丈夫事业当恢廓。<br />万里云程及早时。</p>
        
        <h2 id=ch12 class="chapter"><span class="出题">第十二出　指引</span></h2>
        
        <p class="曲"><span class="牌">梨花儿</span><span class="科">丑上</span>巫家彩凤真娇艳。教坊独把声名占。我心欲要效鹣鹣。<span class="夹白">嗏。</span>冤家不肯相怜念。</p>
        
        <p class="白">自家左太冲便是。鹘突过了半生。常效颦于西子。每甘食于侯鲭。老父乃皮脸长老。我祖是哺啜巨卿。相处的是群丢泼打。使动的是帮闲志诚。往旺处飞的鸽子。不知趣的苍蝇。只因与潘安仁鬭美。被他压下八九十层。没奈何走到河中大郡。看上巫彩凤。袅娜娉婷。欲要与他鸾交凤友。月下老未定姻盟。总休题偎红倚翠。不能勾取乐调情。止不住满怀春兴。只得去曲意奉承。当时双膝跪下。说前世娘。可怜见。赏我一个美甘甘香喷喷樱桃小口。他就劈面一巴掌。说谁看上黑魆魆臭哄哄解手茅坑。我着了恼。跑起来。拉朋友。往外便走。又撞着皮笟筣没廉耻的。白白吃了许多果盒春盛。这肚子里不出头闷气。难以消受。怎得个赛太岁。把歪辣骨。弄得他七星八零。呀。那壁厢有个公门牌子哥来。我且在此听他说什么。</p>
        
        <p class="曲"><span class="牌">前腔</span><span class="科">净扮公差上</span>公门走卒心如箭。饮酒吃食无足厌。终朝吃了赚铜钱。<span class="夹白">嗏。</span>强似开个招商店。</p>
        
        <p class="白">自来生得粗暴。三代流传家教。父亲见当铺兵。哥哥善能抬轿。惟有小子多能。投充都府快皂。打人不敢回手。官府让我前导。腰悬三股麻绳。手执一张火票。有钱的假意商量。无钱的苦死闹炒。朝廷说我贤能。敕赐这顶毡帽。总然犯法违条。满拚弃此官诰。<span class="科">笑介</span>今日顽是顽笑是笑。有这桩公事在身。交我如何区处。<span class="科">丑上见介扯介净</span>唗。走开。不要扯坏了我这一件斗升五皂罗袍。<span class="科">丑</span>怎么斗升五。<span class="科">净</span>我对你说。我的出身。我起初是一个馆驿中役助皂隶。只因山爷在馆驿拜客。我在那里捧茶。山爷说我中用。将我一升。升做捧茶皂隶。捧了三个月。升我做后堂随衙皂隶。该我伏侍奶奶。说皂隶去倾马桶。我到衙中。七大八小倾了刷了洗了。十分干净。中了奶奶意。与山爷说。将这个倾马桶的皂隶升一升。升做一个烧火的皂隶。我就往厨房到任。且是烧得好火。老爷说又该升了。升我做听差皂隶。昨日方交代。今日就有差。<span class="科">丑</span>哥甚么差。<span class="科">净</span>你不晓得。我们这个山爷。与洛阳潘相公交好。前日差官送书请他。说道将已到此。传令办了许多酒席。分付我唤官妓侍酒。实不相瞒你说。平日不曾走花街柳巷。又且不曾叫过牌票。为此心下十分难处。<span class="科">丑</span>牌头。这个何难。小子虽是异乡来你河中。每日专在花街里行走。但是出色小娘。我都知道。<span class="科">净</span>这个没奈何。指引指引。<span class="科">跪介丑</span>请起来。既是老爷分付。要标致官妓。你叫了丑的去。就不停当。却有一说。那粉头都将一等答应官府的搪塞。好的都躲了。如今你回去禀过山爷。说河中第一官妓巫彩凤。年纪幼小。声色俱全。将火票填他的花名。紧紧藏入袖中。明日叫他去。管取山爷喜欢。还要高升你。<span class="科">净</span>这个难为兄长指教。我今日进去禀。明日便来拘唤。<span class="科">丑</span>是则是。你这般去。就是一千个巫彩凤。也没有与你看见。<span class="科">净</span>怎么去。<span class="科">丑</span>他有个丫头。名唤碧梧。生得聪明伶俐。两扇门儿。逐日闭着。但有人叫门。他从门缝儿一看。听说是公门中的人。巫彩凤怎么与你看见。小生这顶方巾。一领道袍。借与你妆做个斯文的相公。只说到他家吃茶吃酒。那时在前厅坐下。不消一个时辰。巫彩凤必然出来行走。出其不意。撞个满怀。取出牌票。一条麻绳。套在颈上。犹如溜狗一般。岂不妙哉。<span class="科">净</span>好计好计。难为盛情。同到酒肆内草酌三杯如何。<span class="科">丑</span>还是小弟请兄一个大醉。换了方巾衣帽。明日行事。</p>
        
        <p class="曲"><span class="牌">大迓鼓</span><span class="科">净</span>都爷号令严。花名火票。朱印书佥。名姬闻说多娇艳。这番难说费心田。<span class="科">合</span>共饮三杯。休得太谦。<span class="科">豪饮笑介</span></p>
        
        <p class="曲"><span class="牌">前腔</span><span class="科">丑</span>巫姬貌甚妍。金莲窄窄。玉笋尖尖。若教陪侍明公宴。不须问卜与求签。<span class="科">合前</span></p>
        
        <p class="落诗">火票唤多娇。<br />官差莫惮劳。<br />不因渔父引。<br />怎得见波涛。</p>
        
        <h2 id=ch13 class="chapter"><span class="出题">第十三出　唤妓</span></h2>
        
        <p class="曲"><span class="牌">普贤歌</span><span class="科">小净上</span>门庭寂静故人稀。空有园林花木奇。尘朦粉与脂。空闲牌与棋。弦子琵琶高挂起。</p>
        
        <p class="白">碧梧生得苦命。凤姐恁般情性。不肯梳笼留人。只要守清爱净。奴家尝不着鸡脚鱼头。看不见铜钱银锭。最苦是半夜三更。隔壁姐儿淫声难听。急得奴家无可奈何。只得将八寸景东人事助兴。今日倘有撞寡门的来顾。只得与他厮弄。</p>
        
        <p class="曲"><span class="牌">前腔</span><span class="科">净</span>三杯捉月软如泥。五斗朝天百事宜。方巾四角齐。道袍更出奇。强似公门当皂隶。</p>
        
        <p class="白">自家卜胡便是。承老左指教。今早禀过山爷。将牌票填了巫彩凤名字。今去唤他。恐他多方躲避。所以穿戴老左的方巾道袍。扮做斯文模样。只一件。当惯了门户的人。伸手缩脚。好不自在。怪不得蔡伯喈老先生说。穿的是紫罗襕到拘束我不自在。嗳。真个是状元之才。出口成章。吃了几杯酒。不觉醉了。说话之间。已到巫彩凤门首。待我叫门。<span class="科">见介小净</span>相公醉了。<span class="科">净</span>我不醉。我是嫖巫彩凤的。<span class="科">小净</span>奴家就是。多承下顾。<span class="科">净</span>果然名不虚传。姐姐。我醉了。待我睡觉起来。再和你调情。<span class="科">小净</span>天那。今晚接一个醉孤老来。又要嫖我姐姐。倘醒来。我又没帐了。乘其酒兴。压倒身上。与他睡去罢。<span class="科">净</span>走开些。<span class="科">小净</span>好意与他睡。这般薄情。叫我走开些。不免外边去。<span class="科">净</span>那里去。<span class="科">小净</span>里面又不好。外面又不好。难为人。不免做个到拔蛇。骑在他身上。了这场心事。<span class="科">净</span>骑马的下来。<span class="科">小净暗看介</span>观君不是鸿门儒士。<span class="科">净</span>觑你不是出色佳人。<span class="科">小净</span>实对你说。我是彩凤姐丫头。名唤碧梧。<span class="科">净</span>明和你说。我是山爷差来的皂隶。名叫卜胡。<span class="科">小净</span>既如此。碧梧骗了卜胡。<span class="科">净</span>卜胡锁住碧梧。<span class="科">小净</span>你是那里来的。<span class="科">净</span>我是山爷差来的。设席款待佳宾。这张票拘唤歌妓侍宴。你巫彩凤是头一名。快叫出来。<span class="科">小净</span>我姐姐尚未成人。待我替他去罢。<span class="科">净</span>像你这个歪货。一条麻绳锁住。要你东就东。要你西就西。你替得他。好打这丫头。<span class="科">贴旦上</span>自不整衣毛。何须夜夜嚎。呀。碧梧。为何与他炒闹。<span class="科">净</span>炒闹炒闹。你且听我言道。我是山爷公差。捉拿小娘的虎皂。腰下两条麻绳。手内一张牌票。特来相请姐姐。快去当筵献笑。<span class="科">贴</span>牌头哥。自从爹娘死后。有几个歌妓都自散去了。无人答应。望牌头哥可怜。遮护一二。情愿解簪酬谢。<span class="科">净</span>休得巧说。且锁去见山爷。你自回话。老爷不用你。便自罢了。</p>
        
        <p class="曲"><span class="牌">玉胞肚</span><span class="科">贴</span>时乖运否。平白地顿生祸危。自不惯献舞呈歌。那些个举案齐眉。<span class="夹白"><span class="科">净</span>山爷请洛阳潘相公。此去倘有些好处。也不见得。<span class="科">贴</span></span>舍羞忍耻任凌夷。塞翁失马知凶吉。</p>
        
        <p class="曲"><span class="牌">前腔</span><span class="科">净</span>人生有几。且追欢。不必怨悲。你虽然恪守幽闺。也须要应变随机。<span class="夹白"><span class="科">贴</span>我这般弱质。怎生去得。<span class="科">净</span></span>我看你腰肢瘦怯不胜衣。会有才郎入品题。</p>
        
        <p class="落诗">含悲忍泪思徬徨。<br />强抱琵琶出教坊。<br />时人休作杨花比。<br />不逐东风上下狂。</p>
        
        <h2 id=ch14 class="chapter"><span class="出题">第十四出　开宴</span></h2>
        
        <p class="白"><span class="科">末扮中军官上</span>满城佳节近中天。竞鬭龙舟吊屈原。袖中剩有芸香草。留与君王辟蠹编。自家河中都督府中军官便是。我老爷文宗孔孟。武按孙吴。坐镇都阃。乌台簇拥。朱旛金盖。威名素著于朝廷。教令颁行于州郡。看他精神秋月。谈笑春风。蜚紫马英声。扫苍鹰疴症。与星斗以增辉。觉湖山之动色。但西楚人豪。酷爱游山玩水。为此请得洛阳契友潘安仁到来。恰遇端阳佳节。传令到翠屏山馆排宴。唤下歌妓们伺候。你看香风一阵。想是歌妓来也。</p>
        
        <p class="曲"><span class="牌">窣地锦裆</span><span class="科">小净丑贴旦上</span>女娘名籍教坊家。檀板银筝艺果佳。清歌妙舞度年华。占断排场实可夸。</p>
        
        <p class="白"><span class="科">丑</span>歌妓们叩头。<span class="科">末</span>今日开筵。与洛阳潘相公玩赏端阳。问水寻山。你们好生小心承应。<span class="科">丑</span>是。不用老爷费心。<span class="科">贴</span>请问老爷是那个潘相公。<span class="科">末</span>是掷果的潘安仁。<span class="科">贴</span>元来是他。<span class="科">丑</span>彩凤姐。常见你笑比河清。今日听说潘相公。见你莞尔暗笑。少刻筵间。何不着意温存。我们撺掇梳笼你罢。<span class="科">贴</span>列位姐姐。休得恁般戏言。</p>
        
        <p class="曲"><span class="牌">七娘子</span><span class="科">生上</span>故人相会情非假。幸论心握手堪佳。<span class="科">小生上</span>幸值端阳。名山如画。亭馆胜官衙。</p>
        
        <p class="白">潘兄。分袂策蹇。倏经岁余。今屈下临。有光敝治。<span class="科">生</span>注想如梦。云翰忽颁。不惮迢迢。复瞻仪范。<span class="科">小生</span>且喜河中翠屏山馆颇佳。又值端阳佳节。同与故人一叙。<span class="科">生</span>多谢。<span class="科">末</span>歌妓唤到。<span class="科">小生</span>叫过来。<span class="科">丑</span>歌妓叩头。<span class="科">生</span>翠围山馆翠围屏。高步晴峦最上层。但使主人能醉客。何须红袖拂银筝。<span class="科">小生</span>佳宾取乐。须用佳人。只恐兄面如傅粉。红籹辈见之。反为羞涩耳。<span class="科">把酒揖介</span></p>
        
        <p class="曲"><span class="牌">惜奴娇</span>盏泻流霞。看山围黛色。翠柏浓遮。观瞻处。突兀远山如画。繁华。奇葵吐艳。红榴舒锦。错萼新蒲插弝。<span class="科">合</span>珠砂写狰狞艾虎。试看毒魔惊讶。</p>
        
        <p class="白"><span class="科">小生</span>那少年歌妓唤什么名字。<span class="科">丑</span>他叫做巫彩凤。尚未成人。<span class="科">生</span>有此美姬。岂无奇遇。<span class="科">丑</span>因他守志固坚。举止羞涩。<span class="科">小生</span>此乃良家女子行藏动静也呵。上来送酒与潘相公。</p>
        
        <p class="曲"><span class="牌">黑麻序</span><span class="科">贴</span>烘霞。金盏慵拿。总洛阳年少。十分潇洒。我一心守志。愿甘孤寡。羞答。难当势焰踏。持杯自叹嗟。<span class="夹白">相公请酒。<span class="科">生</span></span>女儿家。真个是香笼豆蔻。十分幽雅。</p>
        
        <p class="白"><span class="科">小生</span>安仁兄或有意于彩凤。吾当与兄成之。巫彩凤。你本生身乐籍。胡得拒人若是。可将素志。逐一敷陈。<span class="科">贴</span>河中城外有狭邪。绣幕巫山彩凤家。堕足烟花真命薄。独对东风自怨嗟。守清贞。无所欲。未肯留情南陌金。何曾举意西邻玉。堪怜兔丝草。复爱鸳鸯鸟。若将颜色事他人。颜色能有几时好。此情常恨眉锁攒。欲言未尽心悲酸。感蒙矜怜将情诉。抱得秦筝不忍弹。<span class="科">小生</span>好有才的女子。闻之令人酸鼻。安仁兄。可羡身在柳陌花街。心实冰清玉洁。堪怜薄命佳人。尤是深闺女子。<span class="科">生</span>巫彩凤。你既不倚门献笑。宜择良配。何必负此韶华。<span class="科">贴</span>改邪归正。是妾素志。又恐托根失所。故此十年不字耳。<span class="科">小生</span>似此美姬。当谐良配。我便作成你伏侍潘相公。你意下何如。<span class="科">丑</span>他口虽不言。心下其实肯了。<span class="科">小生</span>潘兄尊意何如。<span class="科">生</span>小弟不敢请耳。固所愿也。<span class="科">丑</span>老爷主婚。我姊妹三人作伐。乘此良时吉日。就可成亲。但求潘相公一物为聘。<span class="科">生</span>小弟与兄别后。入赘井王孙宅上为婿。曾以一双金雀。遂成秦晋之盟。前者与拙荆分别之时。各留一只。今日便以一只金雀。与卿为聘何如。<span class="科">小生</span>绝妙。一妻一妾。传有名言。才子佳人。世之罕有。巫姬收下金雀。看酒过来。</p>
        
        <p class="曲"><span class="牌">锦衣香</span>守志娃。言非假。未破瓜。多娇姹。邂逅相逢。便成婚嫁。郎才女貌实堪夸。盟坚金雀。作室宜家。管云迷巫峡。又何愁鸾孤凤寡。鸳侣齐飞驾。风流潇洒。万恨千愁。一时丢罢。</p>
        
        <p class="白">安仁兄。天色将暮。可同彩凤谐归。下官来早恭贺。众歌妓花银五两。花绫五疋。赏他回去。<span class="科">生</span>小生太狂妄了。<span class="科">众妓谢赏介小生</span>叫皂隶过来。你们好生伏侍潘相公。如违重责。分付回衙。</p>
        
        <p class="曲"><span class="牌">浆水令</span>望清虚银钩将挂。见惊飞乱绕归鸦。柳边花底步归衙。分行花烛。绛彩笼纱。齐天乐。歌声罢。琼卮颠倒金樽泻。<span class="夹白"><span class="科">众</span>禀老爷。已到帅府大街。<span class="科">小生别生介</span></span>今夜里。今夜里。暂违清话。好扳取。好扳取。一朵奇花。<span class="科">小生别下生吊场</span></p>
        
        <p class="曲"><span class="牌">尾声</span><span class="科">小净</span>忽惊户外传声答。忙启门阑觑。咱喜见莲开并蔕花。</p>
        
        <p class="白"><span class="科">众</span>送相公凤姐到家。我们告回。明早奉贺。<span class="科">贴</span>列位姐姐。留一位在此相伴。<span class="科">丑</span>潘相公久惯惜玉怜香。他自会偎红倚翠。列位姐姐也替不得你。你也不要害羞。<span class="科">生</span>有劳你们众姐姐。明日早来吃茶。</p>
        
        <p class="落诗">与君相见便相亲。<br />邂逅相逢第一人。<br />须信良缘皆不偶。<br />灯花连夜报君频。</p>
        
        <p class="白"><span class="科">小净吊场</span>我姐姐喜事才上门。他今日倒得其人了。我不免闭了门也去睡罢。<span class="科">撞净笑介小净觑介</span>呸。是卜胡。<span class="科">诨介</span></p>
        
        <p class="落诗">堪叹尊兄没答煞。<br />受尽老娘多咭咶。<br />放了皂隶不去当。<br />却来我家作亡八。</p>
        
        <h2 id=ch15 class="chapter"><span class="出题">第十五出　打围</span></h2>
        
        <p class="曲"><span class="牌">高阳台引</span><span class="科">净扮齐万年众随上</span>千斤膂力。三尺青锋。宝刀挥起耳生风。绣旗飘彻漫空。黄池赤子兵戈弄。苍头老稚皆惊动。养威蓄锐在山东。聚英豪。皆虎雄。</p>
        
        <p class="白">三山明月练如银。金鼓喧天振地闻。拂拭铁衣如玉色。掣旋宝剑动星文。某齐万年是也。本为商贩良民。夤缘航海。遭官兵捕捉。被俺手持利剑。连伤七人。因拥众为乱。不意相从者众。遂尔占据登莱。虎踞山林。聚草屯粮。虏男夺女。今日闲暇无事。正是操演之际。大头小目。你与我摆开阵势。打围演武一番。</p>
        
        <p class="曲"><span class="牌">倾杯玉芙蓉</span>曈曈日色映山红。旗影风云动。簇簇金鎗。列列蛇矛。对对钢鞭。赫赫雕弓。纷纷画戟朱旛控。密密钩连豹尾丛。声声哄。昂昂势雄。遥望着迢迢山径可相通。</p>
        
        <p class="曲"><span class="牌">普天乐</span>鼓声咚。金声送。震天雷。铅锡铳。穷林下。穷林下。蛟兔奔丛。幽谷里。野鹿潜踪。提师率众。须臾打破金城瓮。时未至。暂尔屯粮。事垂成。且也藏锋。</p>
        
        <p class="曲"><span class="牌">朱奴儿</span>喜心齐。人情汹汹。打围场。飞禽种种。兽蹄鸟迹皆驰纵。金弹子个个不空。豪兴觉偏浓。扬威耀武。沧江鱼化龙。谷鸟成威凤。那时方显是英雄。</p>
        
        <p class="曲"><span class="牌">节节高</span>长蛇封豕。同易为功。从来武略皆能用。张威勇。识守攻。知轻重。运筹帷幄多擒纵。坐看一鼓乾坤动。<span class="科">合</span>看看玉兔已升东。忙麾大队归山洞。</p>
        
        <p class="曲"><span class="牌">尾声</span>虎躯七尺皆英猛。铁甲金盔气象雄。直把中原血染红。<span class="科">下</span></p>
        
        <h2 id=ch16 class="chapter"><span class="出题">第十六出　惜别</span></h2>
        
        <p class="曲"><span class="牌">卜算子</span><span class="科">生上</span>花姿柳眼情方吻。匆匆又在离分。桑弧矢志未全伸。惜别颇增新闷。</p>
        
        <p class="白">杜鹃声断陇云低。草萋萋。思依依。角声呜咽悲。须知此别经年隔。肠寸断。泪交颐。小生自别山妻。来此河中。不料筵间又得巫彩凤为妾。蒙山兄主盟。与之落籍。虽然烟花妮子。可免玷玉之蝇。但吾功名之事。实欲乘时而进。昨日山兄俞允写书一封相荐。往见吏部尚书张茂先。已曾与巫姬言过。看他情激于衷。愁盈于脸。使我心伤去远。魂断河桥。如今拜辞山兄。迤逦行来。已是府第。且待开门。方可晋谒。且在此伺候。</p>
        
        <p class="曲"><span class="牌">生查子</span><span class="科">小生上</span>才子吐虹霓。上客英名振。圣主作贤臣。吾侪当荐进。</p>
        
        <p class="白"><span class="科">生进见介</span>贵贱见交情。知心在秉诚。<span class="科">小生</span>男儿立大节。先自取功名。<span class="科">生</span>昨承吾兄厚德。令小弟前赴建业。谒见张公。以图进取。特来告别。<span class="科">小生</span>贤弟英才。斯世所重。昨晚灯下。修书一缄。今付足下前去。宝眷在此。自当照顾。切莫远虑。<span class="科">生谢介</span>多谢厚情。倘得寸进。自当衔结。</p>
        
        <p class="曲"><span class="牌">降黄龙</span><span class="科">小生</span>际会风云。起蛰春雷。出潜离隐。太平时候。正相逢明良。康济经纶。那贤臣休休断断。料应是作哲知人惟谨。致鱼书。早当参谒。急宜前进。</p>
        
        <p class="曲"><span class="牌">前腔</span><span class="科">生</span>儒绅。匪曰萃宾。技拙雕龙。久艰登俊。乘时前去。把丹衷一寸。远达枫宸。殷勤上书投刺。但只恐鼓瑟齐廷错认。荷深情。云笺锦札。定教传信。</p>
        
        <p class="曲"><span class="牌">衮</span><span class="科">小生</span>荣行事吉辰。荣行事吉辰。云路须当近。万斛天香。管取嫦娥引。<span class="科">生</span>从今别去。离情不忍。勤探取。便鳞鸿。频修问。</p>
        
        <p class="曲"><span class="牌">尾声</span>前程万里真当奋。得见今时人品。与𠊨<a epub:type="noteref" href="#char01"><sup>注</sup></a>同升入事君。</p><aside epub:type="footnote" id="char01"><p>「⿰亻㢲」</p></aside>
        
        <p class="落诗">锦笺写入数行书。<br />送别英才上帝都。<br />一天雨露敷新泽。<br />万里风云起壮图。</p>
        
        <p class="白"><span class="科">生吊场</span>适间别了山兄。我那巫姬。先已在长亭等候。不免前去与他分别则个。正是离怀牵翠袖。别泪洒征衣。</p>
        
        <p class="曲"><span class="牌">犯尾引</span>别泪染征尘。乍协凤俦。才温鸳枕。一纸贤书做破情。矛盾。肠已断。有谁代罄。口难提。惟怜损神。<span class="科">贴上</span>相思处。叠峦层嶂。总是恨伤心。</p>
        
        <p class="白"><span class="科">见介</span>相公。你怎舍得撇我而行。<span class="科">生</span>芳卿。交我如之奈何。<span class="科">贴</span>君欲去。奴心痴。褪粉复憔脂。<span class="科">生</span>金雀聘。缔红丝。白首同欢暂别离。黄花开后是归期。</p>
        
        <p class="曲"><span class="牌">尾犯序</span><span class="科">贴</span>执手翠眉颦。顿香肌减。玉臂钏松金。此去京师。早成名立身。英俊。时已至。攀龙附凤。须频发鱼笺雁音。多嘱付。黄花开后。专望锦归人。</p>
        
        <p class="曲"><span class="牌">前腔</span><span class="科">生</span>潸然泪渍襟。只为功名。远投京郡。身在石城。望巫山彩云。孤窘。瞻兔魄清光易缺。孤雁影。双栖未稳。凄凉处。还当自解。幽独恐伤神。</p>
        
        <p class="白"><span class="科">丑</span>天色将晚。相公请兴。<span class="科">生</span>怎么说。<span class="科">丑</span>兴者起也。<span class="科">生</span>巫姬就此告别。</p>
        
        <p class="曲"><span class="牌">临江仙</span>三叠阳关声渐杳。天涯咫尺参辰。眼前难别意中人。伯劳东去也。鸿雁又西行。<span class="科">生下贴哭介</span>骊马娇嘶穿柳色。空怀雨魄霜魂。安排肠断送黄昏。万般情绪苦。几点泪痕新。</p>
        
        <h2 id=ch17 class="chapter"><span class="出题">第十七出　乞巧</span></h2>
        
        <p class="白"><span class="科">末上</span>雨入珠廉满殿凉。避风先进玉盆汤。水泊化生皆弄吉。留与君王着意详。自家乃晋武帝驾下内使便是。往来紫禁。出入龙楼。日侍天颜。时亲衮冕。俺万岁自从平吴之后。颇事晏游。掖庭妃嫔。殆将万人。常乘羊车。任其所之。为此各宫竞以竹叶插户。盐汁洒地。以引帝车。今乃七夕良辰。俺淑妃贾娘娘传旨。陈设瓜果。在乞巧楼前穿针玩月。筵宴已备。贾娘娘早到。</p>
        
        <p class="曲"><span class="牌">一剪梅</span><span class="科">贴扮贾妃上</span>承恩何幸冠宫庭。丹屋金屏。绣屋银屏。欣逢巧夕喜盈盈。愿遂三星。尤胜三星。</p>
        
        <p class="白">今日银河渡鹊桥。应非脉脉与迢迢。佳人竞喜开妆艳。月下穿针拜九霄。妾乃贾淑妃是也。本以陋质。获配宸居。宠冠六宫。时接羊车之幸。恩沾太极。每承鱼水之欢。今乃七夕佳辰。内地有乞巧穿针水泊化生之戏。侍儿们将银盆过来。<span class="科">旦</span>盛世无虞乐太平。仍将嬉戏在宫庭。欲思桂子从天至。水泼银盆弄化生。启娘娘化生到了。共以七宝香汤。权作洗儿之会。</p>
        
        <p class="曲"><span class="牌">石榴花</span><span class="科">贴</span>宫筵乞巧。五彩绣云生。风细瑟。月微明。沉香亭上听吹笙。望银河。乌鹊桥成。牛郎女星。看年年一度情欢庆。<span class="科">合</span>陈瓜果。共玩名楼。结蛛丝。为卜人灵。</p>
        
        <p class="曲"><span class="牌">前腔</span><span class="科">小生众扮内侍同上</span>羊车乘出。游遍各宫庭。随处所。似流萍。衣冠群御任徐行。问何人。今夜卿卿。<span class="夹白"><span class="科">众</span>启万岁爷。龙车至此。羊止不行。<span class="科">小生</span>此是何处。<span class="科">众</span>是贾娘娘宫中。<span class="科">小生</span>便幸贾淑妃。<span class="科">众</span>圣驾到了。快请娘娘接驾。<span class="科">见介小生</span>卿家平身。</span>看他笑迎。喜人间天上欢娱并。<span class="科">合前小生</span></p>
        
        <p class="白">淑妃在此何为。<span class="科">贴</span>银盆弄化生。<span class="科">小生</span>你欲预占灵兆。适过宫门。留朕羊车。可喜可贺。就此进爵。</p>
        
        <p class="曲"><span class="牌">解三酲</span><span class="科">贴</span>持金爵。御前为敬。执玉斝。丹陛趋承。欣逢七夕宫筵盛同乞巧。望瑶京。预占佳种蓝田玉。水拍银盆弄化生。<span class="科">合</span>交相映。喜年年此夜。鸾凤和鸣。</p>
        
        <p class="白"><span class="科">小生</span>好个鸾凤和鸣。内侍。朝中称诗赋奇才者是谁。<span class="科">众</span>奴婢闻知外面士林推重者。吏部尚书张华。<span class="科">小生</span>内侍可传旨。命张华献鸾凤和鸣赋。与朕观览。<span class="科">众</span>领旨。<span class="科">小生</span>传旨幸寝殿。</p>
        
        <p class="曲"><span class="牌">前腔</span>宝篆香渐消金鼎。铜駝上玉漏传更。风流旖旎偏相称。鱼共水。喜同心。暗思今夜银河耿。重订佳期山海盟。<span class="科">合前</span></p>
        
        <p class="曲"><span class="牌">尾声</span>气相求。声相应。绣榻重围煖玉屏。分付鸡人莫乱鸣。</p>
        
        <p class="落诗">银汉星河次第开。<br />两情惟恐曙光催。<br />时人不用穿针待。<br />那得心情送巧来。</p>
        
        <h2 id=ch18 class="chapter"><span class="出题">第十八出　显圣</span></h2>
        
        <p class="曲"><span class="牌">浪淘沙</span><span class="科">旦扮白衣大士上</span>端坐紫云龛。五十三参。参参见佛自能谙。不二之门无罣碍。戒尔嗔贪。</p>
        
        <p class="白">善哉善哉。身为白衣大士。寄居南海。浪迹普陀。法体庄严。灵台清净。瞥见白鹦哥来报。河中信女巫彩凤。青楼守志。一醮从夫。突遭兵火之危。遂有投崖之险。不免分付二太子前去引度。救他一命。二太子何在。</p>
        
        <p class="曲"><span class="牌">前腔</span><span class="科">末扮二太子上</span>云锁二峰巅。鹫岭深庵。参差古木有榆楠。何必浮生空碌碌。阆苑三千。</p>
        
        <p class="白"><span class="科">见介</span>菩萨有何法旨。<span class="科">旦</span>今有河中信女巫彩凤。遭反寇齐万年掳掠。守志不屈。奋身投崖。你可大施法力。令当方土地化一猛虎。背负河阳道上。向紫云峰观音庵留下。以俟日后夫妇重会。显此女信善之报。<span class="科">末</span>领法旨。</p>
        
        <p class="曲"><span class="牌">金字经</span><span class="科">旦</span>巫氏女。顶礼重瞻云色昙。守志将身赴岑岩。岩也么岩。险危又岂堪。远送河阳太法坛。</p>
        
        <p class="曲"><span class="牌">前腔</span><span class="科">末</span>大菩提。巍巍法象盛庄严。高座落伽山海南。南也么南。慈悲救世僝。领旨前行不敢延。</p>
        
        <p class="落诗">烈妇投崖苦命倾。<br />佛天慈善救娉婷。<br />大抵乾坤都一照。<br />免教人在暗中行。</p>
        
        <h2 id=ch19 class="chapter"><span class="出题">第十九出　投崖</span></h2>
        
        <p class="曲"><span class="牌">点绛唇</span><span class="科">净引众军士上</span>战乱戈纷。金鼙鼓振威风迅。掳掠人民。闻者皆逃遯。</p>
        
        <p class="白">万户伤心绝爨烟。中原黎庶受迍邅。总有河中千尺水。不彀喽啰饮马泉。某齐万年是也。且喜兵精粮足。马壮人强。云扰纵横。所向无敌。如今领众抢掠河中。打听得河中都督山涛。是个白面书生。不谙武略。终日放情山水。吾何畏惧他。众喽啰。听我分付。从河中一路。杀将前去。不得有违。<span class="科">众</span>领钧旨。</p>
        
        <p class="曲"><span class="牌">水底鱼儿</span>车马成群。长驱阵似云。身披铁甲。头戴茜红巾。头戴茜红巾。<span class="科">众下</span></p>
        
        <p class="曲"><span class="牌">缕缕金</span><span class="科">贴小净同上</span>强兵燹。忽来临。流离遭困苦。害斯民。<span class="夹白">自与潘郎别后。未及数日。目今齐万年拥众作乱。已至北门。大家奔散。碧梧。快收拾行李。逃难他方去。</span>袜浅弓鞋小。路途劳顿。死生未卜走无门。难挨这艰窘。</p>
        
        <p class="白"><span class="科">下介拿介净</span>喽啰们。将这一伙丑妇人打了去。<span class="科">净看贴介</span>小娘子叫甚么名字。那家宅眷。</p>
        
        <p class="曲"><span class="牌">山坡羊</span><span class="科">贴</span>巫彩凤身为妾媵。业嫁与潘安英俊。<span class="夹白"><span class="科">净</span>元来是洛阳潘安仁。他是你丈夫。虽是天下闻名。标致后生。我齐万年却也是个草头皇帝。你且与我做个正宫皇后。<span class="科">贴</span></span>羞杀你狗党狐群。我怎肯丧志污红粉。<span class="夹白"><span class="科">净</span>你若从吾。享不尽荣华富贵。<span class="科">贴</span></span>我是一妇人。荆钗与布裙。宁甘厮贱。守志全闺阃。怎肯偷生悖大伦。<span class="夹白"><span class="科">净</span>既不相从。拿去杀了。<span class="科">贴合</span></span>休嗔。刀剑丛中愿丧身。如今。含笑从容归冥阴。</p>
        
        <p class="曲"><span class="牌">红衲袄</span><span class="科">净</span>我见你似巫娥出世尘。只待要赴高唐行合卺。我似楚襄王。体貌多才俊。暮暮朝朝。与你会雨云。<span class="夹白"><span class="科">贴</span>妾非神女。你岂襄王。若此欺心。必遭显戮。<span class="科">净</span>胡说。</span>准备着合欢床。裯与衾。快与我整新妆。巧梳鬓。堪夸一对鸾凰也。月下应牵宿世绳。</p>
        
        <p class="曲"><span class="牌">山坡羊</span><span class="科">贴</span>听说罢。心怀怨恨。不由人珠泪流滚。记那日阳关别离。岂今朝一旦成齑粉。<span class="夹白"><span class="科">净</span>一天好事。不必怨嗔。<span class="科">贴</span></span>两泪零。夫君那得闻。毁容剔目。肯把清名殒。视死如归不足云。<span class="科">合前净</span></p>
        
        <p class="白">慷慨杀身。虽然容易。但如冰利刃。甚觉寒心。</p>
        
        <p class="曲"><span class="牌">红衲袄</span>岂不闻卓文君夜听琴。他也曾奔相如。归昼锦。女娘家说甚么彝伦尽。跸跸班班利嘴唇。<span class="夹白"><span class="科">贴</span>这等颠倒纲常之人。说他怎的。<span class="科">净</span></span>堪笑你绿衣儿。忒恁村。到于今。入牢笼。须从顺。再推辞不就姻缘也。白刃飞霜命不存。</p>
        
        <p class="白">喽啰们。不要问他从与不从。与我带回营中去。</p>
        
        <p class="曲"><span class="牌">水红花</span>大行劫掠掳生民。抢金银。死生前定。繁华世界好乾坤。宝和珍。朱颜绿鬓。<span class="科">贴</span>眼看危崖险峻。万丈远还深。这是我复命喜归阴也啰。</p>
        
        <p class="白"><span class="科">投崖介虎背介净</span>待我跳下去罢。<span class="科">众</span>大王跳下去。也没有了。<span class="科">净</span>呆狗骨头。牡丹花下死。做鬼也风流。<span class="科">众诨下介</span></p>
        
        <p class="曲"><span class="牌">前腔</span><span class="科">贴</span>突遭危乱丧吾身。苦难禁。深崖弃殒。忽惊眼乱与神昏。为何因。清风一阵。<span class="夹白">奴家方才被贼人掳掠。厉志投崖。不知为何。有物负身。止闻耳边有风雨之声。将我送于此处。你看空山寂寞。古木成林。但不知此是甚么所在。好苦。</span>又不知何州何郡。惟听钟磬音。想必是所不二净禅林也啰。</p>
        
        <p class="白">庙门虽闭。牌额上有六个字。紫云峰观音庵。呀。元来是白衣禅林。奴家平日奉祀菩萨。想是慈悲救难。庵内必有僧尼。待我叩门则个。</p>
        
        <p class="曲"><span class="牌">刘泼帽</span><span class="科">老旦扮尼僧上</span>佛前宝鼎香烟尽。喜禅林净遍松筠。深山更有谁来问。听得声唤频。只索相询问。</p>
        
        <p class="白"><span class="科">贴见介老旦</span>小娘子稽首。檀越莫不是河中巫彩凤么。<span class="科">贴</span>奴家便是。老师何以知之。<span class="科">老旦</span>昨夜呵。</p>
        
        <p class="曲"><span class="牌">前腔</span>三更一梦跷蹊甚。道巫姬来奔庵门。果逢妆次多欣幸。想节义定超群。致菩萨相怜悯。</p>
        
        <p class="白"><span class="科">贴</span>原来如此。不瞒老师父说。奴家巫彩凤。良人潘安仁。不料贼风忽起。扰乱河中。奴身被掳。奋志投崖。似有物负身而至。但不知此处乃是何地。<span class="科">老旦</span>异哉。此是河阳道上。去河中有二千里之遥。若非娘子守志。焉能飞到此间来。<span class="科">贴</span>既是神圣匡救。情愿投师挂搭。不知尊意若何。<span class="科">老旦</span>如此甚好。</p>
        
        <p class="曲"><span class="牌">东瓯令</span><span class="科">贴</span>逃尘网。入空门。寻得桃源好避身。皈依法座承恩训。怜念我多愚钝。缁衣挂体卸罗裙。随分度朝昏。</p>
        
        <p class="曲"><span class="牌">金莲子</span><span class="科">老旦</span>听诉因。三贞九烈全闺阃。草茅庵。且淹留几旬。惟愿得喜相逢。那时重会旧温存。</p>
        
        <p class="曲"><span class="牌">尾声</span>太平村里居安稳。千峰万壑隐荆蓁。莫管沙场起战尘。</p>
        
        <p class="落诗">红妆卸却服缁衣。<br />礼佛投师作比尼。<br />色即是空须识透。<br />莲花一朵出污泥。</p>
        
        <h2 id=ch20 class="chapter"><span class="出题">第二十出　平贼</span></h2>
        
        <p class="曲"><span class="牌">生查子</span><span class="科">小生戎服众军拥上</span>节钺镇河中。逆贼干天宪。仗剑取渠魁。壮气凌霄汉。</p>
        
        <p class="白">大将宜尝胆。龙泉必在身。云台画仪像。皆为扫妖氛。下官前者将书荐达潘生。乃欲乘时而进。不意旬日后。河中一路。遂罹齐万年之变。放肆掳掠。致使百姓流离。生民涂炭。皆我守御之责。叫大小三军。整齐人马。与我奋勇杀上前去。</p>
        
        <p class="曲"><span class="牌">四边静</span>阐扬威武军容赫。谋谟鬼神测。若要救苍生。须当去残贼。<span class="科">合</span>乘机掩袭。狂沮奔魄。兵器塞峦川。光辉拥锋镝。</p>
        
        <p class="曲"><span class="牌">前腔</span><span class="科">净引众上</span>星驰电走轰雷击。官兵要迎敌。主将甚英雄。喽啰有强力。<span class="科">合</span>扎金裹赤。旌旗耀碧。大剑与长鎗。蛇矛对金戟。</p>
        
        <p class="白"><span class="科">杀介净走下介小生</span>大小三军。且喜一战殄灭渠魁。百姓安堵如故。一面写本奏上朝廷。一面开仓赈济。打起得胜鼓。回营去罢。</p>
        
        <p class="曲"><span class="牌">耍孩儿</span>贼徒猖獗须臾死。阃外提师号令齐。炎威气岸横千里。身披锁子黄金甲。士拥旌旄统虎貔。功成谈笑称无敌。得胜处填然画鼓。喜扬鞭奏凯而回。</p>
        
        <p class="白">大众各归营伍。将校并皆退息。<span class="科">众应下介小生吊场</span>下官放情山水。仕进无心。今既灭寇除残。复见太平之象。固可仰答圣恩。遂某本性。如今修下表章。奏闻阙下。就此挂冠卸甲。野服葛巾。远回河中。一路寻访契友嵇康阮籍向秀刘伶阮咸王戎辈。复整竹林七贤之好。岂不乐哉。</p>
        
        <p class="曲"><span class="牌">煞</span>见如今。全盛时。挂冠裳。解铁衣。山林远避寻心契。竹林有乐谁能识。宦路无媒我见机。猛然跳出红尘地。与他们搊筝拨索。酌酒谈棋。</p>
        
        <p class="落诗">大梦谁先觉。<br />深山最合宜。<br />且寻林下乐。<br />不管是和非。</p>
        
        <h2 id=ch21 class="chapter"><span class="出题">第二十一出　进谒</span></h2>
        
        <p class="曲"><span class="牌">秋蕊香</span><span class="科">外上</span>一代文章司命。天朝开济元臣。紫袍玉带黄金印。承恩日。觐枫宸。</p>
        
        <p class="白">世笃忠贞播令名。上公赐爵总铨衡。谩言臣子多恩庇。深荷天恩本圣明。为砥柱。作长城。未知何日报朝廷。只须丹献升平策。更抱忧君与国情。下官张华。字茂先。位居冢宰。职掌天曹。名重一时。声闻海内。幸有贾逵裴頠二公。与某同心辅政。以致数载之内。朝野安宁。正是扶持国事如家事。尽把愁心作喜心。<span class="科">末上</span>口传皇帝旨。身自上方来。奉圣旨敕吏部张华。朕万几之暇。博览古今。感关雎之诗。欲观鸾凤和鸣赋。卿其大展才思。于中秋日呈览。谢恩。<span class="科">外</span>老中贵。因何要观此赋。<span class="科">末</span>先生不知。皇上后宫美人无数。每乘羊车行幸。前者七夕佳辰。与贾淑妃穿针乞巧。水泼银盆弄化生。鱼水相投。凤鸾喜遇。为此圣上大悦。下诏命老先生作赋。于中秋日呈上。<span class="科">外</span>窃虑老臣庸愚。不足以副圣望。<span class="科">末</span>告辞了。留神奉献和鸣赋。任买山中紫兔毫。<span class="科">下</span></p>
        
        <p class="曲"><span class="牌">前腔</span><span class="科">生</span>才到长安京郡。欲为观国之宾。鲰生若也逢昌运。敢言鼓瑟齐门。</p>
        
        <p class="白">小生自别山公。行程旬月。已到京师。今日将书投到张冢宰处。此间已是府门首。不免向前。列位请了。<span class="科">净</span>是谁。<span class="科">生</span>洛阳儒士。从河中而来。都督山爷。有书荐来。拜见你爷。烦兄通报一声。<span class="科">报介外</span>吾别山公久矣。今喜有书到此。请那儒士耳房坐下。待我先将山爷书看。然后相见。<span class="科">进书看介</span></p>
        
        <p class="曲"><span class="牌">一封书</span>涛顿首拜问。久暌违。秋复春。今投札有因。望提携。引彼人。潘岳才高班马列。腹饱珠玑学武文。抱经纶。冠儒绅。伏乞明公容进身。</p>
        
        <p class="白">呀。山公书来。引荐洛阳潘岳。吾素闻其名。快请相见。<span class="科">生见介</span>老大人请上。容晚生拜见。久仰德容。未伸御李。造次门墙。不胜惶愧。<span class="科">外</span>素闻才名。今幸得晤。喜瞻丰范。实获我心。请问山公近来起居何如。</p>
        
        <p class="曲"><span class="牌">桂枝香</span><span class="科">生</span>伏承清问。敬将言进。论山公政令维新。镇河中法严都阃。且飘逸不群。飘逸不群。高谈阔论。志甘肥遯。<span class="夹白"><span class="科">外</span>原来如此。吾知山公身在仕途。心耽诗酒久矣。<span class="科">生</span>向日得契山公。遨游洛阳。以故潘岳得附骥尾。</span>步仙尘。曾结金兰契。持书谒大人。</p>
        
        <p class="曲"><span class="牌">前腔</span><span class="科">外</span>云笺传信。重劳清问。开缄时心旷神驰。情契当年交敬。奈别来数春。别来数春。年更余分闰。荐扬英俊。<span class="夹白"><span class="科">生</span>大人念念不忘故友。足占同心辅政之雅。晚生琐尾。山野庸人。亦有仕则慕君之念。惟祈汲引。曷胜欣忭。<span class="科">外</span>既来此。</span>且屈予门。有日风雷振。行看足步云。</p>
        
        <p class="白"><span class="科">生</span>多谢大人海涵仁育。</p>
        
        <p class="落诗">星聚得相宜。<br />文明气象齐。<br />得人轻借力。<br />便是转身时。</p>
        
        <h2 id=ch22 class="chapter"><span class="出题">第二十二出　作赋</span></h2>
        
        <p class="曲"><span class="牌">字字双</span><span class="科">丑上</span>天官冢宰位三公。名重。吟诗作赋入皇宫。声动。明窗净几趁秋风。吹送。纸墨笔砚四仙童。听用。</p>
        
        <p class="曲"><span class="牌">嬾画眉</span><span class="科">外上</span>朝来帝命出曈胧。晓听疎林远寺钟。起来无语怨东风。芸窗欲作和鸣赋。七步难如子建雄。</p>
        
        <p class="白">风入池塘亭馆秋。片云孤鹤两难留。登台遥望青山外。惟有蝉声催白头。叫纸童。文房四宝可齐备。<span class="科">丑应介外</span>要作鸾凤和鸣之赋呵。</p>
        
        <p class="曲"><span class="牌">前腔</span>闲拈彩笔小窗东。只见映日荷花别样红。文章声价愧难同。欲将思入风云态。转觉无端睡思浓。</p>
        
        <p class="白">偶尔文思不佳。且稳睡片时。<span class="科">丑</span>你看我老爷一边写字。一边就睡着了。我也辛苦得紧。也在这阶下略睡一睡则个。</p>
        
        <p class="曲"><span class="牌">前腔</span><span class="科">生上</span>神京景色豁心胸。远水遥岑翠黛浓。大家庭院果重重。锦川怪石多奇样。绝胜巫山十二峰。</p>
        
        <p class="白">小生承茂先留为门下士。闻得后面有一所花园。说道十分幽静。此间角门半开。待小生挨门进去。呀。你看亭轩寂寂。花木丛丛。那壁厢净几。排设笔砚。却怎生张大人熟睡在此。露出一幅云笺。上写着五言提头。待我看来。呀。原来是鸾凤和鸣赋。想是神思不佳。故尔倦睡。待我援笔成之。<span class="科">写介</span></p>
        
        <p class="曲"><span class="牌">前腔</span>云笺蚕茧净溶溶。蘸得霜毫墨意浓。千军一扫马群空。和鸣赋就鸾交凤。不觉花阴过短蓬。</p>
        
        <p class="白"><span class="科">丑</span>呀。这个相公好没来历。老爷要紧的东西。你怎么写上许多字。老爷问及。必然打我。怎么是好。<span class="科">外醒介</span>纸童为何喧嚷。<span class="科">丑</span>老爷这幅纸。被这位相公写坏了。<span class="科">外</span>原来是潘安仁到来。<span class="科">生</span>晚生见大人熟睡。几案上有鸾凤和鸣赋拟题。晚生一时意兴。聊作数言。幸恕狂妄。<span class="科">外</span>妙哉妙哉。快将来我看。<span class="科">念介</span></p>
        
        <p class="诗">鸾兮鸾兮。何德之蔼。凤兮凤兮。昭文之彩。鸾交凤兮神庥。凤友鸾兮颐解。凤未识鸾兮。见情之戚戚。鸾欲得凤兮。乃心之凯凯。及其翔万仞之巅。会巫山之阳。日月为之定盟。乾坤为之主宰。鸣彻九霄。解云叆叇。阴阳和叶。震巽豪彩。葛覃恐其失时。摽梅恐其来欲。乃斯时也。悠悠扬扬。融融睦睦。有不知其为凤。又何以识凤之为鸾。猗欤盛哉。</p>
        
        <p class="白"><span class="科">外</span>情理俱到。文词烨然。得屈宋作赋之体。美哉潘生。真锦心绣口也。老夫远拜下风矣。敬服敬服。</p>
        
        <p class="曲"><span class="牌">香柳娘</span><span class="科">外</span>羡才高拟嵩。羡才高拟嵩。堪为赋颂。锦心绣口谁能共。是文章正宗。是文章正宗。掷地似鸣钟。奇思过晁董。<span class="夹白"><span class="科">生</span>狂生偶成。方将负愧不胜。大人何事见许如是。但不知何为作此。<span class="科">外</span>老夫前承圣旨。命为此赋。于中秋日进览。适才搆思。不觉熟睡。今得子一挥而成。且文不加点。老夫明日引子奏上金銮。在我不失以人事主之诚。在子亦得以庆风云之会也。</span>明朝入禁中。明朝入禁中。奏闻九重。腾蛟起凤。</p>
        
        <p class="曲"><span class="牌">前腔</span><span class="科">生</span>念鲰生幼冲。念鲰生幼冲。不胜惭悚。闻言自觉多惶恐。谢当朝相公。谢当朝相公。荐引及愚蒙。怕庸才似醯瓮。倘明时有容。倘明时有容。奇观胜逢。扳龙附凤。</p>
        
        <p class="曲"><span class="牌">尾声</span>金銮献上和鸣颂。咫尺瞻天叨宠。真个才高绝学。不亚雕龙。</p>
        
        <p class="白"><span class="科">生下外</span>纸童。明日中秋。五鼓进朝。分付执事人役伺候。<span class="科">丑</span>理会得。禀上老爷。潘相公代老爷作赋。引入圣朝。必然做个大大的官。望老爷本后带我一个名字。让小人进身一二。<span class="科">外</span>你有甚么功要做官。<span class="科">丑</span>小人拂纸挨墨之功。该选我管草纸的都督。<span class="科">外</span>别事不管。要管草纸。<span class="科">丑</span>天下做小伙儿的。那一个不到衙门里纳些粪例。<span class="科">外</span>一口胡说。</p>
        
        <p class="落诗">佳节值中秋。<br />蟾光入凤楼。<br />文臣初献赋。<br />声价满皇州。</p>
        
        <h2 id=ch23 class="chapter"><span class="出题">第二十三出　荐贤</span></h2>
        
        <p class="曲"><span class="牌">点绛唇</span><span class="科">末上</span>旌动龙蛇。旗摇日月。星将灭。漏尽铜壶。三唱鸡声彻。</p>
        
        <p class="白">蓬莱山色晓苍苍。云气遥连玉殿傍。缥缈不随仙仗散。氤氲常染御炉香。下官晋朝黄门是也。出入金銮。往来玉陛。专司传达。每掌奏章。今乃八月十五中秋佳节之辰。恐有百官奏事。只得在此祗候。奏事官早上。</p>
        
        <p class="曲"><span class="牌">出队子</span><span class="科">外生同上</span>玉宫金阙。玉宫金阙。瑞气祥光如电掣。一轮残月已西斜。玉珮趋朝响蹀躞。福地人天。景物自别。</p>
        
        <p class="白">此间已是通明殿了。上前献赋。<span class="科">末</span>奏事官不得升殿。就此丹陛行礼。</p>
        
        <p class="曲"><span class="牌">神仗儿</span>冠裳次列。冠裳次列。忠丹恳切。拜舞真诚谒。遥望天颜欢悦。趋玉珮。上笺牒。趋玉珮。上笺牒。</p>
        
        <p class="白"><span class="科">末</span>来者何官。所奏何事。<span class="科">外</span>臣张华。前承玉札。命臣作鸾凤和鸣赋。臣愚作赋未成。有门下士洛阳潘岳。代臣作赋。臣不敢隐。谨用呈奏。伏望天恩钦赐御览。<span class="科">末</span>大夫既来献赋。下官与你转达天听。修文能著述。上士解言诗。<span class="科">下外</span>黄门大人已将表文并赋进呈。潘生。你看皇家气象。何等巍峨。</p>
        
        <p class="曲"><span class="牌">前腔</span>光明赫烈。光明赫烈。炉香满爇。直透凌霄阙。仙仗霓旌排设。香雾绕。紫云遮。香雾绕。紫云遮。</p>
        
        <p class="曲"><span class="牌">滴溜子</span><span class="科">末引二旦扮宫女上</span>天官的。天官的。忠心既竭。和鸣赋。和鸣赋。引领俊杰。文史多般涉猎。恩官沐宠荣。龙颜大悦。令授河阳。用人求协。</p>
        
        <p class="白"><span class="科">末</span>圣旨已到。跪听宣读。张华献赋而不蔽人才。潘岳多文而应制纯雅。朕甚嘉之。赐华以金段表礼。用旌以人事君之谊。授岳以河阳县令。以彰随才器使之公。尔其益懋乃德。毋负宠命。谢恩。</p>
        
        <p class="曲"><span class="牌">前腔</span>皇恩重。皇恩重。高如华叠。微臣的。微臣的。才庸德劣。敢不铭心罄血。风云际会时。赐环遗玦。敢谓高宗。梦得傅说。</p>
        
        <p class="曲"><span class="牌">尾声</span>喜事重增眉睫悦。嘱付臣功记者。断断休休方是也。</p>
        
        <p class="落诗">中秋奏赋上金阶。<br />一纸丹书下九垓。<br />俊士得官为县令。<br />尚书钦赏荐贤才。</p>
        
        <h2 id=ch24 class="chapter"><span class="出题">第二十四出　寄书</span></h2>
        
        <p class="曲"><span class="牌">清江引</span><span class="科">净丑上</span>相公文章真奇妙。又遇时来到。平步上青云。高把龙门跳。这富贵逼人来。非是小。</p>
        
        <p class="白"><span class="科">丑</span>自古文章无价。一旦身荣堪讶。相公做了美官。我是老二。你是老大。且喜相公一到京师。参见张尚书老爷。留在门下。前者皇上玉札。命张爷作鸾凤和鸣赋。那张爷想是年纪高大。把笔运思。终日不成一字。竟去隐几而睡。多亏我相公走入园内。一挥而就。那张爷不蔽贤才。将这篇赋呈奏金銮。圣上大悦。赐张爷表礼金花。我相公除授河阳县令。昨日领凭。即便拜辞张爷了。今日起程赴任。行李已备。却好相公来也。</p>
        
        <p class="曲"><span class="牌">临江仙</span><span class="科">生上</span>圣朝天子网英豪。把俊士旁招。思量惟有读书高。不负继晷焚膏。</p>
        
        <p class="白">倚马挥毫气若虹。襟怀洒落许谁同。一封诏下天颜悦。赋就方知骇世雄。下官朽木庸才。雕虫小技。不意赋著和鸣。即拜河阳县令。虽则圣恩深厚。皆赖张公引奏之恩。没世不敢忘报。昨日辞朝领凭。拜别张公。今日起程赴任。夜来修得有书一封。叫彩鹤过来。<span class="科">丑应介生</span>你将这封泥金书回去。报与夫人知道。我已赴任河阳。接取夫人同临任所。一路须要小心仔细。<span class="科">丑</span>理会得。我有一事禀上老爷。小的蒙差遣。敢不尽心。老爷这里何不再修书一封。待小人顺过河中。接取巫娘。一同赴任。共享荣华。可不是好。<span class="科">生</span>你言之虽是。但河中之事。向未与夫人说明。少待与夫人相会之后。再差你去接取巫娘。<span class="科">丑</span>老爷此言。深得省气之法。足见惧内之情。<span class="科">生</span>胡说。瑶琴何在。<span class="科">净</span>小人在。<span class="科">生</span>你去收拾行李。梢带银两。前去河阳。一路买办名花异卉。<span class="科">净</span>老爷今已出仕。要此花何用。<span class="科">生</span>久闻河阳山水奇观。地灵人杰。嵇康阮籍诸公。咸集于此。须种花满县。使天下有花县之名。吾心足矣。<span class="科">净</span>领命。<span class="科">生</span>你二人快去。<span class="科">丑净</span>领书归故里。承命出京畿。<span class="科">下生吊场介众上</span>因接恩官辞梓里。为因贤宰出都门。河阳县人役迎接老爷。<span class="科">丑</span>门子叩头。<span class="科">生</span>怎么用这等老门子。<span class="科">丑</span>老爷未曾到任。上司就有考语。老爷历练。门子老成。<span class="科">生</span>胡说。</p>
        
        <p class="曲"><span class="牌">朝元歌</span>恩颁圣朝。敕赐郎官诰。河阳路遥。喜出都门道。为赴瓜期。敢辞回绕。瑞世修崇文教。先试牛刀。管弦歌舞琴瑟调。房杜是吾曹。张汤不受嘲。<span class="科">合</span>山川路杳。真个是肃勤昏早。肃勤昏早。</p>
        
        <p class="曲"><span class="牌">前腔</span>自愧青年尤少。何心羡锦袍。一赋奏皇朝。鸾凤和鸣。才庸德少。属意命登廊庙。宠及予曹。腾蛟起凤在此朝。赤胆侍神尧。擎天岂惮劳。<span class="科">合前</span>山川路杳。真个是肃勤昏早。肃勤昏早。<span class="科">下</span></p>
        
        <h2 id=ch25 class="chapter"><span class="出题">第二十五出　访花</span></h2>
        
        <p class="曲"><span class="牌">玉胞肚</span><span class="科">贴上</span>昼阑人倦。苦折磨平遭兵变。幸菩萨大舍慈悲。将弱体引投尼院。苦空寂寞对枯禅。不二门中灭罪愆。</p>
        
        <p class="白">钟送黄昏鸡报晓。法鼓相催。离恨何时了。万苦千愁人易老。秋来只觉多衰草。忙处不知闲处好。工夫几个人知道。独在空堂人杳杳。天涯一点青山小。一自兵变。守志投崖。多蒙大士慈悲。引入庵内。喜老师朝夕扶持。居此空山。无他烦扰。今乃重阳佳节。众位尼僧。俱向施主人家赴会去了。后庭栏杆外。种得一种金雀花儿。且喜十分茂盛。不免下街浇灌一番。正是寂寂空房人不到。满篱黄菊绽秋英。</p>
        
        <p class="曲"><span class="牌">前腔</span>黄花开遍。正凄凉重阳节天。满阶前金雀争开。与奴家聘仪同艳。令我对花无语堕花钿。闷对禅关两泪涟。</p>
        
        <p class="曲"><span class="牌">前腔</span><span class="科">净扮瑶琴上</span>恩官差遣。访名花遍历胜园。<span class="夹白">自家承命。一路到此。且喜收得异样名花。今打听得紫云岩观世音庵内。有一种金雀花儿。十分奇异。待我去求他一钵。带回河阳。</span>紫云岩大士禅林。闻得他有花开遍。<span class="夹白">此间已是。但见角门半开。不免挨身进去则个。</span>抽身半掩入篱边。只见满地堆金菊蕊鲜。</p>
        
        <p class="白"><span class="科">贴</span>客官。此系尼院。把菊玩花。恐别嫌疑。不得久恋。<span class="科">净</span>小师父。你却有所不知。小人非为玩花而来。</p>
        
        <p class="曲"><span class="牌">前腔</span>乞容分辨。我是路中人。因花叩禅。<span class="夹白"><span class="科">贴</span>这等说。你是慕金雀花儿。特来游玩。此花生于白衣大士之前。其叶似昙花一般贵重。客官何劳尘质。挹此仙芬。<span class="科">净</span>小人因慕名花。远投福地。倘篱边短干。肯移陶令之前。境上清风。准拟落孟嘉之帽。</span>乞尊师方便弘施。分一钵。感恩非浅。<span class="夹白"><span class="科">贴</span>客官。此花有什么紧要。你觅他怎的。<span class="科">净</span>小人要他怎的。乃是上命差遣。<span class="科">贴</span>那个差遣。<span class="科">净</span>不瞒你说。是河阳县令。</span>潘安才子有名传。他也曾月下乘车掷果旋。</p>
        
        <p class="白"><span class="科">贴</span>你说的洛阳年少潘安仁么。<span class="科">净</span>便是。</p>
        
        <p class="曲"><span class="牌">锦缠道</span><span class="科">贴</span>听他言。惹起我心头恨绵。情重美姻缘。不由人秋波玉筯双悬。想那端阳日。在翠屏轩持觞席前。一霎时。共英才成就鹣鹣。夫和妇。遂心田。鼓瑟琴。幸不嫌卑贱。无端整祖鞭。到做了分珠失剑。又谁知此日信音传。</p>
        
        <p class="曲"><span class="牌">普天乐</span><span class="科">净</span>为何因。兴长叹。对瑶琴。言一遍。<span class="夹白"><span class="科">贴</span>你就是潘相公家瑶琴。向日为何不见你。<span class="科">净</span></span>我在家园。近方来。恩主高迁。<span class="夹白"><span class="科">贴</span>因为相公做了官。你来随任了。<span class="科">净</span>是。<span class="科">贴</span>且问你。潘相公为何得了官。<span class="科">净</span>山爷写书。荐我相公于张尚书门下为客。忽然圣旨传宣。作鸾凤和鸣赋。进呈御览。</span>为才华喜动天颜。忽恩来日边。成就了洛阳才子。玉堂仙眷。</p>
        
        <p class="曲"><span class="牌">古轮台</span><span class="科">贴</span>叹迍邅。空门寄迹已经年。今朝喜遂心头愿。<span class="科">净</span>你何故欢容。为甚惊猜。敢只是旧家姻眷。<span class="科">贴</span>我是彩凤巫姬。聘谐金雀。河中曾结好良缘。<span class="科">净</span>喜相逢。一朝厮见。问何因在此参禅。<span class="科">贴</span>为遭巨寇。顿起烽烟。守贞不屈。舍命赴深渊。蒙慈善。投师挂搭。苟延残喘。</p>
        
        <p class="白"><span class="科">净</span>原来是巫娘。为相公守节投崖。感神垂救至此。今日天使相逢。快写书与小人。星夜到县。投复老爷。就来迎接。<span class="科">贴</span>我今晚修书。明早打发去。还问你一件事。相公已做官。为何不勤政事。先自着你遍访名花。<span class="科">净</span>河阳县山水极佳。有许多名公巨卿。咸集于彼。要种得满县皆花。使天下有花县之名。俾后世称之。<span class="科">贴</span>如此。将金雀花好生移一钵寄去。</p>
        
        <p class="曲"><span class="牌">尾声</span>云笺细写心头愿。重整粉烟娇面。更与他金雀花枝去了宿缘。</p>
        
        <p class="落诗">守志空山历苦辛。<br />移花越地达知音。<br />今日应时还得见。<br />果然胜似岳阳金。</p>
        
        <h2 id=ch26 class="chapter"><span class="出题">第二十六出　报捷</span></h2>
        
        <p class="曲"><span class="牌">剔银灯</span><span class="科">旦上</span>渐迤逗寒侵绣袜。重里上销金绣帕。玉壶冰贮凝鸳瓦。幽闺里香添宝鸭。<span class="科">合</span>嗟呀。心情似麻。望不到鳞鸿音札。</p>
        
        <p class="白">寒月沉沉洞房静。珍珠帘外梧桐影。秋霜欲下手先知。灯底裁诗觉身冷。自从相公别后。倏忽已及年余。不知功名之事若何。交我放心不下。今日寒色侵肌。且唤侍儿生火。消遣一会。红霞。可取兽炭。装入炉中。<span class="科">丑上</span>红炉盛兽炭。白雪逗鸳帏。小姐。兽炭贮满炉中了。只是一件。可惜凤楼人去。冷落鸳鸯也。</p>
        
        <p class="曲"><span class="牌">前腔</span>俏才郎风流潇洒。兰闺里曾同幽雅。门前不见青骢马。空生怨鸾孤凤寡。非嗟。想关雎咏佳。那些个已称有家。</p>
        
        <p class="曲"><span class="牌">前腔</span><span class="科">中净上</span>恩东命。河阳书发。早不觉已临洛下。心忙似箭飞腾跨。似黄耳将言传达。娇娃。欢生喜洽。免交人望得眼巴。</p>
        
        <p class="白"><span class="科">净进见介旦</span>你回来了。相公好么。<span class="科">中净</span>相公授河阳县令。有书一封。接夫人至任。同享荣华。<span class="科">丑</span>小姐。恭喜了。<span class="科">旦</span>红霞。取书来看。<span class="科">看介</span>原来相公因代张尚书作鸾凤和鸣赋。进呈圣上。拜官河阳县令。接我同临任所。谢天谢地。</p>
        
        <p class="曲"><span class="牌">前腔</span>洛阳生文章高姹。蒙圣赐覃恩优拔。功名已遂人惊讶。这离恨一时都罢。大家。不同井蛙。忙收拾。共投治衙。</p>
        
        <p class="白">红霞。可收拾行李。择日起程。</p>
        
        <p class="落诗">打点促行装。<br />朝来别故乡。<br />不辞途路苦。<br />早得会河阳。</p>
        
        <h2 id=ch27 class="chapter"><span class="出题">第二十七出　合雀</span></h2>
        
        <p class="曲"><span class="牌">霜天晓角</span><span class="科">老旦贴同上</span>寒风嶛峭。寂寞关山道。万事不由人造。都缘命里相招。</p>
        
        <p class="白"><span class="科">老旦</span>帘外雨声滴。楼头树色苍。<span class="科">贴</span>日暮归鸦乱噪。数声钟送斜阳。<span class="科">老旦</span>徒弟。我和你禅关静守。远隔红尘。暮雨西风。香消钵冷。好生岑寂也。<span class="科">贴</span>待徒弟掩上柴扉。与师父持静一回。</p>
        
        <p class="曲"><span class="牌">六么令</span>禅关幽悄。日将晡。风雨萧萧。纵横一任颤花梢。心既静。少烦焦。也知寂寞无尘扰。也知寂寞无尘扰。</p>
        
        <p class="曲"><span class="牌">前腔</span><span class="科">中净旦上</span>河阳古道。路途中意攘心劳。偶遭风雨湿衣袍。何处也寄鹪鹩。行来幸有禅林到。行来幸有禅林到。</p>
        
        <p class="白"><span class="科">中净</span>前面风雨来了。不能前进。此处有尼姑庵。借宿一宵便了。<span class="科">旦</span>尼姑庵院。亦可相投。红霞。你去叫门。<span class="科">贴</span>是谁叫门。<span class="科">中净</span>我们行路妇人。只因雨阻。借你庵中权宿一宵。<span class="科">贴</span>外面有阻雨的妇人。欲向庵中借宿。可容他否。<span class="科">老旦</span>出家人当以慈悲为本。理合相容。快开门。放他进来。<span class="科">旦进见介</span>师父。轻造宝庵。幸恕唐突。<span class="科">老旦</span>失迎妆次。希宥不恭。着雨了。请问檀越何方人氏。<span class="科">旦</span>远从洛阳至此。适为雨阻。感谢逗留。<span class="科">老旦</span>天色已暮。这一位管家。到二门外土地祠中安下。此位大姐。可与大娘在禅堂中向火少待。徒弟。我和你到厨房中。整治斋供。款待佳宾。<span class="科">贴老旦下旦</span>你看这所观音庵。好庄严佛像。且自礼拜则个。</p>
        
        <p class="曲"><span class="牌">二郎神</span>真如境。看朵朵昙花靓色娇。正玉宇无尘香篆袅。金炉不断。光明灯焰冲霄。何幸今宵瞻圣表。试稽首。处诚祝告。法轮高。喜金雀盟坚。再会蓝桥。</p>
        
        <p class="曲"><span class="牌">前腔</span><span class="科">贴捧茶上</span>今宵。女娘是大家仪表。雨润桃腮颜越好。缘何说起。黄金宝雀根苗。莫不与才郎瓜葛绕。好教我有言难道。乏香醪。请清茶一盏。略解烦嚣。</p>
        
        <p class="曲"><span class="牌">啭林莺</span><span class="科">旦</span>多承款留情意好。木桃未报琼瑶。待河阳会后将伊报。<span class="夹白"><span class="科">贴</span>一盏清茶。焉敢望报。请问檀越何方人氏。尊姓大名。今欲何往。<span class="科">旦</span></span>井文鸾。配洛下英豪。<span class="夹白"><span class="科">贴</span>原来夫人姓井。所配洛阳英豪是谁。<span class="科">旦</span></span>安仁潘岳。主县令近承新诏。路迢迢。取来任所。相会在明朝。</p>
        
        <p class="白"><span class="科">贴</span>原来是河阳县令潘爷宝眷。前者潘爷赴任之时。在荒山经过。携了一位小娘子。说道河中娶的。什么巫夫人。与潘爷十分情好意笃。此位娘子赴任。只恐相妨。<span class="科">旦</span>原来我相公又娶了一个妹子。可喜可喜。<span class="科">贴</span>如今世态不同。大凡人家大娘。听见丈夫娶妾。皆生嫉妒之心。夫人略无猜忌。欣然有喜色。可见夫人四德兼全。这小娘子生成造化也。<span class="科">旦</span>小师父。那一个做官的没有三两房家小。我相公为当世驰名才子。合配天下出色佳人。若得有金钗十二。我和他共享荣华。岂不美哉。<span class="科">贴</span>好贤德夫人。小尼听见夫人对佛自言金雀盟坚之说。请问其意若何。</p>
        
        <p class="曲"><span class="牌">前腔</span><span class="科">旦</span>我官人洛下称年少。掷果车月下元宵。偶然抛与黄金雀。作聘仪成就鸾交。向河中应召。从别后并无音耗。喜今朝。登庸入仕。鸳侣复同巢。</p>
        
        <p class="白"><span class="科">贴</span>这等说。那金雀到是夫人聘物了。可曾带来。<span class="科">旦</span>见在香囊之内。<span class="科">贴</span>如此奇物。借与小尼一看。<span class="科">旦取出看介贴</span>好一枚金雀。只怕没有一对。<span class="科">旦</span>还有一股。分与儿夫带在身边。<span class="科">贴</span>小尼也有一枚。颇与夫人的相同。<span class="科">旦</span>小师父也有一股。借来一看何如。<span class="科">贴出雀介</span></p>
        
        <p class="曲"><span class="牌">莺啼序</span><span class="科">旦</span>吾家旧聘隔岑遥。一见吻合天巧。看双双比翼文雕。其中委曲难料。觑伊家寄迹在空门。莫不是丈夫妻小。从实告。岂河东狮吼奸狡。</p>
        
        <p class="曲"><span class="牌">前腔</span><span class="科">贴</span>尼本彩凤巫氏年虽少。贞心守志甘老。河中有都督山涛。开宴令贻金雀。订姻盟。侍御栉巾。遭强寇。投崖神保。事凑巧。喜夫人一时来到。<span class="科">贴跪旦介</span></p>
        
        <p class="曲"><span class="牌">猫儿坠</span><span class="科">旦</span>原来贤妹守节苦蓬飘。今幸相逢是法力招。合将令女配时髦。从教与你共处幽闺。同事兰膏。</p>
        
        <p class="曲"><span class="牌">前腔</span><span class="科">贴</span>夫人贤慧。天下把名标。趋事阶前敢惮劳。下陈深荷贵人包。从教与你叠被铺床。免丧蓬蒿。</p>
        
        <p class="白"><span class="科">旦</span>既是与贤妹相会。明日以白金百两。相酬师父。我与你同临任所。去会儿夫。<span class="科">贴</span>多谢夫人。<span class="科">旦</span>还有一说。潘郎是个不羁之士。举动太狂。你虽与他守志投崖。但相隔二千里之遥。一时到此紫云岩。恐渠以幼妇披剃为尼。男子心肠。尤虑易生变更。待我将这金雀。藏入袖中。到任所见过儿夫。将计就计。与他说明。却留下红霞陪你。随后来接何如。<span class="科">贴</span>夫人的是高见。</p>
        
        <p class="曲"><span class="牌">尾声</span>空堂晤语开愁抱。不觉谯楼已四敲。烛尽香残天渐晓。</p>
        
        <p class="落诗">中闺已称贤。<br />小星尤识礼。<br />鸾凤喜和鸣。<br />皆得配君子。</p>
        
        <h2 id=ch28 class="chapter"><span class="出题">第二十八出　临任</span></h2>
        
        <p class="曲"><span class="牌">穿花蝶</span><span class="科">生上</span>承恩命。除书新授河阳令。种花满县。曷胜荣幸。<span class="夹白">赋罢气凌霄汉。文成口唾珠玑。夜常老叟执青藜。杖上红光焰起。下官自从到河阳作令。且喜黎庶从约。士子修文。坐致物阜民安。益见太平有象。又得山公。近与嵇阮诸君子。同会此方。因此多觅奇花异卉。时复相邀。共谈诗酒。瑶琴去久。尚未回来。待他来时。必有几种奇花异卉也。<span class="科">净上</span>正欲清谈逢客至。偶因小饮报花来。小人回来了。<span class="科">生</span>所觅奇花。今有几种。<span class="科">净</span>花样甚多。花名不一。小人记不得许多。编成一首花歌儿。念与老爷听。<span class="科">生</span>你也会作歌儿。<span class="科">净</span>近朱者赤。近墨者黑。老爷既能作赋。小人岂不能作歌。<span class="科">生</span>你念来。<span class="科">净</span></span>歌百花。数百花。细细从头说不差。丽春月季并含笑。牡丹芍药与山茶。鹅黄鸭绿鸡冠紫。鹭白鸦青鹤顶芽。迎春百合兼银杏。艳李秾桃及木瓜。佛见笑。小金沙。百日红开映紫霞。芙蓉莺粟蔷薇色。海棠散水木穉槎。千叶石榴葵灿锦。含香栀子茉莉花。紫荆拗。杜鹃葩。瑞香玫瑰水红花。萱草芝兰清且秀。腊梅簷匐馥而华。凌霄玉蕊宜男佩。凤尾辛夷木笔花。红菡萏。玉屏芽。酴酥锦带粉团插。琼瓣绣毬同一色。月中丹桂岂凡杂。更有一般真奇异。菊名金雀实堪夸。</p>
        
        <p class="白"><span class="科">生</span>这一篇花歌。非一时所能。<span class="科">净</span>是小人妙作。<span class="科">生</span>休得胡说。且将金雀花取来我看。<span class="科">净</span>在此。<span class="科">生</span>这种金雀花名奇怪。<span class="科">净</span>奇怪。还有一个古怪。<span class="科">生</span>还有甚么古怪。<span class="科">净</span>古怪古怪真古怪。说来一场好惊骇。老爷见了这封书。管教泪湿香罗带。<span class="科">生</span>又有封书信谁寄来的。待我拆开一看。呀。原来七言绝句一首。遭兵守志入空林。幸见瑶琴达远音。不识河中金雀女。可能再会月车人。</p>
        
        <p class="曲"><span class="牌">太师引</span><span class="科">生</span>顿心惊。蓦地如悬罄。止不住盈盈泪零。自当日长亭分袂。问归期细嘱叮宁。却原何身离坑穽。幸得保全躯命。劈鸳鸯是猖狂寇兵。最堪怜。蓬踪浪迹似浮萍。</p>
        
        <p class="白">瑶琴。你既遇巫娘。仔细与我说个明白。</p>
        
        <p class="曲"><span class="牌">前腔</span><span class="科">净</span>为寻花步入招提境。紫云岩有观音殿庭。金雀花在阶前相映。闲拈弄。偶遇尼僧。因说起相公名姓。扑簌簌泪珠交迸。却原来是遭劫掠。铮铮守贞。拚投崖。遇救仗彼神灵。</p>
        
        <p class="曲"><span class="牌">赚</span><span class="科">旦丑同上</span>远涉兼程。已到河阳锦绣城。<span class="科">丑</span>官衙近。忙行通报便相迎。<span class="夹白">禀老爷。夫人已到。<span class="科">生</span></span>出公庭。<span class="科">旦</span>喜今官爵威仪盛。不弃糟糠感志诚。<span class="科">生</span>真侥幸。偶因代赋承新命。有惭为令。有惭为令。</p>
        
        <p class="白"><span class="科">丑</span>禀老爷。外面上司公文紧急。请老爷上堂挂号。<span class="科">生</span>夫人少坐片时。下官发遣即来。<span class="科">生下遗书介旦念书介</span>原来巫妹所寄之诗。可见相公时刻将他在念。待我藏于袖中。慢慢以言试之。</p>
        
        <p class="曲"><span class="牌">前腔</span><span class="夹白"><span class="科">旦</span>巫妹。</span>你翦雪裁冰。<span class="夹白">官人。</span>你袖失遗书似薄情。杨花性。沾泥飞絮类书生。<span class="科">生上</span>见卿卿。今朝喜得交鸳颈。<span class="科">旦</span>不负当年金雀盟。<span class="夹白"><span class="科">生</span>与你所分金雀。夫人想必带来也。<span class="科">旦</span>妾朝夕佩在身伴。君之金雀何在。<span class="科">生</span>藏在书箱内。<span class="科">旦</span>当年赠别。金雀轻分。此夕重逢。依然成对。可去取来。待我仍以绣线同心。系于一处。<span class="科">生</span>多承夫人美意。下官即当取来。呀。夫人初到。未可轻言巫氏之事。他又提起金雀。将甚么与他对合。罢罢。便将巫氏寄来的书信。与他一看。或者见他为我守节投崖。接来完聚。也不见得。呀。书已不在袖中。怎么处。<span class="科">旦</span>相公金雀怎么不取来。<span class="科">生</span>寻不见书箱锁匙。待明日取来看罢。<span class="科">旦</span></span>真薄幸。原何陇蜀相兼并。这般渴病。这般渴病。</p>
        
        <p class="白"><span class="科">生</span>夫人忒多心了。金雀果在下官书箱内。明早取来。与夫人看便了。<span class="科">旦</span>金雀乃至灵之物。先飞到我袖中来了。<span class="科">生</span>在那里。<span class="科">旦</span>可不在这里。</p>
        
        <p class="曲"><span class="牌">江头金桂</span><span class="科">旦</span>休得要巧妆行径。我跟前不奈听。金雀当初婚订。得谐双姓。绾红丝牵定盟。我和你鸳鸯交颈。连枝同并。只合气求相应。共享安宁。如何觊傍枝。觅小星。大亏心短幸。<span class="夹白"><span class="科">生</span>下官并无短行。<span class="科">旦</span>你还说甚么。</span>背行蹊径。空自语惺惺。<span class="科">出书介</span>这题诗绝句伊谁寄。<span class="科">出双雀介</span>雀解双飞却怎生。</p>
        
        <p class="曲"><span class="牌">前腔</span><span class="科">生</span>非是我亏心薄行。你从来贤会称。<span class="夹白"><span class="科">旦</span>便不贤会这一遭儿。<span class="科">生</span>这也是儿女故态。</span>一自与卿分手。良朋胥庆。喜巫姬守志盟。<span class="夹白"><span class="科">旦</span>说甚么巫姬。我不晓得。<span class="科">生</span>巫姬者。乃是巫彩凤。青楼守志女子也。<span class="科">旦</span>青楼之女。有甚么志。<span class="科">生</span>我与山公名山酌酒。见渠执爵徬徨。举止羞涩。细鞫伊情。顿生怜悯。我实无意于他。当不过山公撺掇。非干我事。</span>因此上偶遇私成。未闻尊命。<span class="夹白"><span class="科">旦</span>却又来。你既不惑志于他。何不差人报我知道。乃率意竟行。这等大胆可恶可恶。<span class="科">生</span>那时也要差人修书报知夫人。然后成事。怎奈一时情牵。欲罢不能。没奈何。只得不告而娶。若是夫人见他青楼守志。也要生怜。<span class="科">旦怒介</span>掷果之生。忘其耻也。<span class="科">生</span>那巫姬实无一端可取。<span class="科">旦</span>既无一端可取。缘何两意相投。<span class="科">生</span></span>闻说寇兵入境。他投崖殒身。感神救之为比僧。<span class="夹白"><span class="科">旦</span>他今做了比丘尼。他也是六根清净。傍观不雅。使不得了。<span class="科">生</span></span>望海涵仁育。毕吾狂兴。<span class="夹白"><span class="科">旦</span>你的兴儿觉得太狂了些。<span class="科">生跪介</span></span>免得意萦深。<span class="夹白"><span class="科">旦</span>区区县令。作此态度。可不羞耻。且起来。我实对你说。<span class="科">生</span>愿闻。<span class="科">旦</span>这桩事断然成不得。<span class="科">生</span>便不成也罢了。异哉。这金雀怎么在你手里来了。</span>正是鹿迷郑相应难辨。蝶梦庄周不易明。</p>
        
        <p class="白"><span class="科">旦</span>夜深了。我要进房安息。有话明日再说。<span class="科">生</span>夫人莫辞劳倦。卑人少伸接风之敬。<span class="科">旦</span>待你心上人来接风。<span class="科">生</span>你到不是我心上人。<span class="科">旦晬介推倒生下生吊场丑</span>老爷怎么跌倒在地上。<span class="科">生</span>适来下阶错步。<span class="科">丑</span>不是下阶错步。还是夫人吃醋。<span class="科">生</span>瑶琴。如之奈何。怎么处。<span class="科">丑</span>这不难。夫人远来。如今进房去曲意奉承。慢慢自然成事。<span class="科">生</span>他闭了门。不容我进去。<span class="科">丑</span>这等说。到书房里去。我和你两个叙一叙旧情。</p>
        
        <p class="落诗">榴花解相思。<br />瓣瓣飞红血。<br />妇人无妒心。<br />天下称奇绝。</p>
        
        <h2 id=ch29 class="chapter"><span class="出题">第二十九出　集贤</span></h2>
        
        <p class="曲"><span class="牌">出队子</span><span class="科">小生上</span>心怡神旷。心怡神旷。水廓山林景倍常。诗坛酒社乐徜徉。问柳寻花真胜赏。浮白呼卢。歌喉有腔。</p>
        
        <p class="白">还凭躐履据胡床。不数南楼在武昌。自是群英多意气。诙谐不碍醉时狂。自家山涛是也。向者挂冠云游。近日来此河阳胜境。不料嵇阮众君子。一时咸集于此。潘安仁又在此间为县令。他将奇花异卉。种得满城人皆称为花县。昨日相约河阳别墅。酌酒玩花。县令即为东道主人也。适间曾有侍童相邀。少待一时。同诸友偕往。多少是好。</p>
        
        <p class="曲"><span class="牌">前腔</span><span class="科">众上</span>平生豪放。平生豪放。万竹林中作醉乡。搊筝拨瑟韵铿锵。酌酒敲棋心意爽。笑傲乾坤。尘氛尽忘。</p>
        
        <p class="白"><span class="科">外</span>自家嵇康是也。<span class="科">净</span>自家向秀是也。<span class="科">末</span>自家阮籍是也。<span class="科">老</span>自家王戎是也。<span class="科">中净</span>自家阮咸是也。<span class="科">丑</span>自家刘伶便是。<span class="科">外</span>山公在前。不免相见。<span class="科">众见介小生</span>列位。吾辈昔为竹林七贤。今为河阳游客。掷果种得满县皆花。又且是东道主人。我们步至河阳别墅何如。</p>
        
        <p class="曲"><span class="牌">前腔</span>山林疏旷。山林疏旷。不复冠簪在庙廊。游山玩水任猖狂。意契心孚在草莽。豪迈顿兴。风流怎当。</p>
        
        <p class="曲"><span class="牌">前腔</span><span class="科">生上</span>晴空云朗。晴空云朗。百种名花开向阳。殷红浅紫鬭芬芳。喜遇英豪皆羡仰。别墅吟哦。躭觉胜常。</p>
        
        <p class="白"><span class="科">见介</span>请了。<span class="科">小生</span>列位。东道主人来也。宾既集矣。酒既馨矣。此墅之中。不尚虚礼。不迎客来。不送客去。宾主相忘。坐列无序。不云是非。不议公事。闲谈古今。静玩山水。饮酒观花。以适吾趣。道义之交。如此而已。且看酒过来。<span class="科">生把酒介</span></p>
        
        <p class="曲"><span class="牌">六犯宫词</span><span class="犯牌">梁州序</span>斯文宗匠。放情游宕。寻个偷闲适旷。浮生若寄。何须着意奔忙。<span class="犯牌">桂枝香</span>笑杀红尘客。行踪类触羊。<span class="夹白"><span class="犯牌">甘州歌</span></span>虚名网。薄利场。雁飞不到最堪伤。<span class="犯牌">傍妆台</span>须知为韩逸士从松子。绝胜云梦将军死未央。<span class="犯牌">皂罗袍</span>两疏机见。鸱夷泛航。翻身跳出红尘浪。<span class="犯牌">黄莺儿</span>问兴亡。封侯拜将。今日在何方。</p>
        
        <p class="白"><span class="科">外</span>对此名花。不可无佳什。共联一首。以乐天真。若诗不成。罚依金谷酒数。<span class="科">小生</span>嵇公首唱。<span class="科">外</span>花在名园费品评。<span class="科">净</span>河阳开宴会仙真。<span class="科">末</span>十分春色留人醉。<span class="科">中净</span>百种花香幽阁清。<span class="科">老</span>酒美要同金谷罚。<span class="科">小生</span>诗成不觉玉山倾。<span class="科">生</span>人生值此升平乐。<span class="科">外</span>何用黄金贮满籯。<span class="科">小生</span>刘公何独无诗。<span class="科">丑</span>今日河阳会上友。你们作诗把肚肠纽。撚指岁月过隙驹。白衣仿佛成苍狗。我自留心玩百花。剩得樽中扫愁帚。莫笑予为嘴馋人。爱饮刘伶只吃酒。<span class="科">小生</span>酒有甚么好处。<span class="科">丑</span>酒。酒薮。天之美禄。杜康为首。仪狄作之。充喉适口。能开壮士之胸襟。善助文人写科蚪。消了臧父之愁。暖了吟诗之手。白鼓丁。黄芽韭。锦枝绿橘橙梨藕。直吃得流星赶月风送云。东倒西歪番筋斗。<span class="科">外</span>刘公善知酒趣。恁意游乐一番。多少是好。</p>
        
        <p class="曲"><span class="牌">长拍</span>种种花放。种种花放。重重酒酿。花情酒债堪赏。对花酌酒。递花枝击鼓催觞。花艳酒卮香。向百花深处。把酒樽开赏。今朝共饮中山酒。明日花飞又那厢。算将来。花酒解愁肠。真个是酒浮花色。一团春盎。</p>
        
        <p class="曲"><span class="牌">短拍</span>月上东墙。月上东墙。人游蓬厂。最可人星明月朗。人月两相当。看今月团圆。曾经照古人观赏。醉人儿扶归象床。喜得穿窗月色。照人清爽。</p>
        
        <p class="曲"><span class="牌">尾声</span>意欢欣。情舒畅。携手同登不夜堂。且安排再整壶觞。</p>
        
        <p class="落诗">晋代风流回不同。<br />今将心事了杯中。<br />时人不识予心乐。<br />只道花枝别样红。</p>
        
        <h2 id=ch30 class="chapter"><span class="出题">第三十出　完聚</span></h2>
        
        <p class="曲"><span class="牌">新水令</span><span class="科">旦上</span>冰清玉润坐琴衙。对两山排闼如画。苔痕阶上绿。日影席前花。脂粉轻搽。髻包笼香罗帕。</p>
        
        <p class="白">只怕儿夫性不真。故将金雀动伊心。若还鸾凤和鸣调。不负灯前月下人。奴家已见相公。做作几番嗔詈。只道我嫉妒之心。那知我因事纳忠。相公与竹林七贤。游赏河阳别墅去了。暮夜方归。少待巫妹来到。送入绣房中去。管交三生重会约。鸾凤喜和鸣。</p>
        
        <p class="曲"><span class="牌">步步娇</span><span class="科">贴旦同中净上</span>辞禅离却云堂下。经典从今罢。重观镜里花。水月闲心。复教尘挂。<span class="科">丑</span>来此是官衙。百年之事今方罢。</p>
        
        <p class="白">已到了。待我通报。巫娘已到了。<span class="科">旦</span>快请进来。<span class="科">见介贴</span>容妾拜见。<span class="科">旦</span>路途劳顿。不消行礼。</p>
        
        <p class="曲"><span class="牌">折桂令</span><span class="科">贴</span>谢夫人贤慧撑达。济困扶危。容纳奴家。最堪怜飘泊天涯。苦遭兵变。命掩黄沙。虽只是感菩提。投师挂搭。终不失伴香奁。侍奉供茶。云阻巫峡。脸衬丹霞。愿从今手习流黄。说甚么鬓整堆鸦。</p>
        
        <p class="曲"><span class="牌">江儿水</span><span class="科">旦</span>细看巫娥貌。亭亭出水花。三贞九烈堪钦讶。从容气度真幽雅。闺中得子真无价。<span class="夹白">红霞。你送巫娘到绣房中。换了鲜明衣服。待相公回来。与他完聚。巫娘呵。</span>重整黛螺新画。相会才郎。免得夕萦朝挂。</p>
        
        <p class="曲"><span class="牌">雁儿落</span><span class="科">生</span>昨赴河阳墅。未返家。今日里早归衙。来花下。虽然是与心知共酒诗。怎能彀向巫娥谈别话。<span class="夹白"><span class="科">见介</span>呀。</span>非是俺重沈酣。眼乜斜。非是俺。躭曲糱。贪杯斝。只为心上事难抛下。也只为意中人在一涯。卿家恁怜我。鬼门上空占卦。<span class="夹白"><span class="科">旦</span>休要负我。方许你二人完聚。就在此堂前拜我一拜。我便如尊命。<span class="科">生</span>若肯相容。莫说一拜。百拜也不敢辞。终身不忘厚德。</span>恕小生幸也么差。俺这里。愿抒情。甘罪罚。</p>
        
        <p class="曲"><span class="牌">侥侥令</span>狂生真放达。滥语似鸣蛙。<span class="夹白"><span class="科">旦</span>随我到房去。教你看一个不得意的人儿。</span>转过绣房围屏下。你只看这人儿。可是他。</p>
        
        <p class="曲"><span class="牌">收江南</span><span class="夹白"><span class="科">贴</span>呀。</span>猛可里喜相逢。惊觉呵。恍疑似露中花。<span class="科">生</span>谢得你投崖守志足堪夸。今日里分开破镜又重华。这金雀可佳。那金雀可佳。成就了文鸾彩凤遂心芽。</p>
        
        <p class="曲"><span class="牌">园林好</span><span class="科">小生上</span>月车郎。两谐室家。妻和妾。玉无玷瑕。堪羡入芸窗诗话。行庆贺。到私衙。</p>
        
        <p class="白"><span class="科">生</span>山公到矣。夫人不须回避。请山爷进来。<span class="科">小生</span>潘郎。潘郎。美哉。乐哉。可称交鸾友凤矣。山人画得鸾凤和鸣一幅。见兄之功名婚姻。皆由于此。复有诗一首相赠。知君种玉有蓝田。绣幕红丝结好缘。鸾展修文离泽夕。凤腾五采下云轩。开口笑时浑似品。侧身眠处却如川。方才了得西边事。又被东边打一拳。<span class="科">生</span>所谓喜笑谑兮。不为虐兮。</p>
        
        <p class="曲"><span class="牌">沽美酒</span><span class="犯牌">太平令</span>这情踪。实可夸。看和鸣。喜气佳。凤侣鸾俦共一家。匹配有才华。掷果得风流儒雅。河阳令。放情潇洒。齐远山。举案描画。守节姬。一点不瑕。我呵。赤紧的惜花种花弄花。<span class="夹白">呀。</span>又何虑惊鸳鸯打鸭。</p>
        
        <p class="曲"><span class="牌">清江引</span>功名富贵如飘瓦。世事休萦挂。三万六千场。良会无多价。好光阴。似加鞭。催骏马。</p>
        
        <p class="落诗">井文鸾欣谐佳偶。<br />巫彩凤重会良缘。<br />月下老赤绳双系。<br />无心子燕市重编</p>

    </body> 
</html>