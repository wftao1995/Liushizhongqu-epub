<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/繡襦記</title>
        <meta name="author" content="明　徐霖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">繡襦記</span></h1>

        <p class="作者">明　徐霖　著</p>
        
        <h2 id=ch1 class="chapter"><span class="齣題">第一齣　傳奇綱領</span></h2>

        <p class="白"><span class="科">末上</span>鄭子元和。滎陽人氏。雋朗超群。應長安鄉試。李娃眷戀。追歡買笑。暮雨朝雲。忽爾囊空。李娘計遣。路賺東西怨莫伸。遭磨折殘生幾喪。進退無門。貧寒徹骨傷神。嘆飢吻號猿衣結鶉。幸逢娃痛惜。繡襦護體。乳酥滋胃。復振精神。剔目勸學。登科參軍之任。父子萍逢訴此因。行婚禮重諧伉儷。天寵沐殊恩。<span class="科">問答照常</span></p>
        
        <p class="落詩">鄭元和長安鄉試。<br />賈二媽竹林設計。<br />樂道德郵亭執伐。<br />李亞仙劍門匹配。</p>
        
        <h2 id=ch2 class="chapter"><span class="齣題">第二齣　正學求君</span></h2>
        
        <p class="曲"><span class="牌">滿庭芳</span><span class="科">外上</span>學冠天人。望隆山斗。蟬聯簪組傳芳。官居刺史。風化重綱常。所喜民安物阜。聽絃歌盈耳洋洋。攄忠藎。免慚尸素。竭悃報君王。</p>
        
        <p class="白">專城千里保無危。撫字黔黎得所宜。訟簡化行無箇事。自公退食儘委蛇。下官姓鄭。名儋。乃桓公之後裔。家世甚振於滎陽。時望頗崇於朝野。官居刺史。任莅常州。夫人虞氏。相夫有雎鳩之風。孩兒元和。肖父無豚犬之誚。今年正當大比。欲著孩兒去應試。未知夫人意下何如。言之未盡。夫人已來。</p>
        
        <p class="曲"><span class="牌">菊花新</span><span class="科">貼</span>牙籤萬軸繞芸窗。教子須知有義方。丹桂孕天香。早趁涼飆飄蕩。</p>
        
        <p class="白"><span class="科">相見介外</span>夫人。孩兒年已長成。學問充足。今當大比。欲著他去科舉。你意下何如。<span class="科">貼</span>相公。自古道幼而學。壯而行。孩兒學既優長。正該着他去。倘得一官半職。也顯平昔訓子之功。<span class="科">外</span>夫人言之有理。且喚來興出來。試問孩兒立志何如。來興那裡。<span class="科">丑</span>洗硯魚吞墨。烹茶鶴避煙。<span class="科">外</span>我且問你。大相公一向在學中。勤惰何如。<span class="科">丑</span>大相公一向奮志雲程鶚薦。埋頭雪案螢窗。手不釋卷。口不絕吟。筆落驚風雨。詩成泣鬼神。文章光焰。度量汪洋。<span class="科">外</span>我要着他去科舉。可去得麼。<span class="科">丑</span>大相公要去科舉。必定是禹門三汲浪。平地一聲雷。<span class="科">外</span>去請他出來。</p>
        
        <p class="曲"><span class="牌">前腔</span><span class="科">生</span>儒家樹德有餘香。一脈書香後胤昌。庭訓敢遺忘。學禮學詩為上。</p>
        
        <p class="白"><span class="科">外</span>孩兒。讀書利益。本欲開心。不可凌忽長者。不務實學。惟事虛文。不宜徒恃能文。忽欺傲慢。而淪於不肖焉耳。不可如此。<span class="科">生</span>請問爹爹。今之為學者。何為不肖。</p>
        
        <p class="曲"><span class="牌">榴花泣</span><span class="科">外</span>論古之學者所學甚精詳。知本末重綱常。彬彬文質好行藏。看先行孝弟。餘力學文章。<span class="科">生</span>晨昏激昂。務乾乾惕勵心收放。效先儒入室升堂。淑諸人鑿壁懸梁。<span class="科">貼</span>嘗聞得從來白屋出朝郎。榮親顯祖名揚。汝當勵志繼書香。早把皇猷黼黻。步武位巖廊。<span class="科">生</span>嘉言敢忘。喜青雲有路終須上。鳳皇雛準擬朝陽。烏鵲情恐難終養。</p>
        
        <p class="白"><span class="科">末</span>自家喚名宗祿。乃鄭相公乳母之婿。有事走報。不免徑入。<span class="科">外</span>呀。宗祿。你在家管事。來此怎麼。<span class="科">末</span>今朝廷開科取士。本府把大相公名字。申報京兆尹去了。今來催促起程。特來報知。<span class="科">外</span>夫人。可喜可喜。我正要着他去科舉。本府已將孩兒名字申報去了。<span class="科">貼</span>孩兒學問雖曰有成。只是途路風霜不慣。得一人相陪他去纔好。<span class="科">外</span>夫人。這個容易。此間學中有科舉的秀才。待我請一位與孩兒同去。<span class="科">貼</span>恐此間秀才。與滎陽氣習不同。不相契合。<span class="科">丑</span>稟老爹。滎陽三家村有個儒士。姓樂。名道德。屢利科舉。可請此人陪去到好。<span class="科">外</span>這三家村是個小去處。怎麼有好人。不可去請他。<span class="科">丑</span>老爹。十室之邑。必有忠信之人。三家之村。豈無文德之士焉。<span class="科">貼</span>宗祿。你既認得他。可差來興去請。觀他抱負如何。果有學行。就央他同孩兒去罷。<span class="科">外</span>說得是。來興。你去請樂秀才。到毗陵驛前登舟。宗祿。你可去收拾行李盤纏。就來起程。<span class="科">末</span>不知收拾何物。</p>
        
        <p class="曲"><span class="牌">漁家傲</span><span class="科">外</span>恁收拾琴劍書箱。把囊金滿載行裝。願只願車馬無勞。壯行色滿懷春盎。<span class="科">生</span>故鄉領命還前往。怎敢憚黃塵白浪。看槐黃舉子正忙。管此去功名唾掌。<span class="科">貼</span>我孩兒學已成章。不家食觀國之光。慮只慮孱弱身軀。怎跋涉水遠山長。且斟量結伴資諸講。<span class="夾白">那樂秀才</span>抱經綸儉讓溫良。他慣觀場屋知趨向。料得意同登龍虎榜。</p>
        
        <p class="曲"><span class="牌">尾聲</span>膺鄉薦赴選場。倘得名標金榜。閥閱門楣倍有光。</p>
        
        <p class="落詩">速整行裝赴帝畿。<br />成名管取駕高車。<br />分明有箇朝天路。<br />何事男兒不讀書。</p>
        
        <h2 id=ch3 class="chapter"><span class="齣題">第三齣　偽儒樂聘</span></h2>
        
        <p class="曲"><span class="牌">秋夜月</span><span class="科">淨上</span>假喫虧見利渾忘義。者也之乎全不濟。飢來一字不堪煮。讀甚麼史書。講甚麼史書。</p>
        
        <p class="白">自家滎陽三家村中一箇儒士樂道德是也。功名蹭蹬。豪傑之志已灰。家業凋零。浩然之氣已餒。和光棍惟以利欲是圖。今年正當大比。這些後生小子。要來求我講貫。且騙幾文錢鈔。只是這膏粱子弟。都被我哄盡。鬼也不信。不免別作區處。且到街上撞一撞。撞得箇富主兒。就是主顧了。</p>
        
        <p class="曲"><span class="牌">前腔</span><span class="科">丑</span>愛整齊衣飾真標致。出入府門多伶俐。人稱大叔真豪氣。長多少面皮。壯多少面皮。</p>
        
        <p class="白">呀。原來就是樂相公。<span class="科">淨</span>來興老弟。你何往。<span class="科">丑</span>特來望相公。正要到宅。<span class="科">淨</span>多承老翁下顧。<span class="科">丑</span>有一件事作成你。故此來尋。<span class="科">淨</span>感承你好意。甚麼好事。<span class="科">丑</span>我家大相公要去科舉。老爹要尋個朋友相陪。我在老爹面前。極力稱贊。故來相請。<span class="科">淨</span>好說好說。跟別人去幫閒。有大富貴。兄弟。我若幫閒會榮貴。做得人家。我幾時發跡了。不去。<span class="科">丑</span>你不去也罷。只是辜負我作薦你的意思。<span class="科">淨</span>我這們一箇人。要你這小廝作薦。惶恐。<span class="科">丑</span>我作薦你不去便罷。果不出吾老爹所料。<span class="科">淨</span>你老爹怎麼料我。<span class="科">丑</span>說你是犁牛之子。怎麼與我千里駒同行。<span class="科">淨</span>啐啐。死羊不曾見。活羊見萬千。我看你在眼裡。<span class="科">丑</span>來。那裡去。<span class="科">淨</span>放手。不要纏我生意。<span class="科">丑</span>我相公此去。金銀車載斗量。好少東西。你沒福消受。我告回。<span class="科">淨</span>你且來。我問你。<span class="科">丑</span>放手。莫誤我生意。<span class="科">淨</span>老弟不要拿班。我纔說的。都是大帽子鋪門面說話。望你作成。<span class="科">丑</span>我大相公此去。金銀是多的。我作成你去。儘意哄他嫖賭。將來我與你八刀。<span class="科">淨</span>這箇定然。<span class="科">丑</span>就請同行。<span class="科">淨</span>你先行。待我收拾鋪蓋就來。<span class="科">丑</span>又來清水下白米。你有甚麼好鋪蓋在家裡。<span class="科">淨</span>老弟沒奈何。有便作成在下。你把相公的鋪蓋到下處。只說是我的。壯觀一壯觀。這箇能事在此。<span class="科">丑</span>你且說怎麼樣能事。</p>
        
        <p class="曲"><span class="牌">大迓鼓</span><span class="科">淨</span>我相隨赴帝畿。共登山玩水。弔古留題。與他馬上扶沈醉。替他石上和新詩。<span class="夾白"><span class="科">丑</span>若如此。忒知趣了。<span class="科">淨</span></span>知趣着人舍我更誰。<span class="夾白"><span class="科">丑</span>此一去。我相公呵。</span>金銀儘有餘。你哄他尋花問柳。博弈銜杯。<span class="夾白"><span class="科">淨</span>若如此壞了我的心術了。<span class="科">丑</span></span>你且利其所有資其勢。人生快活是便宜。<span class="夾白"><span class="科">淨</span>只怕誤了他的前程。<span class="科">丑</span></span>錯了前程還有後期。<span class="夾白"><span class="科">淨</span>老兄若教我做文章呵。實不會。若教我哄人爛熟。</span>我聲音通九夷。喜高談闊論。唾落珠璣。中原雅韻何消記。南蠻鴂舌且休題。總是儀秦仗我說詞。<span class="科">丑</span>你且學而時習之。莫矜誇唇舌。言慎樞機。若使妄為些子事。空勞讀數行書。蹈規循矩沒是非。</p>
        
        <p class="白"><span class="科">淨</span>承教承教。就此同行。<span class="科">丑</span>相公少待。我去毗陵驛前登舟。放了行李。再與你去。<span class="科">淨</span>既如此專待同行。凡事全仗老弟擡舉。<span class="科">丑</span>你這樣人。到要小廝門擡舉。<span class="科">淨</span>你又要拿班。閒話休得說也。</p>
        
        <p class="落詩">陪侍長安赴選。<br />發軔先到毗陵。<br />雖是千里之馬。<br />非人不能自行。</p>
        
        <h2 id=ch4 class="chapter"><span class="齣題">第四齣　厭習風塵</span></h2>
        
        <p class="曲"><span class="牌">一翦梅</span><span class="科">貼上</span>年少煙花作女娘。羅綺飄香。粉黛生香。於今兩鬢點秋霜。色裡紅妝。鏡裡清光。</p>
        
        <p class="白">門戶雖慚卑陋。聲名早播京華。久棄琴棋書畫。渾忘雪月風花。老身李大媽是也。本係劍南人氏。不幸夫主早亡。失身塵坌。流寓長安。有箇親生女兒。年方二八。小字亞仙。生得如花似玉。詩詞書畫。吹彈歌舞。針指女工。無所不通。所交接者。皆貴戚豪族。愚夫俗子。不敢往來。今早崔尚書要同曾學士老爹來我家裡賞海棠。分付銀箏整治筵席。以待他家。<span class="科">旦小旦同上</span></p>
        
        <p class="曲"><span class="牌">前腔</span><span class="科">旦</span>裙襯弓鞋入繡房。蘭茝生香。環珮鏗鏘。<span class="科">小旦</span>朝雲暮雨為誰忙。心戀襄王。夢遶高唐。</p>
        
        <p class="白"><span class="科">旦</span>紅錦曉拂菱花鏡。淡掃春山眉瘦損。<span class="科">小旦</span>起來無力憑闌杆。睡熟海棠花未醒。<span class="科">旦</span>自慚陋質。而獲寵名公。身雖墮於風塵。而心每懸於霄漢。未知何日得遂從良之願。<span class="科">小旦</span>姐姐只說從良。從良有甚麼好處。<span class="科">旦</span>從了良。了我一生之事。怎麼不好。<span class="科">小旦</span>姐姐有子弟娶到家去。大老婆喫醋撚酸。你要高高不得。要低低不得。那時節要出來就難了。<span class="科">旦</span>嫁到人家去。大小自有名分。我盡做小的道理。就是了當。<span class="科">小旦</span>了當。了當。我幾曾見唱的老婆嫁人。有箇了當。<span class="科">旦</span>不要胡說。取針線箱來。待我繡個羅襦來穿。<span class="科">小旦</span>我們這樣人家。不耕而食。不蠶而衣。你有如此香肌。怕沒有人做錦繡衣服與你穿。自去繡羅襦。<span class="科">旦</span>銀箏。你曉得甚麼。古之王后。尚且親織玄紘。我是煙花。豈可不事女工。<span class="科">小旦</span>待我去取。針線箱在此了。<span class="科">旦</span>且放下。</p>
        
        <p class="曲"><span class="牌">香羅帶</span>徐開針線箱。凝神繡牀。羅襦綴花還自想。牡丹魏紫配姚黃也。鸞和鳳並翺翔。雲霞燦燦奪目光。匏齒生香也。細嚼殘紅吐碧窗。</p>
        
        <p class="曲"><span class="牌">前腔</span><span class="夾白"><span class="科">小旦</span>姐姐</span>身居錦繡鄉。衣裳滿箱。綺羅不須勤紡繡。女工針指免思量也。<span class="夾白"><span class="科">旦</span>不要管我。把這繡襦呵。</span>加五彩煥文章。<span class="夾白"><span class="科">小旦</span>姐姐。待你做完了。</span>我把薰籠再薰蘭麝香。勸取娘行也。翦短郎當舞袖長。</p>
        
        <p class="白"><span class="科">貼</span>天仙執手整香羅。入午光涵雪一窩。翰苑文章歸錦繡。卻來月窟伴姮娥。呀。我兒在此做些甚麼奇物。<span class="科">旦</span>繡羅襦。<span class="科">貼</span>我兒。你且收拾起。方纔崔尚書着人來說。少間同曾學士來我家看海棠。先送三兩銀子在此整酒。你快去梳妝洗面也。<span class="科">旦</span>好箇幫襯知趣的子弟。我去接他。<span class="科">貼</span>你看這丫頭。只要幫襯的子弟。竟不顧娘要錢使。那知趣的不過是打丣的。我只要覓幾文錢養家。管甚麼幫襯不幫襯。你與他過一世不成。<span class="科">旦</span>你進去。我曉得了。只管歪廝纏。<span class="科">貼</span>你看這丫頭。又惱我了。<span class="科">淨</span>邀曾學士到亞仙家看海棠。消遣情懷則箇。</p>
        
        <p class="曲"><span class="牌">船入荷花洞</span>如玉嬌娃懸遐想。解人意心中歡暢。<span class="科">小生</span>車過平康。馬嘶柳巷。一派笙管嘹喨。</p>
        
        <p class="白"><span class="科">旦</span>呀。二位大人萬福。<span class="科">淨</span>亞仙。聞得你家海棠盛開。特來賞翫。<span class="科">旦</span>酒殽已治。專待品題。<span class="科">小生</span>老先生。請品題一品題花如何。<span class="科">淨</span>還是先生。<span class="科">小生</span>學生僭了。你看盛若霞藏日。鮮僭血染紅。西施初宴罷。沈醉倚東風。<span class="科">淨</span>好好。品題花不如學士。品題人不如亞仙。<span class="科">旦</span>奴家豈敢論人之短長。<span class="科">淨</span>你卻閱人多矣。所以人之長短。你多曉得。<span class="科">旦</span>長短多在老爺口裡。<span class="科">小生</span>亞仙不要謙遜。評品我二人一評品。<span class="科">旦</span>若論調羹鼎鼐。燮理陰陽。則學士不如宰相。論嘲風弄月。惜玉憐香。則宰相不如學士。<span class="科">淨</span>好好。品題得是。品題得是。看起來亞仙極會品的了。品得我快活。品得我快活。學士品花。亞仙品人。我如今把花與人同品如何。<span class="科">小生</span>這個使得。<span class="科">淨</span>有有兩樣海棠在此。<span class="科">旦</span>果是兩樣。<span class="科">淨</span>這樣叫甚麼。<span class="科">旦</span>是垂絲。<span class="科">淨</span>是垂絲。就比老夫。<span class="科">旦</span>你要學這樣標致。再不能勾了。<span class="科">淨</span>我不像他標致。像垂絲一般軟了。<span class="科">旦</span>你腰間須軟。背上還硬。<span class="科">淨</span>這樣叫甚麼。<span class="科">旦</span>是鐵梗。<span class="科">淨</span>就比學士。我便比垂絲。學士比鐵梗。亞仙你卻比那一樣。<span class="科">旦</span>我愛的是鐵梗。<span class="科">淨</span>這丫頭只喜歡硬的。<span class="科">旦</span>罰你輕言。<span class="科">淨</span>怎麼打我。<span class="科">旦</span>打者是愛。<span class="科">淨</span>打是愛。出於何典。<span class="科">旦</span>出於嫖經上。<span class="科">淨</span>嫖經到不曾讀。不曉得好快活。<span class="科">旦</span>好不着人。怎麼打我這一下。<span class="科">淨</span>禮無不答。你愛我。我也愛你一愛。<span class="科">旦</span>曾老爺在此好沒趣。<span class="科">小生</span>老先生請賞花。</p>
        
        <p class="曲"><span class="牌">惜奴嬌</span><span class="科">淨</span>品壓群芳。喜名傳西蜀。色侵羅幌。微風蕩。斜倚玉欄杆上相像。沈醉西施。濃抹胭脂。晚妝停當。<span class="科">合</span>非奬。總斗大牡丹花。怎比婀娜佳況。</p>
        
        <p class="曲"><span class="牌">前腔</span><span class="科">小生</span>端詳。艷質無雙。看妖妍着雨。滿枝開放。肌膚絳。翠袖捲紗明朝相彷。被酒華清。出浴溫泉。太真模樣。<span class="科">合前</span></p>
        
        <p class="曲"><span class="牌">黑麻序</span><span class="科">旦</span>堪傷。有色無香。倘梅花相對。兩情悽慘。嘆失身華屋。錦繡無障。惆悵。托根桃李場。牽情蜂蝶忙。<span class="科">合</span>謾敷揚。當筵一曲清歌。何必少陵詩奬。</p>
        
        <p class="白">二位大人在上。奴家看此花呵。</p>
        
        <p class="曲"><span class="牌">前腔</span>搖颺。別樣風光。愛垂絲妖軟。舞腰宮樣。好輕輕擎起。翠盤仙掌。堪傷。清溪照艷妝。紅錦襯紫堂。<span class="科">合前</span></p>
        
        <p class="曲"><span class="牌">錦衣香</span>畫檻傍。瑤階下。花萼芳。精神爽。臉映丹霞。暈酣仙釀。東風嫋嫋泛崇光。青皇作主莫遣飄揚。怕無情風雨褪紅妝。低垂粉頸。傾國傾城貌一朝摧喪。廊空響屧。馬嵬途葬。</p>
        
        <p class="白"><span class="科">旦</span>二位老爺既賞花。夜將闌了。還是在此安置。還是回去。<span class="科">眾</span>還是奉賃罷。</p>
        
        <p class="曲"><span class="牌">漿水令</span>夜深沈漏聲響。想花神春夢悠揚。高燒銀燭照紅妝。空濛香霧。月轉迴廊。紅英燦。爭趨向。半開時節宜忻賞。行樂地。行樂地易生草莽。休辜負。休辜負好時光。</p>
        
        <p class="曲"><span class="牌">尾聲</span>哄春麗色情歡暢。水次不堪凝望。一樹梨花也自芳。</p>
        
        <p class="落詩">酒散花前興已孤。<br />瑤臺月色侵冰壺。<br />老夫今夜還先醉。<br />欲倩佳人錦袖扶。</p>
        
        <h2 id=ch5 class="chapter"><span class="齣題">第五齣　載裝遣試</span></h2>
        
        <p class="曲"><span class="牌">碧玉令</span><span class="科">外上</span>春雷已動蛟龍起。杏花天正當鄉試。<span class="科">貼</span>文運天開。金榜願名魁。<span class="科">末</span>忙催促上長安。整齊行李。</p>
        
        <p class="白"><span class="科">外</span>宗祿。行李完備麼。<span class="科">末</span>完備了。<span class="科">貼</span>多帶些盤纏。<span class="科">末</span>計其京師薪水之費。將有二載之用。<span class="科">丑</span>途路千餘里。來回數日間。<span class="科">外</span>呀。來興。你回來了。樂秀才可來麼。<span class="科">丑</span>樂秀才在毗陵驛前豋舟。等候大相公。<span class="科">貼</span>相公。我夜夢見一神。贈我孩兒詩一首。不知何意。<span class="科">外</span>夫人。那詩可記得麼。<span class="科">貼</span>那詩道。萬丈龍門只一跳。月中丹桂連根拗。去時荷葉小如錢。歸來必定蓮花落。不知主何凶吉。<span class="科">外</span>好夢。皆應孩兒。來興請相公來。<span class="科">丑</span>大相公有請。<span class="科">生上</span></p>
        
        <p class="曲"><span class="牌">少年遊</span>地底轟雷。看潛龍奮鱗甲高飛。呼吸滄溟。化為霖雨。<span class="科">貼</span>潤枯苗管取勃然興起。<span class="科">合</span>慶豐登民無饑餒。</p>
        
        <p class="白">少小須勤學。文章可立身。滿朝朱紫貴。盡是讀書人。聞得父母喚我。只得出去。<span class="科">見介</span>爹娘拜揖。<span class="科">外</span>孩兒。吾觀汝之才。當一戰而成。爾宜自勉。<span class="科">生</span>孩兒此去如指掌。爹爹不必掛心。<span class="科">外</span>孩兒。你母親夜來夢見神人。贈你一首詩。敢是吉兆。<span class="科">貼</span>孩兒。你佩服在心。但願龍門一跳。月桂高扳。此去必奪錦標。<span class="科">生</span>孩兒今日謹謹佩服在心。</p>
        
        <p class="曲"><span class="牌">催拍</span>辭膝下含情痛悲。我出門何勝慘悽。嘆咫尺天涯。嘆咫尺天涯。定省晨昏。從此暌違。月冷空庭。夢斷慈幃。<span class="科">合</span>願此去高折桂枝。登月窟上雲梯。</p>
        
        <p class="白"><span class="科">外</span>孩兒你此去。不願你別的。</p>
        
        <p class="曲"><span class="牌">前腔</span>丈夫學飛黃遠馳。肯待兔終朝守株。不見男子生時。不見男子生時。弧矢懸門。四遠揚輝。莫效兒曹。戀別牽衣。<span class="科">合前</span></p>
        
        <p class="曲"><span class="牌">前腔</span><span class="科">貼</span>朝出去望兒早歸。暮不歸教娘倚閭。何忍遠赴京師。何忍遠赴京師。兩字功名。一旦分離。暫脫斑斕。衣錦榮歸。<span class="科">合前</span></p>
        
        <p class="曲"><span class="牌">一撮棹</span><span class="科">外</span>雲霄路千里奮龍駒。<span class="科">貼</span>風雷迅春江起蛟螭。<span class="科">生</span>承嚴訓。當佩服。謹依遵。<span class="科">合</span>施經濟。豪氣吐虹霓。黃榜標名字。錦衣歸故里。雙親喜。端的是男兒。</p>
        
        <p class="落詩">雲程快着祖生鞭。<br />月桂高扳看錦旋。<br />素志為官須作相。<br />高才及第必爭先。</p>
        
        <h2 id=ch6 class="chapter"><span class="齣題">第六齣　結伴毗陵</span></h2>
        
        <p class="曲"><span class="牌">光光乍</span><span class="科">淨上</span>赴京都。已發軔。親友皆無贐。行李蕭然全沒興。買杯淡酒消渴吻。</p>
        
        <p class="白">小子樂道德是也。造化。坐在家中。銀子自來尋我。前日鄭太守家來興請我到此毗陵驛中。相等公子同行。如何不見來。且叫驛子哄他。<span class="科">末</span>相公是何處。<span class="科">淨</span>狗骨頭。你不認得。我是四海馳名的滎川樂相公。是你老爺至親鄉里。他辦下金銀表禮。來請我到此。這廝大模大樣。公然慢我。叫小廝拿拜帖送他到府裡去。打他四十。<span class="科">末</span>相公。小人有罪。因為公子起程。在此打點人夫。不曾接得。望乞恕饒。<span class="科">淨</span>打點多少人夫。<span class="科">末</span>一百名。<span class="科">淨</span>多少顧一名。<span class="科">末</span>五分一名。<span class="科">淨</span>我照顧你一百名。我只要五十名。<span class="科">末</span>多謝相公。<span class="科">淨</span>不要謝。只要照顧就是。<span class="科">末</span>一兩銀子。送與相公。<span class="科">淨</span>不好計較得少些。<span class="科">末</span>小人曉得。再添五錢。<span class="科">淨</span>免見賜罷。只要記得明白。<span class="科">末</span>少間公子來點。教我怎麼說。<span class="科">淨</span>只說樂相公點齊了。<span class="科">生上</span></p>
        
        <p class="曲"><span class="牌">探春令</span>賓王覲國氣英英。暫拋離鄉井。<span class="科">丑</span>謾登程。日遠長安近。<span class="科">合</span>觀山水忘勞頓。</p>
        
        <p class="白"><span class="科">生</span>樂兄。多勞久待。<span class="科">淨</span>學生也不曾得閒。把人夫都點齊。候先生起程。<span class="科">生</span>多勞足下。<span class="科">淨</span>當得者。<span class="科">末</span>驛子送。<span class="科">淨</span>這驛子因賢橋梓分上。把學生何等欽敬。<span class="科">生</span>來興。把人夫再點一點。<span class="科">淨</span>不消點。學生俱已點過了。<span class="科">生</span>不好勞先生。來興點一點來回我。<span class="科">丑</span>相公。止得五十名。<span class="科">淨</span>我數的怎麼少。待我再去數。<span class="科">生</span>不當勞先生。<span class="科">淨</span>真個只得五十名。望相公饒了他罷。<span class="科">生</span>這個怎麼饒他。來興。替我鎖到府裡去發落。<span class="科">淨</span>且住。不要忙。人夫都在袖中藏。<span class="科">丑</span>就在那裡叫他來。<span class="科">淨</span>這個不是。<span class="科">生</span>為何是一包銀子。<span class="科">淨</span>實不瞞公子說。學生被盛價催促忙了。盤纏不曾帶得一些。因此賣幾名人夫做盤纏。不是學生欺心。望乞饒了這驛子。<span class="科">生</span>既然樂相公認。且放了。樂兄。盤纏學生儘有。何勞先生用心。<span class="科">淨</span>怕你沒有。我要與老兄省些。<span class="科">生</span>多承雅愛。</p>
        
        <p class="曲"><span class="牌">甘州歌</span>隔林相應。聽嚶嚶黃鳥。尚爾呼朋。同袍志合。又何必骨肉相親。雖然四海皆兄弟。未必知心能幾人。<span class="科">合</span>芝蘭契。金石盟。客窗樽酒共論文。東風軟。綺陌春。馬蹄踏碎落花塵。</p>
        
        <p class="曲"><span class="牌">前腔</span><span class="科">淨</span>香車逐後塵。羞我談彌六合。心醉六經。蠅隨驥尾。今日裡願隨鞭凳。只圖草茅時得雨。不道山花冷笑人。<span class="科">合</span>風光好。柳色新。短亭過了又長亭。沽美酒。望遠行。牧童遙指杏花村。</p>
        
        <p class="曲"><span class="牌">尾聲</span>過前村長安近。龍盤虎踞帝王城。十里樓臺繞慶雲。</p>
        
        <p class="落詩">西崦遙看日已曛。<br />暮雲低處路將昏。<br />隔江人散魚鰕市。<br />空谷傳聲鳥鵲村。</p>
        
        <h2 id=ch7 class="chapter"><span class="齣題">第七齣　長安稅寓</span></h2>
        
        <p class="白"><span class="科">末上</span>自家姓熊。名仁。祖居長安城中布政里。開個小店。欲覓刀圭之利。難逃壟斷之名。正是清晨早把店門開。煮酒烹茶待客來。不將苦辛藝。難近世間財。<span class="科">生引眾上</span></p>
        
        <p class="曲"><span class="牌">霜天引</span>長安國土。縹緲紅雲護。<span class="科">淨丑</span>繡幕紅顏少婦。錦城沸耳笙歌。</p>
        
        <p class="白">綠柳垂絲拂建章。<span class="科">淨</span>銀冰千片落金塘。<span class="科">生</span>此間已是長安了。可尋個店屋兒安下。<span class="科">淨</span>公子。此間是布政里。有個舊主。人又老實。房子乾淨。<span class="科">生</span>這個使得。叫一聲店主人在家麼。<span class="科">末</span>呀。原來是樂相公。<span class="科">淨</span>此位是鄭相公。<span class="科">末</span>二位相公請裡面坐。<span class="科">生</span>店主上姓。<span class="科">末</span>小子姓熊。敢問相公貴處。<span class="科">生</span>你聽我道來。</p>
        
        <p class="曲"><span class="牌">羅帳裡坐</span>我是滎陽仕族。<span class="夾白"><span class="科">末</span>到此貴幹。<span class="科">生</span></span>棘圍赴試。欲求一室。以安資貨。<span class="夾白"><span class="科">末</span>房子有。你二位各把行李收拾。<span class="科">生</span></span>同袍行李。何分你我。<span class="夾白"><span class="科">末</span>相公。試期尚遠。在此耍一耍。<span class="科">合</span></span>得高歌處且高歌。風月處莫教虛度。</p>
        
        <p class="白"><span class="科">末</span>樂相公。三年不見。只覺老成了。</p>
        
        <p class="曲"><span class="牌">前腔</span><span class="科">淨</span>少年英銳。何當折磨。風霜京邸。輕車熟路。皂靴底爛。頭巾角破。<span class="科">合前生</span></p>
        
        <p class="白">熊主人。試期尚早。此地勝景頗多。不知何地可以適興。<span class="科">末</span>你看文風開市路。化日麗皇都。勾欄內品竹彈絲。虞美人俏臉兒吹彈得破。酒館中傳杯弄盞。風流子飲到月兒高。沈醉扶歸。任君駐車馬。到處可盤桓。相公。你要適興所在。此間勾欄裡到好耍子。<span class="科">淨</span>使得。就到勾欄裡。尋個表子耍一耍。<span class="科">生</span>學生自幼不離書館。玩逸之清少見。不曾到此。望乞一指引。</p>
        
        <p class="落詩">輕裘肥馬逞風流。<br />重到長安續勝遊。<br />綠鬢主人新白髮。<br />紅顏歌妓舊青樓。</p>
        
        <h2 id=ch8 class="chapter"><span class="齣題">第八齣　遺策相挑</span></h2>
        
        <p class="曲"><span class="牌">清江引</span><span class="科">旦上</span>釵橫茉莉香飄麝。轉雕欄閒戲耍。滿院海棠花。一旦都吹謝。燕兒胡語把東風罵。</p>
        
        <p class="白">鴛鴦繡枕芙蓉褥。紅日三竿睡方足。<span class="科">小旦</span>惆悵無語立東風。笑看紫燕將花蹴。<span class="科">旦</span>銀箏。睡起無聊。我與你到門首閒步一回。<span class="科">小旦</span>姐姐請先行。<span class="科">旦</span>正是蝶飛金羽翅。鶯整玉毛衣。</p>
        
        <p class="曲"><span class="牌">駐雲飛</span>環珮鏗鏘。倦舉金蓮曲檻傍。花影搖屏障。柳色侵羅幌。<span class="夾白">嗏。</span>暖日散晴光。遊絲輕颺。牽引殘英。眷戀多情況。相逐東風上下狂。相逐東風上下狂。</p>
        
        <p class="白"><span class="科">生上</span>真個好景致。好景致。</p>
        
        <p class="曲"><span class="牌">前腔</span>緩鞚絲韁。為惜殘紅滿地香。<span class="夾白"><span class="科">旦</span>銀箏。你看俊俏郎君。<span class="科">生</span></span>忽見天仙降。頓使神魂蕩。<span class="夾白">嗏。</span>轉盼思悠揚。秋波明朗。看他體態幽閒。妝束皆宮樣。<span class="夾白">墜鞭墜鞭。來興拾了挽手起來。</span>懶策金鞭入教坊。<span class="科">丑</span>請接絲鞭入洞房。</p>
        
        <p class="白"><span class="科">小旦</span>你看那郎君。姐姐。故意墜鞭。偷睛斜視。深有顧盼之意。<span class="科">旦</span>不要胡說。且退去。<span class="科">小旦</span>門前行樂客。故意墜絲鞭。<span class="科">生</span>好個標致姐姐。你看繡領單衫杏子紗。眉舒柳葉鬢堆鴉。分明西子扶殘醉。<span class="科">淨</span>鄭兄。你想殺如何近得他。<span class="科">生</span>樂兄。你何故來遲。<span class="科">淨</span>鄭兄。你在此自言自語。說些甚麼。<span class="科">生</span>樂兄你不知。我適纔見一婦人。世間無此奇絕之色。甚妙。</p>
        
        <p class="曲"><span class="牌">駐馬聽</span>適見嬌娘。並立朱門笑語香。<span class="夾白"><span class="科">淨</span>人物如何。<span class="科">生</span></span>貌果沈魚落雁。閉月羞花。淡抹濃妝。<span class="夾白">此間是何處。有這等美色之女。<span class="科">淨</span>這</span>是翔鸞舞鳳碧梧坊。馳車驟馬鳴珂巷。<span class="夾白">你卻為何來此。<span class="科">生</span></span>馬騁康莊。一鞭緩足。信着霜蹄前往。<span class="科">淨</span>天遣裴航。得遇雲英窈窕娘。<span class="夾白">鄭兄。</span>今日未登天府。且上藍橋。醉飲瓊漿。繁絃翠館錦雲鄉。溫香軟玉流蘇帳。倒橐傾囊。春宵一刻。肯惜黃金千兩。</p>
        
        <p class="白"><span class="科">生</span>樂兄。千兩黃金。何足計較。但不知此何宅也。<span class="科">淨</span>鄭兄。此是狎邪女李氏家也。<span class="科">丑</span>狎邪狎邪。我相公見了。魂都沒了。敢是引邪。甚麼狎邪。<span class="科">淨</span>是娼家名號。<span class="科">丑</span>原來是烏龜的表德。<span class="科">生</span>娼家怎麼有如此之女。<span class="科">淨</span>他本是天上仙姝。暫謫人間庭院。<span class="科">生</span>叫做甚麼名字。<span class="科">淨</span>叫號亞仙。<span class="科">生</span>果名稱其實。<span class="科">淨</span>鄭兄。他肌體豐艷。小可的不與他往來。所喜者都是富家官宦。若要動他半點芳心。須是不惜黃金百兩。<span class="科">生</span>如此之言。信不可求。但患其不可。黃金百兩何足惜。<span class="科">淨</span>既如此忻慕。明朝潔服盛從而往。去見其母。托詞稅院攻書。求見其女。方成其事。<span class="科">生</span>承教。樂兄。去到那里。只患難就。我一見這冤家呵。</p>
        
        <p class="落詩">難拴猿馬意。<br />欲締鳳鸞交。<br />不因漁父引。<br />怎得見波濤。</p>
        
        <h2 id=ch9 class="chapter"><span class="齣題">第九齣　逑叶良儔</span></h2>
        
        <p class="白"><span class="科">小旦上</span>玉人梳洗故遲遲。斜倚妝臺有所思。紅日三竿鳥聲亂。剛剛淡掃遠山眉。俺姐姐昨日在門前站立。偶見一箇郎君。十分俊美。他見俺姐姐故意墜鞭。顧盼多時而去。俺姐姐甚想他。恐他又來。着我伺候。</p>
        
        <p class="曲"><span class="牌">鎖南枝</span><span class="科">生</span>鶯花市。燕子樓。天生到此百不憂。何處繫驊騮。章臺有楊柳。<span class="夾白"><span class="科">小旦</span>那來的到像這郎君。<span class="科">生</span></span>見侍姬舉止羞。倚朱門若相候。</p>
        
        <p class="白"><span class="科">小旦</span>果是那人來了。<span class="科">生</span>敢問小娘子。此是何宅。<span class="科">小旦</span>此是李氏宅也。待我去請姐姐出來。姐姐。昨日墜鞭郎君來了。<span class="科">旦</span>在那里。<span class="科">小旦</span>在門首。<span class="科">旦</span>請進來。叫媽媽陪坐。待我更換衣服。出來相見。<span class="科">小旦</span>相公請裡面坐。姐姐換了衣服就來。媽媽。有客在此。<span class="科">貼</span>來了。來了。</p>
        
        <p class="曲"><span class="牌">前腔</span>年將邁。鬢已秋。下階出迎禮不周。<span class="夾白">呀。相公請了。</span>里巷隘梁輈。豐神耀瓊玖。<span class="夾白">相公請裡面來。<span class="科">生</span>媽媽指引。<span class="科">貼</span>銀箏。你先引路。<span class="科">小旦</span>媽媽這裡坐。<span class="科">貼</span></span>延賓館暫款留。<span class="夾白"><span class="科">小旦</span>待奴家看酒來。<span class="科">貼</span></span>先看茶後沽酒。</p>
        
        <p class="白"><span class="科">小旦</span>領着媽媽言語。這官人來了。着坐下。叫我先看茶後看酒。<span class="科">貼</span>須索就去。不可遲止。<span class="科">生</span>不消酒罷。<span class="科">貼</span>銀箏。請姐姐出來。<span class="科">小旦</span>姐姐有請。<span class="科">旦</span>奴家來也。</p>
        
        <p class="曲"><span class="牌">孝順歌</span><span class="科">旦</span>掀羅幕蕩玉鉤。弓鞋裙襯雙鳳頭。<span class="夾白"><span class="科">小旦</span>姐姐快出來罷。<span class="科">旦</span></span>我欲見又含羞進前還退後。<span class="夾白"><span class="科">小旦</span>昨日見了他。恨不得喫了他下去。今日又做這般張志。<span class="科">旦</span></span>昨來邂逅。柳下停驂。暗通情竇。<span class="夾白"><span class="科">貼</span>我兒過來。見了相公。<span class="科">旦</span></span>斂衽再拜深深。恕妾失迎候。<span class="夾白"><span class="科">生</span>不敢。<span class="科">旦</span></span>重凝睇定兩眸。認仙郎是墜鞭否。<span class="夾白"><span class="科">生</span>小生就是昨日遺鞭者。<span class="科">貼</span>相公貴處。<span class="科">生</span></span>滎陽郡是故丘。<span class="夾白"><span class="科">貼</span>上姓。<span class="科">生</span></span>鄭元和忝為儒者流。<span class="夾白"><span class="科">貼</span>令尊在麼。<span class="科">生</span></span>老父治常州。<span class="夾白"><span class="科">貼</span>原來是公子。令堂在麼。<span class="科">生</span></span>高堂有慈母。<span class="夾白"><span class="科">貼</span>父母既在。不該遠遊。<span class="科">生</span></span>非干遠遊。<span class="夾白"><span class="科">貼</span>既非遠遊。到此貴幹。<span class="科">生</span></span>應舉求名。試期未偶。<span class="夾白"><span class="科">貼</span>多蒙下顧。有何見諭。<span class="科">生</span></span>欲賃別院攻書。未審相容否。<span class="夾白"><span class="科">貼</span>房屋儘有。只管來住。<span class="科">生</span></span>銀百兩請暫收。若成名再加厚。</p>
        
        <p class="白"><span class="科">貼</span>但小房陋狹。不足以容公子所處。安敢受惠。<span class="科">生</span>媽媽。還有粗幣四端。奉充贄敬之禮。<span class="科">貼</span>這一發不當了。<span class="科">生</span>輕瀆媽媽。且收了。<span class="科">貼</span>如此多謝相公。銀箏沽酒來。與相公接風。<span class="科">生</span>小生聊奉白金十兩。望備一宵之飲。<span class="科">貼</span>今日之饌。日常備辦。留此以待他日。<span class="科">生</span>多謝厚意。<span class="科">小旦</span>媽媽。酒完了。請相公西堂坐。<span class="科">貼</span>相公請了。<span class="科">生</span>小生領命先行。</p>
        
        <p class="曲"><span class="牌">錦堂月</span>金鼎香浮。瓊卮酒艷。西堂且開情厚。花底相逢。姻緣幸然輻輳。聽鸞簫夜月秦樓。會神女朝雲楚岫。<span class="科">合</span>風流藪。趁此年少良辰。傍花隨柳。</p>
        
        <p class="白"><span class="科">旦</span>我看此郎君。容貌不凡。</p>
        
        <p class="曲"><span class="牌">前腔</span>聽剖。拙婦如鳩。高巢仰鵲。懸思牖戶綢繆。反笑鴻儒。俯尋蓽門圭竇。傍紗窗聽講詩書。掃塵榻躬操箕箒。<span class="科">合前</span></p>
        
        <p class="曲"><span class="牌">醉翁子</span><span class="科">貼</span>知否。譙樓上初傳玉漏。你行館何方。歸寓休後。<span class="夾白"><span class="科">生</span>小生弊寓在延平城門外。離此有數里之程。</span>俛首。若路遠無親。總畫棟雲連何處投。<span class="夾白"><span class="科">貼</span>相公行館既遠。就此舍下草榻如何。<span class="科">生</span>多謝。<span class="科">合</span></span>重進酒。飲到月轉花梢。盡醉方休。</p>
        
        <p class="曲"><span class="牌">前腔</span><span class="科">旦</span>他來由。欲求締鸞交鳳友。托蹴屋而居。冀望一宵相留。<span class="夾白"><span class="科">貼</span>你二人呵。</span>情投。我只索相從。任從追隨秉燭遊。<span class="科">合前生</span></p>
        
        <p class="白">小生自見小姐之後。心常在念。雖寢食未嘗敢忘。<span class="科">旦</span>賤妾之心亦如之。<span class="科">生</span>小生在此。非但求屋而已。欲酬仰慕之私。<span class="科">旦</span>男女之際。大欲存焉。情苟相得。雖父母之命。不能止也。賤妾固陋。若不棄嫌。須薦君子之枕席。<span class="科">生</span>只愁小生沒福。<span class="科">貼</span>汝二人真所謂郎才女貌。有何不可。</p>
        
        <p class="曲"><span class="牌">僥僥令</span><span class="科">生</span>階前頻頓首。<span class="夾白"><span class="科">貼</span>不要拜。<span class="科">生</span></span>賓館謝相留。<span class="夾白"><span class="科">貼</span>既做我家女婿。當以郎君目之。<span class="科">生</span></span>願作廝養家僮從呼喚。攜枕抱衾裯。敢自由。</p>
        
        <p class="曲"><span class="牌">前腔</span><span class="科">貼</span>乘龍懽配偶。騎鶴上揚州。管取日日笑時花近眼。舞罷錦纏頭。興未休。</p>
        
        <p class="曲"><span class="牌">尾聲</span>玉人鬢軃金釵溜。整頓纖纖呈素手。沈醉東風汗漫遊。</p>
        
        <p class="落詩">錦衾珊枕享奢華。<br />繾綣多情解語花。<br />不戀故鄉生處好。<br />受恩深處便為家。</p>
        
        <h2 id=ch10 class="chapter"><span class="齣題">第十齣　鳴珂嘲宴</span></h2>
        
        <p class="曲"><span class="牌">出隊子</span><span class="科">淨上</span>浮生如寄。浮生如寄。四海為家有故知。花朝月夕醉金卮。不費錢財只動嘴。想冷熱鹹酸年來自知。想費用盤桓心中自知。</p>
        
        <p class="白"><span class="科">作笑介</span>自家樂道德是也。向者鄭太守請我相陪其子來此赴試。為因試期尚遠。偶爾閒行入平康巷。遇着一妓。叫名李亞仙。被他纏住。日夜在他家追懽買笑。把我撇在店中。甚是寂寥。今日且到李家去。只說與他扶頭。哄他酒喫。樂他娘一樂。有何不可。此去一則看元和兄。二則消遣情懷。來到此間便是了。有人在麼。<span class="科">貼扮李大媽上</span>是誰叫。來了。<span class="科">淨</span>是樂相公。</p>
        
        <p class="曲"><span class="牌">玩仙燈</span><span class="科">貼</span>戶外有人聲。想是佳賓來至。</p>
        
        <p class="白">卻原來是一位相公。請問相公何處。<span class="科">淨</span>我是鄭相公的好朋友。<span class="科">貼</span>莫非是樂相公。<span class="科">淨</span>然也。<span class="科">貼</span>失敬了。鄭相公。有客來相訪。<span class="科">生</span>大姐。聞得媽媽說。有甚麼相公來此相訪。看是何人。</p>
        
        <p class="曲"><span class="牌">鳳凰閣</span><span class="科">生旦</span>偎紅倚翠。任意棲遲行樂地。</p>
        
        <p class="白"><span class="科">生</span>樂兄。連日失陪。多罪多罪。<span class="科">淨</span>好說。足見拋撇。<span class="科">生</span>小弟這兩日因大姐相留。實是拋撇。得罪了。<span class="科">淨</span>公子文章魁首。亞仙士女班頭。<span class="科">生</span>偶爾姻緣輻輳。<span class="科">旦</span>山雞羞配鸞儔。<span class="科">淨</span>好大姐。出口成章。鄭兄。學生備得些須白金。煩媽媽與我整治箇小東道。與老兄扶頭。<span class="科">生</span>不勞。<span class="科">淨</span>不多。一兩銀子在此。<span class="科">生</span>媽媽。我這裡自整。還了樂相公。<span class="科">貼</span>樂相公乃鄭相公好朋友。何勞二位舉意。老身自當備辦。樂相公。見成水酒。不成意思。休怪。<span class="科">淨</span>人心若好。喫水也甜。<span class="科">貼</span>銀箏看酒來。<span class="科">小旦</span>白玉杯中浮綠蟻。水晶壺裡噴清香。酒在此。<span class="科">生</span>大姐唱一曲。奉樂相公一杯。<span class="科">淨</span>不要起動大姐。鄭兄請行一令。<span class="科">生</span>這箇使得。樂兄請一杯做令官。<span class="科">淨</span>方纔銀箏說道水晶壺裡噴清香。就要一句詩。內有水晶二字。有的免飲。如無罰一大杯。鄭兄先行起。<span class="科">生</span>還是樂兄請。<span class="科">淨</span>鄭兄請。<span class="科">生</span>學生占了。水晶簾動微風起。<span class="科">淨</span>被你搶了我的。如今該媽媽說了。<span class="科">貼</span>盤中惟有水晶果。<span class="科">淨</span>又被你說了我的。如今該大姐說。<span class="科">旦</span>一盆花浸水晶球。<span class="科">淨</span>我是沒了令。<span class="科">生</span>既沒了。請罰酒。<span class="科">淨</span>有有。一篙撑入水晶宮。<span class="科">生</span>樂兄令只不是詩聯。況又粗糙。該喫一大杯。<span class="科">淨</span>取笑取笑。鄭兄。我夜來在燈下。謅得一箇歌兒。贊美公子與大姐。只是不成腔調。唱不出。<span class="科">生</span>不敢不敢。請教一二。</p>
        
        <p class="曲"><span class="牌">畫眉序</span><span class="科">淨</span>修眉遠山碧。脂粉翻嫌涴顏色。看嫣然一笑。果然傾國。秋波瑩眼角留情。金蓮小香塵無跡。<span class="科">合</span>綺羅叢裡春雲煖。塵思坐來消釋。</p>
        
        <p class="白"><span class="科">旦</span>承過譽了。<span class="科">淨</span>借酒來奉媽媽一杯。<span class="科">生</span>他是主人。怎麼勸他。<span class="科">貼</span>這叫做癡客勸主人。惠而不費。<span class="科">淨</span>我就對了這一句。<span class="科">生</span>怎麼對。<span class="科">淨</span>䘕衒哭孤老。哀而不傷。<span class="科">生</span>休得取笑。<span class="科">淨</span>借酒來奉鄭兄。<span class="科">生</span>足見盛情。這箇到也不消了。</p>
        
        <p class="曲"><span class="牌">前腔</span><span class="科">淨</span>衣冠好妝飾。談吐珠璣瀉文墨。喜風流醞籍。有誰能匹。謾追隨鳳枕恩情。且莫問鵬程消息。<span class="科">合前</span></p>
        
        <p class="曲"><span class="牌">鮑老催</span><span class="科">旦</span>酒傾玉液。勸君飲盡無涓滴。當筵豪放無憂戚。聽鳳笛吹。鼉鼓敲。鸞笙吸。揮金買笑何足惜。良辰美景豈易逢。賞心樂事難兼得。</p>
        
        <p class="白"><span class="科">淨</span>姐姐媽媽。此景果不易逢也。可羨可羨。</p>
        
        <p class="曲"><span class="牌">滴滴金</span><span class="科">生</span>流光瞬息駒過隙。莫把青春枉拋擲。癡心日夜看財虜。目生眵。頭早白。金堆玉積。若教花柳皆疎放。縱活到百年有何所益。</p>
        
        <p class="白"><span class="科">淨</span>鄭兄請酒。<span class="科">生</span>樂兄。小生連日得罪。該敬老兄一杯何如。<span class="科">淨</span>小子微意。特敬兄耳。休嫌。</p>
        
        <p class="曲"><span class="牌">滴溜子</span><span class="科">旦</span>歌節奏。歌節奏。五音六律。聲宛轉。聲宛轉。停腔待拍。白雪陽春無敵。行雲響遏。采麗詞入格。戛玉鏗金。情融意適。</p>
        
        <p class="白"><span class="科">淨</span>自然氣象不同。酒美而殽更佳。花嬌而香更馥。可愛。<span class="科">旦</span>多承過奬。</p>
        
        <p class="曲"><span class="牌">雙聲子</span><span class="科">淨</span>龍涎炙。龍涎炙。黃金鼎。香堪挹。麟餔擘。麟餔擘。青玉案。盤何密。謾歌舞。謾歌舞。排場寂。排場寂。看鈿蟬金雁。錦茵狼籍。</p>
        
        <p class="白"><span class="科">貼</span>大姐還多勸樂相公幾杯。<span class="科">淨</span>小子酒也勾了。不消了。</p>
        
        <p class="曲"><span class="牌">尾聲</span>笙簧沸耳花間集。畫閣不堪蓮漏滴。夜晏又開筵席。</p>
        
        <p class="白">我不喫了。<span class="科">貼</span>樂相公收鍾。<span class="科">淨</span>收鍾入袖來。</p>
        
        <p class="落詩">金縷高歌舞柘枝。<br />銀箏斜倚玉山頹。<br />酒不醉人人自醉。<br />色不迷人人自迷。</p>
        
        <h2 id=ch11 class="chapter"><span class="齣題">第十一齣　面諷背逋</span></h2>
        
        <p class="白"><span class="科">末上</span>買笑揮金樂少年。王孫失卻麗春園。幾番欲諫難開口。恐把忠言當惡言。自家熊店主是也。滎陽鄭公子來此赴試。今日在妓女亞仙家。把車馬行李搬去。止留下鋪蓋箱籠在房內。着樂秀才一人看守。可惜一箇聰明俊秀公子。被煙花迷惑在彼。呀。樂相公來了。<span class="科">淨</span>我來了。我來了。</p>
        
        <p class="曲"><span class="牌">卜算子</span>翠館為貪杯。受了鴇兒氣。無端醉後惹閒非。恨小非君子。</p>
        
        <p class="白">好惱好惱。自招煩惱。煩惱延纏。皆因自討。店主人你不要問。我說來好惱。<span class="科">末</span>樂相公。今日為何這等煩惱。<span class="科">淨</span>不好告訴。我去亞仙家。與鄭相公扶頭。行令中間那鴇兒罵我是光棍。我這們一箇人。可是光棍。你道我氣也不氣。<span class="科">末</span>相公且休惱。等鄭相公回來。把他家行逕。細說與他知道。省他不去嫖。就絕了他的衣食。有甚難處。<span class="科">淨</span>有理有理。他今日要來下處。看我等他來時。你一句。我一句。使他知醒纔是好。<span class="科">末</span>正是如此。呀。道猶未了。鄭相公早已來也。</p>
        
        <p class="曲"><span class="牌">前腔</span><span class="科">生</span>忘卻賦歸歟。祇為逢仙子。綺羅筵上醉金卮。不語真君子。</p>
        
        <p class="白"><span class="科">淨</span>鄭兄。你道酒中不語真君子。是我席上多言了。<span class="科">生</span>樂兄善戲謔。何必計較。<span class="科">淨</span>取笑取笑。學生決不記懷。小弟有片言相稟。萬勿見罪。<span class="科">生</span>有何見諭。即當領命。何罪之有。<span class="科">淨</span>鄭兄。你令尊着學生相陪到此。指望你穩步蟾宮。高扳仙桂。今執事迷戀煙花。略不以功名為念。恐辜負了令尊之望。<span class="科">生</span>學生為試期尚遠。因客邸淒涼。暫時消遣。豈敢迷戀。<span class="科">末</span>鄭相公。你既不迷戀。何不在草舍觀書。到搬在娼家居住。<span class="科">生</span>店主人。樂相公在此。我論月一般還錢。不少了你房金便是。休管休管。<span class="科">末</span>相公差矣。我豈為房錢而言。只是這娼妓人家。一動一靜。都是哄人的機關。你怎肯信。<span class="科">生</span>店主人。他真心與我好。那李亞仙也不是哄人的。<span class="科">末</span>相公怎見他真心。<span class="科">生</span>他與我設誓。手上燒香疤。成一箇大瘡。<span class="科">淨</span>鄭兄。你初出來嫖。不曉得。那叫苦肉計。<span class="科">生</span>何謂苦肉計。<span class="科">淨</span>你聽我道。</p>
        
        <p class="曲"><span class="牌">北寄生草</span>他把那香燒臂。精巴巴火燎皮。心胸虎口陰臍處。渾身何止二三十。許多豈為君留意。他要生心起發一主大錢兒。方使這設盟苦肉燒香計。</p>
        
        <p class="白">這為苦肉計了。<span class="科">生</span>那老鴇兒把他拘束得緊。他要跟我逃走。這也是哄我。<span class="科">末</span>這一發是假意。相公豈可聽信。</p>
        
        <p class="曲"><span class="牌">前腔</span><span class="科">淨</span>這是錦套頭虛語。其中有密機。私奔暗約長吁氣。牽情不用繩拘繫。虔婆假意潛防衛。終朝鈔擁太行平。有一日無錢便道沙堤隤。</p>
        
        <p class="白"><span class="科">生</span>何謂終朝鈔擁太行平。<span class="科">淨</span>比似你今日有錢。他要一。你奉二。撒漫使錢。他便哄你逃走。你說前面山高難行。他道山縱高。有人行的平路。這是終朝鈔擁太行平。<span class="科">生</span>何謂一日無錢沙堤隤。<span class="科">淨</span>倘或你日後沒了錢。那老鴇子唆他在你跟前。急急聒聒要錢。你無錢與他。那時你與他說走了罷。他見你沒了錢。他就改口道。腳小鞋弓。前面山路崎嶇。我行走不慣。這便叫一日無錢沙堤隤。<span class="科">生</span>他幾番為我與鴇子賭氣。就要尋死。</p>
        
        <p class="曲"><span class="牌">前腔</span><span class="科">末</span>他背後多嫌鄙。面前假作悲。道赤繩雙足無緣繫。紅綃三尺尋懸縊。算來只要圖財利。俺耳聞眼見萬千人。那曾見一人情重真心死。</p>
        
        <p class="白"><span class="科">淨</span>這店主人好言語。好言語。難得難得。<span class="科">生</span>他一日不見我去他家。就哭得不耐煩。那眼淚可是假得的。<span class="科">淨</span>鄭兄好不明白。你一日不去。少了他一日錢鈔。他見你這般富貴。不哭你哭誰。<span class="科">末</span>鄭相公。那樂相公說得有理。說得有理。</p>
        
        <p class="曲"><span class="牌">前腔</span><span class="科">淨</span>他欲覓金銀使。還思玉筯垂。眉峰鎖黛將張郎殢。連珠砲打拋紅淚。愁容八陣圖排起。分明活脫楚虞姬。假饒是重生項羽也心腸碎。</p>
        
        <p class="白"><span class="科">生</span>淚出痛腸。如何假得。<span class="科">淨</span>他不哭你。哭你那些。<span class="科">生</span>他如今要嫁我了。<span class="科">淨</span>說死尤可。若說嫁來。小則傾家破產。大則喪命亡身。<span class="科">生</span>那有此事。我見好些唱的。都從了良哩。<span class="科">淨</span>那從良的。非出於自然。出於無奈。或因錢債追迫。或因官府牽連。或被媽兒打罵。受氣不過。所以纔起嫁人之心。他一時之興。那有真心實意嫁人。<span class="科">生</span>他昨日又說嫁我。<span class="科">淨</span>你聽我道來。</p>
        
        <p class="曲"><span class="牌">前腔</span>他許嫁牽情思。貪財欲倡隨。從良忍不得鴇兒氣。縱然乘興而來矣。終須興敗還鄉去。你看幾人到底守深閨。<span class="夾白">不信呵。</span>請君只看那傍州例。</p>
        
        <p class="白"><span class="科">生</span>樂兄。詩云窈窕淑女。君子好逑。<span class="科">淨</span>你豈不聞乎。妓者不說嫁。子弟無牽掛。正此謂也。</p>
        
        <p class="曲"><span class="牌">解三酲</span><span class="科">生</span>論文王好逑淑女。<span class="夾白"><span class="科">淨</span>文王的是淑女。這是唱的老婆。<span class="科">生</span>好色人之所欲也。</span>好色心人孰無之。青樓美人真可意。妖妍貌世應稀。<span class="夾白"><span class="科">淨</span>試期尚遠。我且與你回去。再來還未為遲也。<span class="科">生</span></span>不思故鄉歸去矣。林外空勞叫子規。<span class="夾白"><span class="科">末</span>公子。樂相公是好言勸你。<span class="科">生</span></span>承嘉諭。只是我愚而不悟。望恕昏迷。</p>
        
        <p class="白"><span class="科">下淨</span>鄭元和撇我在此。公然去了。可是箇人麼。<span class="科">末</span>正是。樂相公。你好言語。他公然不聽也。樂相公。</p>
        
        <p class="曲"><span class="牌">前腔</span>你藥石言逆人之耳。苦口勸不理些兒。只聽枕邊如蜜語。卻不道運心機。黃金只恐容易費。流落天涯何日歸。吾差矣。與他們非親非故。干惹嫌疑。</p>
        
        <p class="白">樂相公。各人自掃門前雪。不管他家瓦上霜。<span class="科">下淨</span>見物不取。失之千里。鄭元和不聽我忠言相勸。忙忙而去。不免收拾他鋪蓋。都使上我的圖書。只說是我的。還有幾隻箱在此。捵開來盜取些東西。呀。且喜且喜。還有三四百兩銀子在內。正是欲求生富貴。須下死工夫。叫店主出來。作別而去。店主人有請。<span class="科">末</span>忽聞呼喚。隨即趨承。<span class="科">淨</span>鄭元和不聽我勸諫。撇我在此。寂寞煎熬。試期又遠。我且到一箇所在。望一箇朋友。又來未遲。即日就去。店主人。你與我拜上他。<span class="科">末</span>相公。你終不別他就去。</p>
        
        <p class="曲"><span class="牌">前腔</span><span class="科">淨</span>收拾起半肩行李。<span class="夾白"><span class="科">末</span>這鋪蓋之類。是鄭相公的。<span class="科">淨</span>箱籠是他的。原封不動。在那一邊。<span class="科">末</span>這鋪陳是你的。收拾了。<span class="科">淨</span>你看麼。</span>四邊有暗記圖書。圖書若打在中天柱。這房兒是咱的。我如今再把欺心使。<span class="夾白"><span class="科">末</span>還有甚麼欺心的。<span class="科">淨</span>我把令正娘子臉上打一箇圖書。</span>印了圖書是我妻。<span class="夾白"><span class="科">末</span>相公也不是這樣欺心的。<span class="科">淨</span></span>我姑饒恕。快打發嗄程飯米。即便回歸。</p>
        
        <p class="白"><span class="科">末</span>嗄程之類。當得奉承。鄭相公也該別一別去。<span class="科">淨</span>這樣人別他怎麼。</p>
        
        <p class="落詩">料他終作異鄉塵。<br />莫怪朋友兩處分。<br />湖海茫茫雲外跡。<br />乾坤落落夢中身。</p>
        
        <p class="白"><span class="科">淨弔場</span>我今若回去。他父親必然着人究追下落。我左右是無家之人。回去怎麼。不免寫起招子。只說常州鄭刺史之子。因赴科舉。行至中途。遇盜所殺。車馬金銀。劫去無跡。有能捕獲者。逕到常州取賞。就把來興出名。只說他恐家主見責。逃往他方度命。各處將招子貼遍。等人傳至常州。有何不可。</p>
        
        <p class="落詩">只憑半張紙。<br />惹起一家愁。</p>
        
        <h2 id=ch12 class="chapter"><span class="齣題">第十二齣　乳婿傳凶</span></h2>
        
        <p class="曲"><span class="牌">賀聖朝</span><span class="科">外上</span>兩岐麥秀桑田。萬民示辱蒲鞭。循良有傳效前賢。管取好名傳。</p>
        
        <p class="白"><span class="科">眾作皂隸參見科外</span>窮廬安赤子。明壑布陽春。刺史官銜舊。文風禮樂新。下官常州刺史鄭儋是也。到任以來。且喜判重如山。民安如堵。但不知民間疾苦。怨慕何如。且喚耆老社長。詢問一番。那皂隸喚耆老社長進來。<span class="科">淨丑</span>雨後有人耕綠野。月明無犬吠荒村。老爺磕頭。<span class="科">外</span>那兩人叫甚名字。<span class="科">淨</span>小人姓黃名裳。<span class="科">丑</span>小人姓黃名裡。<span class="科">外</span>你二人都好箇名。且問你。今年徭役。撥得如何。<span class="科">淨</span>今年徭役。極公論。忒均平。<span class="科">外</span>我比先任老爺手裡如何。<span class="科">淨</span>老爺。先官手裡貓狗也不得空閒。<span class="科">外</span>怎麼貓狗也不得空閒。<span class="科">丑</span>老爺。有詩為證。任是深山更深處。也應無計避征徭。<span class="科">外</span>你只說先任比我如何。<span class="科">丑</span>老爺在上。容小的稟來。那先任老爺在此呵。</p>
        
        <p class="曲"><span class="牌">月上海棠</span>徭役難。鄉民貧乏皆逃竄。看苔封泥鎖。蓬蓽門關。<span class="夾白">自老爺下車以來。</span>感黃堂德政寵施。喜合浦明珠重返。<span class="科">合</span>加餐飯。爭歌五袴。無復饑寒。</p>
        
        <p class="曲"><span class="牌">前腔</span><span class="夾白"><span class="科">外</span>我在此呵</span>守一官。民之父母行方便。要舉直措枉。勸善懲頑。萬井中不斷炊煙。四境內相聞雞犬。<span class="科">合</span>歡聲滿。含哺鼓腹。無復愁煩。</p>
        
        <p class="白">老人出去。<span class="科">淨丑</span>徭役事均平。鄉村民快樂。<span class="科">末</span>不好了。<span class="科">外</span>宗祿慌慌張張。為着甚事。</p>
        
        <p class="曲"><span class="牌">好姐姐</span><span class="科">末</span>小人偶出府前。聞說道相公遭難。<span class="夾白"><span class="科">外</span>我兒為何遭難。<span class="科">末</span></span>為金多被盜。一身喪九泉。<span class="夾白"><span class="科">外</span>此是傳聞來的。那有此話。<span class="科">末</span></span>端可驗。這招子是實都貼遍。<span class="夾白"><span class="科">外</span>是何人貼的。<span class="科">末</span>是來興貼的。<span class="科">外</span>他怎麼不回來。<span class="科">末</span></span>他落天涯未得還。<span class="夾白"><span class="科">外</span>如此果是害了我那孩兒。宗祿。雖如此說。</span>把此情慎勿就言。<span class="夾白">我夫人呵。</span>若知道肝腸哭斷。我　　將疑將信。心中殊不安。<span class="夾白">宗祿此事不可就言。</span>須訪探。舉頭見日長安遠。怎得人從日下還。</p>
        
        <p class="白"><span class="科">外</span>宗祿密訪此事。且謾說與夫人知道。<span class="科">末</span>知道了。</p>
        
        <p class="落詩">公子直如弦。<br />傳聞死道邊。<br />前程暗如漆。<br />今日信斯言。</p>
        
        <h2 id=ch13 class="chapter"><span class="齣題">第十三齣　姨鴇誇機</span></h2>
        
        <p class="曲"><span class="牌">杏花天</span><span class="科">淨上</span>桑楡暮景身無倚。紅顏謝鬢已如絲。風情已逐年華去。猶存下剩粉殘脂。</p>
        
        <p class="白">自小聲名屬教坊。而今弄得鬢如霜。蜂蜜舌頭砂糖口。心腸似鐵性如鋼。小妾姓賈。排行第二。人都叫我做賈二媽。不幸夫主早亡。單身在教坊司居住。本司李大媽是我的妹妹。他家女兒亞仙。是教坊中出色的粉頭。一向不曾相見。今日去看他一看。來到此是李大媽家門首。<span class="科">貼李大媽上</span></p>
        
        <p class="曲"><span class="牌">前腔</span>東風料峭門深閉。看落紅滿地胭脂。子規夜半猶啼啞。不信道喚春不回。</p>
        
        <p class="白">二媽。甚風吹得你來。<span class="科">淨</span>久不相見。特來探望。<span class="科">貼</span>二媽請坐。多承下顧。<span class="科">淨</span>大姐怎麼不見。<span class="科">貼</span>他陪鄭相公在房內。待我叫他出來。</p>
        
        <p class="曲"><span class="牌">桃李爭放</span><span class="科">旦</span>小閣陶情。楸枰弈戲。忽聽娘行喚取。</p>
        
        <p class="白"><span class="科">淨</span>大姐。聞得你接着一箇好姐夫。且喜且喜。<span class="科">旦</span>他是箇讀書的老實人。<span class="科">淨</span>你要那虛花頭的怎麼。有造化方接着老實孤老。趁他愛你時。起發他些東西。自古道癡心老婆負心漢。不要挫過了。日後情疎。你再要就難了。<span class="科">旦</span>他是箇志誠君子。與別人不同。怎麼開口起發他的。也要顧些仁義相處。<span class="科">淨</span>我門戶中。不過千謀萬計。只是哄他。顧不得甚麼仁義。<span class="科">旦</span>好說。這事不是我行的。眼前出於無奈。要顧終身事業。怎做得那冷熱人。使人抱怨。<span class="科">淨</span>大姐。你聽道來。</p>
        
        <p class="曲"><span class="牌">憶多嬌</span>他初到時。我把甜話兒。嬌聲艷語承奉之。席上人前偷眼覷。<span class="夾白">他若在我家歇時。</span>我與他錦帳深閨。我與他錦帳深閨。睡到日上三竿纔起。<span class="夾白">若在我家住久了呵。</span>我就假意兒。長嘆吁。喬妝哭嫁并走死。翦髮燒香設盟誓。<span class="夾白">若要起發他東西呵。</span>還有箇法兒。還有箇法兒。頓放搖樁做鬼。</p>
        
        <p class="白"><span class="科">旦</span>怎麼叫做頓放搖樁做鬼。<span class="科">淨</span>大姐。孤老與你好了。假如媽媽要錢。你又不好明白與他說。只故意在他被中枕上。哭哭啼啼。說我家媽媽見這裡沒生意。要到別處轉動轉動。我又為你在此。怎麼放得下。他見你這般愛他。必然加厚與你些錢鈔。這便是搖樁做鬼。<span class="科">旦</span>鄭相公是箇讀書君子。不是那虛花子弟。<span class="科">貼</span>我兒正是如此。</p>
        
        <p class="曲"><span class="牌">鬭黑麻</span>那幫襯知音。虛花子弟。打卯燒香。來或暫時。<span class="夾白">這等人呵。</span>吾門戶不許窺。<span class="夾白">且喜這鄭相公。</span>他是公子王孫。萬金有餘。<span class="夾白"><span class="科">旦</span>娘。雖說他是有錢的。性兒也是難拿的。<span class="科">貼</span></span>從他性兒。如狼似虎。擺入我門來。擺入我門來。綿羊軟的。<span class="科">旦</span>總萬計千謀無非為利。論色不迷人。人而自迷。雖一夜做夫妻。亦是前緣。少他債兒。<span class="夾白"><span class="科">貼</span>你不信娘的說話。</span>只怕色衰愛弛。韶華能幾。秋月春花。朝雲暮雨。</p>
        
        <p class="白"><span class="科">淨</span>大姐。你娘說的都是好言語。<span class="科">貼</span>我兒。你不好說。只叫銀箏倒鬼罷。</p>
        
        <p class="落詩">覓利機關巧。<br />青樓太不仁。<br />要知山下路。<br />須問過來人。</p>
        
        <h2 id=ch14 class="chapter"><span class="齣題">第十四齣　試馬調琴</span></h2>
        
        <p class="曲"><span class="牌">逍遙樂</span><span class="科">生上</span>鼎沸笙歌擾。火煖椒蘭煙霧嫋。淹留樂地恣逍遙。<span class="科">旦</span>黛眉粉面。翠館青樓。綠水紅橋。</p>
        
        <p class="白"><span class="科">生</span>黃金何足惜。淑女真難得。<span class="科">旦</span>行樂度春秋。浮生水上漚。<span class="科">生</span>大姐。你這兩日。身子不快好些麼。<span class="科">旦</span>正不好。勉強梳洗在此。<span class="科">生</span>你想甚麼喫。我着人去買來。<span class="科">旦</span>我要馬板腸煮湯喫。只怕沒處買。<span class="科">生</span>這箇何難。來興那裡。<span class="科">丑</span>如今不叫來興。<span class="科">生</span>叫甚麼。<span class="科">丑</span>去了來字。改做請字。叫做請興罷。<span class="科">生</span>休胡說。你會殺馬麼。<span class="科">丑</span>我被老歪貨哄了你的銀錢該多少。恨不得把他一刀兩段。方稱我心。忒會。<span class="科">生</span>殺甚麼。<span class="科">丑</span>你叫我殺李大媽。<span class="科">生</span>不是。殺我騎的五花馬。<span class="科">丑</span>我只道叫我殺李大媽。喜得不奈煩。相公這一匹好馬。為何要殺他。<span class="科">生</span>大姐思量馬板腸煮湯喫。故此要殺他。<span class="科">丑</span>這五花馬。日日與相公騎。大姐夜夜與相公騎。你騎了他一夜。大塊銀子與他。五花馬終日騎他。何曾有半箇錢與他。那騙錢的到不殺他。反殺省錢的。相公好癡。<span class="科">生</span>休討打。<span class="科">丑</span>相公休惱。小人就去殺馬了。<span class="科">生</span>亞仙。几上有琴。你可試操一曲。<span class="科">旦</span>恐污耳。<span class="科">生</span>自古道不焚香不彈。待我燒些香來。</p>
        
        <p class="曲"><span class="牌">二郎神</span><span class="科">旦</span>爐熏嫋。啟南軒把絲桐緩操。彈一曲彩鳳求凰聲合調。聽嗈嗈不似離鸞別鶴無聊。<span class="夾白"><span class="科">生</span>如此妙音。愧我不是知音者。<span class="科">旦</span>差矣。</span>我喜遇知音情更好。<span class="夾白"><span class="科">生</span>再彈一曲猗蘭如何。<span class="科">旦</span>使得。君蘭也。妾草也。今日呵。</span>嘆猗蘭不嫌伴草。<span class="科">合</span>兩情高。願鼓瑟宮商。相應和調。</p>
        
        <p class="曲"><span class="牌">集賢賓</span><span class="科">生</span>清商宛轉音律悄。聽巫山夜雨蕭蕭。暗約高唐魂夢杳。想夜奔文君窈窕。相如智巧。把綠綺輕挑低調。<span class="科">合</span>心太擾。總不入歌樓歡笑。</p>
        
        <p class="曲"><span class="牌">貓兒墜</span><span class="科">旦</span>願為侍妾。箕箒日猶操。玉樹蒹葭雖有誚。兔絲免得附蓬蒿。<span class="科">合</span>偕老。願恩意地久天長。海闊山高。</p>
        
        <p class="曲"><span class="牌">前腔</span><span class="科">生</span>同心比翼。擬結鳳凰儔。梧竹棲遲不暫拋。丹山有日共歸巢。<span class="科">合</span>偕老。期誓海盟山。<span class="夾白">如同</span>地厚天高。</p>
        
        <p class="白"><span class="科">丑</span>五花馬的板腸湯在此。<span class="科">生</span>亞仙。馬板腸湯有了。<span class="科">旦</span>呀。可惜可惜。</p>
        
        <p class="曲"><span class="牌">尾聲</span><span class="科">旦</span>這五花馬身價高。<span class="科">生</span>湯煮板腸卿所好。<span class="夾白"><span class="科">旦</span>拿去罷。</span>又厭腥羶不喫了。</p>
        
        <p class="白"><span class="科">丑</span>好作賤。可惜殺箇五花馬來。動也不動。<span class="科">小旦</span>特將心腹事。報與二人知。姐姐。你日日彈琴。只怕明日不能勾了。<span class="科">旦</span>為何說此話。<span class="科">小旦</span>媽媽說在此沒有生意。要轉動轉動。臨清魏官人着人來請見。拿二百兩銀子在此接你。媽媽打點要去。<span class="科">旦</span>等他去自去。我不去。<span class="科">小旦</span>姐姐說得好自在話兒。端端為你來接。由你不去。<span class="科">生</span>如此怎麼好。<span class="科">小旦</span>自古道。小娘愛俏。媽媽愛鈔。你比魏官人加倍些。管你去不成。<span class="科">生</span>有愧有愧。我就送四百兩來。<span class="科">小旦</span>銀子幾時送來。我好去回那人。<span class="科">生</span>有在此。還少些。待處足了。就送來。</p>
        
        <p class="落詩">風情月思小桃園。<br />歌舞排場樂少年。<br />昨夜宿酲猶未醒。<br />今朝畫閣又排筵。</p>
        
        <h2 id=ch15 class="chapter"><span class="齣題">第十五齣　套促纏頭</span></h2>
        
        <p class="白"><span class="科">貼上</span>不織不耕為活計。擢風擢月作生涯。我一家止靠亞仙一箇賺錢。如今被鄭相公妨占。不得活動。昨日着銀箏去說。止得他二百多兩銀子。他罄囊與我。道無有一些了。不免喚女兒出來。打發他去罷。亞仙那裡。<span class="科">旦</span>媽媽。來了。何事分付。<span class="科">旦上貼分付旦介</span></p>
        
        <p class="曲"><span class="牌">遶地遊</span><span class="科">旦</span>忽聞母命。玉趾離閨閫。上堂去穿花徑。</p>
        
        <p class="白"><span class="科">貼</span>我兒。昨日着銀箏去問鄭相公借銀子。只送得二百兩。不勾我使用。與他再借些。<span class="科">旦</span>他說連包與你。再沒有了。<span class="科">貼</span>他既沒了錢。打發他去罷。<span class="科">旦</span>娘。君子愛財。取之有道。財誰不愛。也要顧些仁義。鄭相公在我家。也使盡好些錢了。何忍就趕他出去。<span class="科">貼</span>不要管我。包你不傷犯了他罷了。快請他出來。<span class="科">旦</span>相公有請。</p>
        
        <p class="曲"><span class="牌">前腔</span><span class="科">生</span>葵花燦錦。隔院聞人請。多應是有人勸飲。</p>
        
        <p class="白"><span class="科">貼</span>鄭相公。你久處我家。多有簡慢。你是我嫡親女婿。料不見罪了。<span class="科">生</span>小生久叨館閣。思報無地。何出此言。<span class="科">貼</span>老身一向失問。令尊令堂高壽。<span class="科">生</span>學生父母。俱有七十餘歲了。<span class="科">貼</span>既有許多高壽。不宜久處在外。<span class="科">生</span>學生非不知之。為功名出於無奈。</p>
        
        <p class="曲"><span class="牌">黃鶯兒</span><span class="科">貼</span>你定省在晨昏。卻暌違秋復春。為人子者心何忍。你戀着青樓麗人。忘卻白髮老親。<span class="夾白">孝為百行之本。萬善之源。你怎麼戀乎此。</span>但知務末渾忘本。<span class="科">合</span>少年人。戒之在色。<span class="夾白"><span class="科">生</span>好胡說。<span class="科">貼</span>不胡說。</span>是孔子語諄諄。</p>
        
        <p class="白"><span class="科">生</span>媽媽。小生久處在宅。並不聞此言。今日何故苦苦相勸。<span class="科">貼</span>你久戀我家。囊橐傾盡。後倘有失所。豈不歸罪於我。故此好言相勸。<span class="科">生</span>好薄情。<span class="科">貼</span>非是薄情。我與你彼此有益。</p>
        
        <p class="曲"><span class="牌">前腔</span><span class="科">生</span>你看他詞色太驕人。使區區疑慮生。<span class="夾白"><span class="科">貼</span>相公不須疑慮。早早去罷。<span class="科">生</span>我豈不欲回去。</span>奈功名未遂無歸興。<span class="夾白"><span class="科">貼</span>你也把父母想一想。<span class="科">生</span></span>欲望太行白雲。難捨巫山彩雲。恩情兩地縈方寸。<span class="科">合前</span>薄情人。貪財愛鈔。故爾語諄諄。</p>
        
        <p class="曲"><span class="牌">簇御林</span><span class="科">旦</span>情含笑。眉展顰。恐仙郎感慨興。<span class="夾白">相公何必愁悶。</span>丈夫四海家無定。休得要懷故土思鄉井。<span class="夾白"><span class="科">生</span>我幾時要回去。何曾想家。是你那母親趕我。<span class="科">合</span></span>他是老年人。言顛語倒。不可認為真。</p>
        
        <p class="白">鄭相公豈不聞聖人云。喜怒不形。物我無間。今日雖是媽媽不是。看我的薄情。只是如故。不要記懷罷。<span class="科">貼</span>你還有十兩銀子與我。再住幾日也不妨。</p>
        
        <p class="曲"><span class="牌">前腔</span><span class="科">旦</span>言雖慰。氣未伸。念關山役夢魂。囊琴羞把朱絃整。怕聲聲彈出思歸引。<span class="科">合前</span></p>
        
        <p class="落詩">金盡牀頭惹厭憎。<br />風波萍跡任浮沈。<br />人情若比初相識。<br />到底終無怨恨心。</p>
        
        <h2 id=ch16 class="chapter"><span class="齣題">第十六齣　鬻賣來興</span></h2>
        
        <p class="白"><span class="科">末上</span>自家熊店主是也。鄭公子來此科舉。迷戀娼家。金銀嫖盡。今被老媽要錢。無從措置。央我把那來興賣與崔尚書家。文契俱寫完了。不免催他去交還他去。<span class="科">生</span>今日到熊主人。將來興去賣。</p>
        
        <p class="曲"><span class="牌">金蕉葉</span>有緣有緣。遇佳人情濃眷戀。燕蹴飛花落舞筵。嘆囊空興味蕭然。</p>
        
        <p class="白"><span class="科">相見介生</span>熊店主。相煩你的事可成麼。<span class="科">末</span>文書并銀子十兩在此。來興一去。銀子就與相公。<span class="科">生</span>來興那裡。<span class="科">丑</span>只為思鄉切。家山入夢頻。寧為故鄉鬼。莫作異鄉人。大相公叫來興怎麼。<span class="科">生</span>我久居於此。盤纏已盡。此間店主人說崔尚書家待人甚好。我將你賣與他為義男。你可隨着店主人去。<span class="科">丑</span>呀。大相公。你把來興賣了。可憐小人隨侍到長安。不辭勞碌。兼受老爹奶奶撫育之恩。承相公同手足之看。此欲圖報。素志未酬。今便一旦拋離。於心何忍。相公。你若速歸鄉井。小人願賣身以作盤纏。你若仍戀煙花。決不敢奉命。言訴及此。痛淚難禁。<span class="科">生</span>來興。我也捨你不得。到此出於無奈了。</p>
        
        <p class="曲"><span class="牌">小桃紅</span><span class="夾白">我只</span>為黃金散盡。翠館難淹。鬻汝休含怨。從容向前。<span class="夾白"><span class="科">丑</span>小人怎敢怨相公。只是割捨不得。<span class="科">生</span>來興。我畢竟是箇寒儒。</span>你隨我無榮顯。<span class="夾白">那崔尚書府中。甚是勢頭。</span>適彼竊威權。將托身。食人食事必從驅遣。<span class="夾白">你到他家務要學好。</span>免受鞭笞。省我掛牽。<span class="夾白"><span class="科">丑</span>相公。你把我這身賣了銀子。又不可浪費了。把做盤纏回去罷。<span class="科">生</span></span>故園羞回轉。生死聽天。羊觸籓籬。進退兩難。</p>
        
        <p class="曲"><span class="牌">下山虎</span><span class="夾白"><span class="科">丑</span>小人呵。</span>遠隨科試。來到長安。望你登高選。我也喜歡。誰知道眷戀紅妝。取次輜裝罄然。<span class="夾白"><span class="科">生</span>來興。我如今悔矣。<span class="科">丑</span>相公。店主人再三勸你。</span>卻把忠言當惡言。不聽人之勸。賣我微軀値幾錢。<span class="夾白">小人受老爹奶奶的厚德。今生不得報了。可憐可憐。</span>欲見爹媽面。除是夢返故園。望斷孤雲淚兩懸。</p>
        
        <p class="曲"><span class="牌">蠻牌令</span><span class="夾白"><span class="科">末</span>來興去罷。此間</span>離相府路迂遠。辭舊主莫留連。<span class="夾白"><span class="科">丑</span>店主人。你且從容片時。我今日別了相公呵。</span>關山無日轉。音信倩誰傳。<span class="夾白">相公。你若不早早回去。只管迷戀在此。</span>倘爹知道難容見面。只苦殺老母愁煩。想晨昏望兒眼穿。<span class="夾白">相公。你如今趁有這幾兩銀子在身邊。須當早早回去罷了。</span>你莫困窮途。速整歸鞭。</p>
        
        <p class="白"><span class="科">末</span>來興去罷。</p>
        
        <p class="曲"><span class="牌">尾聲</span><span class="科">丑</span>臨行再拜肝腸斷。<span class="夾白">相公。未曾報謝得老爹奶奶。</span>望乞代言千萬。死當結草銜環。</p>
        
        <p class="落詩">拜別恩東欲斷腸。<br />何年再得倚高堂。<br />休戀故鄉春色好。<br />受恩深處即家鄉。</p>
        
        <h2 id=ch17 class="chapter"><span class="齣題">第十七齣　謀脫金蟬</span></h2>
        
        <p class="曲"><span class="牌">園林好</span><span class="科">貼上</span>三竿日紗窗影紅。有人在鴛鴦被中。睡熟𨢬<a epub:type="noteref" href="#char01"><sup>註</sup></a>醿香夢。不知道已晨鐘。午飯後近昏鐘。</p><aside epub:type="footnote" id="char01"><p>「⿰酉荼」</p></aside>
        
        <p class="白">我已着人請賈二媽。怎麼還不見來。</p>
        
        <p class="曲"><span class="牌">前腔</span><span class="科">淨</span>團花扇低遮醜容。一路上無人簇擁。空有香風飄動。只落得引遊蜂。飛攘攘惹狂蜂。</p>
        
        <p class="白">呀李大媽。喚妾身有何事幹。<span class="科">貼</span>二媽。滎陽鄭相公。他久戀我家。妨占亞仙。不肯接人。又不好撚他出去。特請你來商議。求一妙策。<span class="科">淨</span>我聞得鄭公子甚有金銀。為何要撚他出去。<span class="科">貼</span>他在此金銀已盡了。</p>
        
        <p class="曲"><span class="牌">江兒水</span>買笑經年久。行囊近日空。<span class="夾白"><span class="科">淨</span>既沒了錢。叫你的大姐把意思遠些兒。<span class="科">貼</span></span>奈癡兒迷戀多承奉。<span class="夾白"><span class="科">淨</span>怕與他好了。要桃之夭夭。<span class="科">貼</span></span>想夜奔追隨心萌動。<span class="夾白"><span class="科">淨</span>既如此。你把臉兒放下來纔是。<span class="科">貼</span></span>我嫌疑他也知惶恐。<span class="夾白"><span class="科">淨</span>如此要留他。要打發他。<span class="科">貼</span></span>我進退無謀操縱。請問娘行。何策把冤家斷送。</p>
        
        <p class="白"><span class="科">淨</span>你要打發他去。有何難。他是貴公子。比常人不同。怎麼好撚他出去。須用金蟬脫殼之計纔好。<span class="科">貼</span>甚麼金蟬脫殼之計。<span class="科">淨</span>我與你先尋下一所房子。你着令愛同鄭元和到竹林寺求男。就着他央我為媒。講話之閒。急差人來報說你偶得暴疾。我先着令愛回來看你。你就悄地搬開。後使鄭生回來。我亦搬去。教他兩處無尋。這便是金蟬脫殼之計。<span class="科">貼</span>只恐哄他不信。</p>
        
        <p class="曲"><span class="牌">前腔</span><span class="科">淨</span>只說求男女。燒香古廟中。令他訪妾閒談詠。你托疾差人將言哄。女兒前遣馳飛鞚。潛地行蹤移動。教他兩處無尋。做了一場春夢。</p>
        
        <p class="白"><span class="科">貼</span>此計甚妙。多謝見教。<span class="科">淨</span>休謝休謝。我去了。金風未動蟬先覺。暗送無常死不知。<span class="科">貼</span>事不宜遲。且叫女兒鄭相公出來。安他去。</p>
        
        <p class="曲"><span class="牌">五供養</span><span class="科">旦</span>琴調瑟弄。母命傳呼。速應相從。<span class="科">生</span>囊空情減殺。禮貌欠從容。登堂腼腆。只恐簧言譏諷。<span class="科">合</span>花紅無百日。開落任東風。質問因由。吾當遵奉。</p>
        
        <p class="白"><span class="科">貼</span>鄭姐夫女兒你過來。<span class="科">生</span>媽媽有何見諭。<span class="科">貼</span>鄭姐夫。你與我女兒相知歲久。沒有孕嗣。此間竹林院神道甚靈。你可備些牲禮。與我女兒同去祈求。倘得一男半女。則我女兒終身有望。日後你便為官。也棄撇不下。<span class="科">生</span>小生囊篋已盡。何幸眷育海涵。反作百年姻眷。捫懷知感。刻骨難忘。<span class="科">貼</span>鄭姐夫何出此言。你與我女兒兩箇呵。</p>
        
        <p class="曲"><span class="牌">前腔</span>恩深情重。設誓求男。全始全終。<span class="夾白">待你祈禱回來。就央賈二媽為媒。與你結姻。那時節</span>屏開金孔雀。褥隱繡芙蓉。姻緣重結。一對和鳴鸞鳳。<span class="科">合</span>門闌多喜氣女婿近乘龍。白璧藍田。想伊曾種。</p>
        
        <p class="白"><span class="科">生</span>多謝媽媽厚意。<span class="科">貼</span>我兒明日同姐夫祈禱回來。就請賈二媽來。<span class="科">旦</span>請他來何幹。<span class="科">貼</span>自古道匪媒弗克。我央他與你為媒。<span class="科">生</span>正是伐樹須用斧。<span class="科">貼</span>引線必須針。<span class="科">生</span>明日去竹林院燒香。香紙不曾備。且叫保兒來問他。<span class="科">丑</span>相公有何分付。<span class="科">生</span>我明日要到竹林院燒香。祈求男女。我不知要辦甚麼東西去。</p>
        
        <p class="曲"><span class="牌">玉交枝</span><span class="科">丑</span>神仙齋供。間腥葷粢盛潔豐。要三牲酒醴親賚捧。爇寶鼎沈木香濃。高燒銀燭影搖紅。<span class="夾白"><span class="科">生</span>這些東西明日買罷。<span class="科">丑</span>明日遲了。</span>須是今朝置買來朝用。<span class="科">合</span>這神靈有感必通。願早叶熊羆吉夢。</p>
        
        <p class="白"><span class="科">貼</span>保兒說的是。還是今日買罷。就依他今日買完備了更好。</p>
        
        <p class="曲"><span class="牌">前腔</span><span class="科">生</span>我無錢使用。典春衣殊覺赧容。<span class="夾白">保兒。你與我拿這件衣服去賣了。買些香紙牲醴來用。</span>就煩伊置買多勞動。<span class="夾白"><span class="科">丑</span>相公。衣者身之章。不可賣了。<span class="科">生</span>我的衣服。一年一換。穿過就不用了。<span class="科">丑</span>這等看起來。那來興也是相公穿過的。<span class="科">生</span>怎麼來興也是我穿過的。<span class="科">丑</span>不然如何將他賣了不用。<span class="科">生</span>休胡說。</span>我志豪邁莫笑身窮。鬼神禱告竹林中。夫妻同返桃源洞。<span class="科">合</span>許配偶忻然相應。<span class="夾白"><span class="科">丑</span>要娶大姐。必須得好些禮。<span class="科">生</span></span>論聘儀容當補送。</p>
        
        <p class="曲"><span class="牌">尾聲</span>娶而不告心惶悚。只索行權曲從。<span class="夾白"><span class="科">丑</span>相公。你娶了我大姐呵。不似如今這等拘束。</span>任你睡到日高花影重。</p>
        
        <p class="落詩">喜筵重啟結夫妻。<br />禱告歸來莫待遲。<br />借問竹林何處是。<br />赤欄橋過碧江湄。</p>
        
        <h2 id=ch18 class="chapter"><span class="齣題">第十八齣　竹林祈嗣</span></h2>
        
        <p class="曲"><span class="牌">步虛傳</span><span class="科">貼上</span>竹林仙院禮三清。歌舞樓臺棄錦箏。日暮焚香繞壇上。步虛猶作按歌聲。</p>
        
        <p class="白"><span class="科">眾道姑相見介貼</span>小道原是教坊司一箇名妓。姓曹。排行居長。人都稱為曹大姐。因被媽兒愛了沒疼熱的錢鈔。不管好歹。因此忿氣出家。道號淨真。我如今識破悲歡離合之情。特修養丹爐。消磨火性。尋幾箇霞煙外逍遙善信。存一人至誠心散漫捱光。甚時得到蓬萊。今日四月望日。且喚道姑出來燒些香。<span class="科">丑</span>掃地青牛臥。栽松白鶴棲。要知仙女麗。原是教坊妻。院主稽首。<span class="科">貼</span>道姑。今日四月十五日。乃天生聖母娘娘誕辰。恐有求嗣的到此燒香點燭。至道臺上禮拜。</p>
        
        <p class="曲"><span class="牌">浪淘沙</span><span class="科">貼</span>瑞草滿瑤階。白鶴飛來。香焚柏子碧雲開。一卷黃庭消白晝。萬慮塵埋。</p>
        
        <p class="白">眾道姑們伺候着那燒香的施主們來。<span class="科">眾</span>知道。</p>
        
        <p class="曲"><span class="牌">前腔</span><span class="科">生旦</span>琳館白雲隈。竹裡門開。飛甍畫棟絕塵埃。玉罄一聲雲外鳴。彷彿蓬萊。</p>
        
        <p class="白"><span class="科">貼</span>大姐久不到竹林院燒香了。此位相公上姓。<span class="科">旦</span>是滎陽鄭相公。<span class="科">貼</span>到此貴幹。<span class="科">旦</span>奴家目下與他成婚。特來求嗣。<span class="科">貼</span>如此請上香。<span class="科">丑</span>方纔來到就上香。待我送下香錢纔是禮。<span class="科">生</span>有。自當奉謝。<span class="科">貼</span>相公請上香。初拜。二人同拜。</p>
        
        <p class="曲"><span class="牌">亭前柳</span><span class="科">生</span>夫婦願和諧。鸑鷟早投胎。易生還易長。無難亦無災。<span class="科">合</span>大開方便門兒待。六道輪迴。生化果奇哉。</p>
        
        <p class="白"><span class="科">旦</span>神靈。願我夫主鄭元和呵。</p>
        
        <p class="曲"><span class="牌">前腔</span>他應試顯奇才。步武上金階。碧桃和露種。紅杏倚雲栽。<span class="科">合</span>大開法濟門兒待。六道輪迴。生化果奇哉。</p>
        
        <p class="曲"><span class="牌">前腔</span><span class="科">貼</span>絳燭吐蓮臺。寶篆結雲霾。求兒應副望。孔釋送將來。<span class="科">合</span>大開廣照門兒待。六道輪迴。生化果奇哉。</p>
        
        <p class="白"><span class="科">生</span>香錢祝錢。莫嫌輕鮮。<span class="科">丑</span>相公。你這每一箇標致人。不扯手不像箇嫖客。<span class="科">生</span>實是輕意。日後容補。<span class="科">丑</span>相公。如今世界。千萬箇容當再謝。不如一箇伏乞笑留。見添些如何。<span class="科">貼</span>不要計較罷了。</p>
        
        <p class="落詩">不孝有三無後續。<br />禱告靈神定獲福。<br />今日無官一身閒。<br />他年有子萬事足。</p>
        
        <h2 id=ch19 class="chapter"><span class="齣題">第十九齣　詭代僦居</span></h2>
        
        <p class="曲"><span class="牌">福清歌</span><span class="科">淨上</span>老年來因無嬌媚。不放鬆腳兒還細。把持門戶勝男兒。只多了丫髻。接舊人尚有豐致。</p>
        
        <p class="白">前日李大媽與我稅一所房子。在此暫住。掇賺那鄭元和。受人之托。必當終人之事。少待他來。自有道理。<span class="科">元和與李亞仙同見賈二媽</span></p>
        
        <p class="曲"><span class="牌">唐多令</span><span class="科">生</span>素手相攜。祛炎扇可揮。不禁汗透碧紗衣。引入槐陰深處。</p>
        
        <p class="白">步步行來遠。遙遙路更長。一灣流水綠。滿地落花香。<span class="科">旦</span>可曾到了他家麼。<span class="科">生</span>此間已是賈二媽門首。<span class="科">淨</span>鄭相公。貴腳踹賤地。有何見諭。<span class="科">生</span>二媽。小生此來。非為別事。<span class="科">淨</span>端的為何事來此。實與老身說知。<span class="科">生</span>二媽聽道。</p>
        
        <p class="曲"><span class="牌">桂枝香</span>將欲婚諧伉儷。<span class="夾白"><span class="科">淨</span>原來要娶大姐。且喜且喜。幾時成就。<span class="科">生</span></span>即日筵開羅綺。想藍田白玉曾埋。雙足赤繩曾繫。<span class="夾白"><span class="科">淨</span>你二人到此貴幹。<span class="科">生</span></span>凂娘行作伐。凂娘行作伐。<span class="夾白"><span class="科">淨</span>只怕沒有福做這箇媒人。<span class="科">生</span></span>望毋推挋。自當酬禮。<span class="科">合</span>喜孜孜。欲結同心帶。須銜合巹杯。</p>
        
        <p class="白"><span class="科">淨</span>這等說呵。顯得李大媽識人了。將亞仙與你做夫妻。不枉了一對兒。後日一定有好處。</p>
        
        <p class="曲"><span class="牌">前腔</span>你是青年才子。<span class="夾白">大姐</span>是紅顏淑女。有緣千里相逢。此日正宜匹配。吾當贊襄。吾當贊襄。玉成其事。成人之美。<span class="科">合前</span></p>
        
        <p class="白">既是這般說呵。老身不得不依命。作成老身也趁一件襖子穿。<span class="科">生</span>自然重謝重謝。</p>
        
        <p class="曲"><span class="牌">不是路</span><span class="科">丑</span>我汗馬奔馳。滿目炎天路欲迷。他新遷寓。尚書府過戟門西。<span class="夾白">此間已是賈二媽門首。且帶住馬。逕入報知。呀。大姐。不好了。<span class="科">生旦</span>卻是怎的。</span>為何的。言辭急遽無頭緒。<span class="科">丑</span>只為娘行一病危。<span class="夾白"><span class="科">生</span>大媽有甚麼病來。<span class="科">丑</span>媽媽忽得暴疾。如今</span>將垂死已。<span class="夾白"><span class="科">旦</span>呀。怎麼好。</span>他衣衾棺椁何曾備。<span class="夾白"><span class="科">淨</span>若如此呵。</span>早為之計。早為之計。</p>
        
        <p class="白"><span class="科">生</span>待我回去。請箇醫人看治。</p>
        
        <p class="曲"><span class="牌">前腔</span><span class="科">淨</span>他病篤求醫。恐船到江心補漏遲。<span class="夾白"><span class="科">生</span>二媽說那裡話。寧可銜藥而死。我與你</span>同回去。還將藥石少扶持。<span class="夾白"><span class="科">淨</span>只有一匹馬。你二人怎麼同回。<span class="科">生</span>二媽有馬。再借一匹。<span class="科">淨</span></span>吾家裡。常時有馬今無矣。<span class="夾白"><span class="科">生</span>如此怎麼。<span class="科">淨</span>把馬先送大姐去。然後來接姐夫就是。<span class="科">生</span>言之有理。大姐。你</span>且先行我慢些。<span class="科">旦</span>你權於此。我到家即遣雕鞍至。<span class="科">生</span>萬勿遲滯。萬勿遲滯。</p>
        
        <p class="白">大姐。正在恩愛之間。又起這等風波。教我如之奈何。我適纔所言。在此專望來接。<span class="科">旦</span>我決不遲滯。<span class="科">生</span>你乘不慣。須要仔細。</p>
        
        <p class="曲"><span class="牌">掉角兒</span><span class="科">淨</span>嘆浮生沒根沒蔕。病衰年難醫難治。<span class="夾白"><span class="科">生</span>我來時媽媽好好的。為何就有病起來。事有可疑。<span class="科">淨</span>相公。</span>天也有不測風雲。人豈無不虞災異。姥將亡無人管。最孤悽。吾須備齋祭之儀。<span class="科">生</span>天將暮矣。為何馬猶不至。<span class="夾白"><span class="科">淨</span>真箇馬還不見來。<span class="科">生</span>心急如火。待我走去罷。<span class="科">淨</span>這許多路。怎麼走得。<span class="科">生</span></span>我心焦如火。怎辭勞瘁。</p>
        
        <p class="白"><span class="科">淨</span>再待一待。<span class="科">生</span>天已晚了。待不得。只得走罷。一心忙似箭。兩腳走如飛。<span class="科">淨</span>看他信以為實。竟走回去了。</p>
        
        <p class="曲"><span class="牌">前腔</span>他那識咱虛情假意。忙收拾遷居行李。黃金殿深鎖鴛鴦。白玉樓空餘燕子。楚陽臺雲雨散。夢魂迷。巫山女何處尋之。真誠君子。豈知奸宄。走頭無路。中吾深計。</p>
        
        <p class="白">自古道。煙花之門。那有真意。只索離了他。走回去便了。你好苦好苦。</p>
        
        <p class="曲"><span class="牌">尾聲</span>金蟬脫殼潛移徙。蕉鹿夢使他無據。<span class="夾白">鄭郎。</span>那裡是長久夫妻。</p>
        
        <p class="白">鄭元和去了。想李大媽已離原宅。妾身也離此處。教他兩處踏空。</p>
        
        <p class="落詩">窮途無奔又無投。<br />南去北來休便休。<br />今夜彩雲何處散。<br />夢隨明月下青樓。</p>
        
        <h2 id=ch20 class="chapter"><span class="齣題">第二十齣　生拆鴛鴦</span></h2>
        
        <p class="曲"><span class="牌">金錢花</span><span class="科">貼上</span>行行離卻花街。花街。輕輕蹴起纖埃。纖埃。垂楊江上立蒼苔。日哺矣。尚不來。日晡矣。尚不來。</p>
        
        <p class="白">老身要脫賺鄭元和。哄我女兒同到竹林院求男女。就着他去央賈二媽為媒。我已着人去報。忽得暴疾。哄我女兒先回來。移家到安邑門去住。脫離了那窮酸秀才。行李已搬下船。只等我女兒。如何不見來也。<span class="科">做急走介旦乘馬上介</span></p>
        
        <p class="曲"><span class="牌">前腔</span><span class="科">旦丑</span>忽聞母病堪哀。堪哀。一鞭馳驟前來。前來。<span class="夾白">呀娘。</span>你緣何獨自立蒼苔。使我心驚戰。意疑猜。使我心驚戰。意疑猜。</p>
        
        <p class="白"><span class="科">貼</span>遠遠望見。卻是我女孩兒來了。不免站在江邊。等着他來上船。免得鄭生又來尋覓。<span class="科">旦</span>娘。說你偶得暴疾。孩兒不勝驚駭。駝馬而來。你今為何獨立在江邊。<span class="科">貼</span>我好好的。那有甚麼病。只因鄭元和久住我家妨占。不能脫他。我與賈二媽定下金蟬脫殼之計。我與你如今搬到安邑東門去居住。別尋生意。他那裡來尋我。<span class="科">旦</span>倘尋不見。他一定去尋賈二媽了。<span class="科">貼</span>賺了鄭元和出門。賈二媽也搬開了。叫他那裡去尋。<span class="科">旦</span>好苦。娘。你下得這般狠毒。<span class="科">貼</span>不消說閒話。快些上船來。你哭他怎的。<span class="科">旦</span>娘。雖則我門戶人家。也要顧些仁義。惜些廉恥。何故這等狠毒。天不容地不載呵。</p>
        
        <p class="曲"><span class="牌">山歌</span><span class="科">淨</span>我做船家愛清奇。滿船常掛月明歸。今日裝了大姐在艙裡坐。好像范蠡載西施。</p>
        
        <p class="白">快下船來。</p>
        
        <p class="曲"><span class="牌">前腔</span><span class="科">貼</span>驀地搬場去不來。脫殼金蟬忒使乖。東奔西投無尋覓。賺了箇抱負經綸好秀才。</p>
        
        <p class="曲"><span class="牌">紅衲襖</span><span class="科">旦</span>他本是抱負經綸一箇好秀才。<span class="夾白"><span class="科">貼</span>我這樣人家只愛錢。管甚麼好秀才歹秀才。若有錢。便是叫化子也接。他若無錢。縱是貴公子也是閒的。<span class="科">旦</span>娘。</span>他偶然墮風塵卻遭着你毒陷害。<span class="夾白"><span class="科">貼</span>他自家沒了錢。怎說我陷害也。<span class="科">旦</span>娘。是你親口許我嫁他。<span class="科">貼</span>這是他有錢時的說話。<span class="科">旦</span>我那鄭公子呵。</span>辜負了生前結下了同心帶。空落得夢中飲合巹杯。<span class="夾白">今日弄得他兩處無尋覓。</span>忍教他哭窮途消壯懷。多管是減容光誰偢倸。一似芙蓉生在秋江上也。不向東風怨未開。</p>
        
        <p class="白"><span class="科">貼</span>事已至此。你哭他也是枉然。休要哭。</p>
        
        <p class="曲"><span class="牌">山歌</span><span class="科">淨</span>不向東風怨未開。相思鬱結滿愁懷。不是郎君尋人勞健步。只為胸中七步才。</p>
        
        <p class="白"><span class="科">貼</span>莫說七步。就是八步才也難了。</p>
        
        <p class="曲"><span class="牌">紅衲襖</span>假饒有七步才學問該。怎識破八陣圖形勢排。我未見好德人如好色。他自取失身家還失財。舊時的鳴珂巷空走來。新時的宜陽院徒自踹。端的是踏破鐵鞋無覓處也。十謁朱門九不開。</p>
        
        <p class="曲"><span class="牌">山歌</span><span class="科">淨</span>九不開九不開。妝臺明鏡漫塵埃。姐姐打扮好似良家女。寬綽綽衣衫別樣裁。</p>
        
        <p class="曲"><span class="牌">紅衲襖</span><span class="科">旦</span>寬綽綽把衣衫別樣裁。高聳聳雲髻特地改。風月門牢砌了迷魂寨。粉骷髏照出了孼鏡臺。收錦茵楊柳腰舞不來。斂歌喉桃花扇從今賣。始信道明年此地知誰在也。塵世難逢笑口開。</p>
        
        <p class="白"><span class="科">貼</span>笑口開。笑口開。鄭子於今思不諧。莫怨他。</p>
        
        <p class="曲"><span class="牌">山歌</span><span class="科">淨</span>塵世難逢笑口開。人生離合命安排。恩情有日重相會。枉使機關名行乖。</p>
        
        <p class="曲"><span class="牌">紅衲襖</span><span class="科">小旦</span>不是設機關名行乖。賺得他走路岐涕淚灑。似娘行不肯招乘龍客。吹簫人嬾再登引鳳臺。長相思愁悶懷。短相思眉鎖黛。<span class="夾白">姐姐。你的悶懷呵。</span>真箇是花影重重疊疊瑤階也。幾度呼童掃不開。</p>
        
        <p class="白"><span class="科">淨</span>船已到安邑東門了。請大姐媽媽上岸。</p>
        
        <p class="落詩">怪底東風惡。<br />摧殘並蔕花。<br />白雲他自散。<br />明月落誰家。</p>
        
        <h2 id=ch21 class="chapter"><span class="齣題">第二十一齣　墮計消魂</span></h2>
        
        <p class="曲"><span class="牌">六么令</span><span class="科">生上</span>顛危老死。在他人尚要扶持。況吾為婿感恩私。心急急。敢遲遲。不辭辛苦忙歸去。不辭辛苦忙歸去。</p>
        
        <p class="白">適纔賈二媽處。說將馬來接我。久不見至。只得步回。呀。為何李大媽把門封鎖了。好怪麼。不免問鄰舍家。便知分曉。老哥借問。此間李家。為何把門封鎖在此。<span class="科">內應</span>搬去了。<span class="科">生</span>他搬在那裡。這房子是誰鎖的。<span class="科">內應</span>不知他搬在那裡。這房子是曾學士着人封鎖的。<span class="科">生</span>李家搬去。不知分曉。只得還轉賈二媽家。去問他個下落。<span class="科">忙走介</span></p>
        
        <p class="曲"><span class="牌">前腔</span>朱門深閉。不知他何方僦居。回頭悵望彩雲飛。天已暮。日沈西。奈林深路黑難行矣。奈林深路黑難行矣。</p>
        
        <p class="白">此去賈二媽家。還有五六里之程。天色已晚。途路又生。去不到了。不免借這酒館。歇宿一宵。明日早行。店家何在。<span class="科">淨</span>高懸一燈火。應接四方人。官人何來。<span class="科">生</span>我借你館中一宿。明日早行。行路辛苦。有酒看一壺來。<span class="科">淨</span>請坐。酒在此。<span class="科">生</span>酒保。我明日五更就去。把門不要鎖了。<span class="科">淨</span>房錢酒錢都沒有。去了那裡來尋你。<span class="科">生背介</span>正是盤纏一文也沒有在身邊。怎麼好。罷罷。我把這件衣服抵在此。明日就來取。<span class="科">淨</span>也罷。典衣沽酒飲。開榻任君眠。<span class="科">下生</span>亞仙。亞仙。不知你今晚在何處。這酒怎麼喫得下。睡又睡不着。好悶人呵。</p>
        
        <p class="曲"><span class="牌">普天樂</span>想玉人飄泊歸何處。沒有半句叮嚀語。約先行吾當隨至。誰知半路拋離。嘆烏鵲無棲止。卻教我踏枝不着空歸去。燈半滅。他也羞照愁眉。漏已斷我猶垂兩淚。<span class="夾白">好懊恨也。亞仙。亞仙。</span>我早知如此。步步追隨。</p>
        
        <p class="白">呀。天明了。酒保。我去也。<span class="科">淨</span>不要偷了我的酒壺去。<span class="科">生</span>酒壺在桌上。自家仔細。</p>
        
        <p class="曲"><span class="牌">憶鶯兒</span>聽雞亂啼。鴉亂飛。野寺晨鐘渡水遲。月小山高星漸稀。穿東過西。魂消思迷。<span class="夾白">此間是賈二媽門首。呀。</span>他為何也把門兒閉。<span class="科">合</span>好蹺蹊。美人庭院。翻做武陵溪。</p>
        
        <p class="白">正門雖則封鎖。那角門半開。待我悄悄進去。呀。為何一人也無。中門又開在此。上有告示。不許閒人逕入。天已大明。不免叩門。賈二媽。賈二媽。呀。為何沒一人應。不免進去叫一聲。誰在裡面。<span class="科">末</span>侯門深似海。不許外人敲。甚麼人在此喧嚷。<span class="科">生</span>是學生。<span class="科">末</span>是個秀才。到此有何事幹。<span class="科">生</span>特來尋鴇兒賈二媽。<span class="科">末</span>這是崔尚書老爺的百花園。又不是教坊司麗春院。尋甚麼賈二媽。<span class="科">生</span>昨日小生於此聚會。今日何故匿之。<span class="科">末</span>你無故而來。言無由緒。為何到說我匿他。好無禮。打這廝。<span class="科">打介生</span>救人。救人。<span class="科">丑</span>原來是我大相公。<span class="科">生</span>是我。來興。救我一救。<span class="科">丑</span>是我舊恩主。放手。<span class="科">末</span>既是你舊主人。莫怪了。<span class="科">下丑</span>相公。你為何到此。<span class="科">生</span>來興。一言難盡。我被李大媽教我與他女兒到竹林院求嗣。就着我去央賈二媽為媒。忽報大媽暴疾。喚了女兒先回。驀地搬開。不知去向。<span class="科">丑</span>你怎麼不跟了他。<span class="科">生</span>只因無馬。亞仙先回。我後至。就不見了。<span class="科">丑</span>既不見李大媽。就該去尋賈二媽<span class="科">生</span>賈二媽昨日在此。今日正來尋他。也不知那裡去了。<span class="科">丑</span>相公。你前日不聽店主之言果中煙花之計。你今日呵。</p>
        
        <p class="曲"><span class="牌">前腔</span>無所倚。何所歸。計中煙花追悔遲。身世伶仃怯路岐。鴛鴦伴離。<span class="夾白"><span class="科">生</span>我如今那裡去問信好。<span class="科">丑</span></span>鱗鴻信稀。<span class="夾白">你今要尋他呵。</span>好似捕風捉月無憑據。<span class="科">合前丑</span></p>
        
        <p class="白">相公。老爹奶奶在家懸望。不如趁早回去罷。</p>
        
        <p class="曲"><span class="牌">鬭黑麻</span><span class="科">生</span>我欲賦歸歟。行囊罄澀。欲在此依棲。又無舊識。無伎倆養身策。<span class="夾白"><span class="科">丑</span>在此等科舉。倘然得中。十分之美。<span class="科">生</span>我今學業已廢。</span>休擬登科。觀光上國。<span class="科">合</span>相逢可惜。風波遭陷溺。進退無門。進退無門。仰天嘆息。</p>
        
        <p class="曲"><span class="牌">前腔</span><span class="夾白"><span class="科">丑</span>相公。</span>你帶月行來。滿身露濕。<span class="夾白">我這件衣服呵。</span>是白苧新裁。未沾汗液。<span class="夾白">相公。你平日滿身羅綺。你如今穿這破損衣服。怎麼見人。我小人這件衣服雖粗。</span>情願奉恩主少遮飾。<span class="夾白"><span class="科">生</span>來興。多謝你。<span class="科">丑</span>相公不要謝我。還有</span>一貫青蚨。你略支旦夕。<span class="科">合前內云</span></p>
        
        <p class="白">來興。老爹叫。<span class="科">丑</span>老爹叫小人。只得去了。相公。老爹奶奶望你。可早早回去。免在此玷辱家風。<span class="科">下生</span>如今往那裡去好。</p>
        
        <p class="曲"><span class="牌">玉胞肚</span>只得望門投止。好羞慚籧篨戚施。想桃源路隔天台。使劉郎腸斷遐思。一朝無奈。妒花風雨便相催。兩地分開連理枝。</p>
        
        <p class="白">信地行來。此間已是布政裡舊店主家。不免叫一聲。有人在麼。<span class="科">末</span>是何人。呀。原來是</p>
        
        <p class="曲"><span class="牌">前腔</span>相公來至。為何足趦趄吾心有疑。<span class="夾白"><span class="科">生</span>店主人。不好了。果被煙花掇賺。兩處無尋。<span class="科">末</span>你被他哄了麼。</span>今日始信吾言。<span class="夾白"><span class="科">生</span>我如今還到那裡尋他好。<span class="科">末</span>相公。這樣人家。萍蹤浪跡。你那裡去尋他。</span>便駕高車駟馬難追。<span class="夾白"><span class="科">生</span>若如此進退無門。不如死休。<span class="科">末</span>相公。死有輕於鴻毛。重如丘山。你功名未遂。況說</span>雙親老矣。勸君休要喪溝渠。權在寒家住幾時。</p>
        
        <p class="白">相公敢是未喫早膳。<span class="科">生</span>昨日到今。水米不曾打牙哩。<span class="科">末</span>受餓了。媽媽。鄭相公在此。快看早飯來。<span class="科">淨持飯上</span></p>
        
        <p class="曲"><span class="牌">川撥棹</span>一碗飯長腰米。十八樣小菜兒。<span class="夾白"><span class="科">末</span>媽媽。怎麼有十八樣小菜。<span class="科">淨</span>兩賣韭菜。二韭一十八。呀。原來是鄭相公。怎的不比往日風流了。請早飯。<span class="科">生</span>我喫不下。<span class="科">末</span>你肚中飢餓。請喫一口。<span class="科">生</span>我肚中雖餓。奈氣恨填胸。要喫喫不下。<span class="科">末</span>相公。</span>你且努力加餐。你且努力加餐。祿享千鍾自有時。<span class="科">生</span>謝施恩救我饑。謝施恩救我饑。</p>
        
        <p class="白"><span class="科">淨</span>鄭相公。聞得你與那大姐成婚了。</p>
        
        <p class="曲"><span class="牌">前腔</span><span class="科">生</span>婚姻事休提起。他哄求子潛脫離。<span class="夾白"><span class="科">淨</span>親也不曾成。就去求子。可惜你是個秀才。</span>豈不曾讀大學之書。豈不曾讀大學之書。未有學養子而後嫁者也。<span class="科">末</span>莫胡言笑大儒。莫胡言笑大儒。</p>
        
        <p class="曲"><span class="牌">尾聲</span><span class="科">生</span>撑腸拄腹難消氣。一病多應是死。<span class="夾白"><span class="科">末</span>相公。</span>可自保護萬金之軀。</p>
        
        <p class="落詩">感君厚德暫容身。<br />一飯重憐氣莫伸。<br />惟有感恩并積恨。<br />千年萬載不成塵。</p>
        
        <h2 id=ch22 class="chapter"><span class="齣題">第二十二齣　歌郎競技</span></h2>
        
        <p class="白"><span class="科">外上</span>人爭名利幾時休。昨日紅顏今白頭。自家京兆府一個老人。蒙本府差管此間凶肆。近日聞得東西二肆相爭主顧。必來告訴於我。且待審個是非則個。</p>
        
        <p class="曲"><span class="牌">清江引</span><span class="科">丑上</span>孜孜為利清早起。又有不成人的先入市。主顧搶我的。夜飯沒米煮。教我家老婆呷西風。過日子。</p>
        
        <p class="白">自家東肆長是也。專靠做歌郎。送殯為活計。我的主顧都被西肆長奪去。今日待他來打他一頓。再作道理。</p>
        
        <p class="曲"><span class="牌">前腔</span><span class="科">淨上</span>錢財入手非容易。一個錢當兩個使。人皆買酒吞。我獨喫冷水要爭口氣養妻兒。做財主。</p>
        
        <p class="白"><span class="科">丑</span>財主。你為何搶我主顧。<span class="科">淨</span>你為何奪我買賣。<span class="科">丑</span>你搶我的。到說我奪你的。<span class="科">打介淨</span>打得好。打得好。<span class="科">外</span>業既在凶肆。何必肆其凶。你兩人為甚麼廝打。<span class="科">丑</span>聽小人告訴。我兩人都靠送殯為活。他把我主顧都搶了。<span class="科">淨</span>他把我買賣都奪了。<span class="科">外</span>你們是我差管。當以理說。<span class="科">丑</span>若是以理說。他凶器不如我的鮮明。<span class="科">淨</span>他歌聲不如我的悽愴。<span class="科">外</span>一個誇凶器鮮明。一個誇歌聲悽愴。你二人都有一樣不齊。<span class="科">丑</span>老官人。歌郎雖不及他的。</p>
        
        <p class="曲"><span class="牌">四邊靜</span>我那喪車器用皆完固。幡幢間功布。存沒兩輝光。佳城送安厝。<span class="夾白">那西肆長。<span class="科">合</span></span>搶人主顧。絕人道路。仔細算將來。如殺我父母。</p>
        
        <p class="白"><span class="科">淨</span>我凶器雖不及他。</p>
        
        <p class="曲"><span class="牌">前腔</span>歌聲悽愴稱獨步。蒿里與薤露。號泣於旻天。遑遑子求父。<span class="科">合前外</span></p>
        
        <p class="白">自古喪禮之說。與其易也寧戚。臨喪以哀為本。你二人都率領歌郎。到天門街上賭歌。歌得人悽愴的。主顧都是他的。再不許搶奪。<span class="科">淨</span>老官人。我二人不要光賭。各以二萬錢為據。歌得勝的。錢也是他的。主顧也是他的。永不許奪。我和你去。<span class="科">丑</span>老官人。喪車我與他賭。歌郎我不與他賭。<span class="科">外</span>你聽我道。</p>
        
        <p class="落詩">休教樂道輀車。<br />歌出哀聲為貴。<br />優劣公論在人。<br />背地不須講議。</p>
        
        <h2 id=ch23 class="chapter"><span class="齣題">第二十三齣　得覓知音</span></h2>
        
        <p class="白"><span class="科">生上</span>病體堪憐在異鄉。歸心今日憶滎陽。黃金散盡無相識。安得良醫說藥方。小生被煙花計賺。無處投奔。多蒙店主收養在家。忽得一疾。十分沈重。死在旦夕。我想起來。無數金銀。一旦廢盡。今日便死。自作自受。固不足惜。只是我爹娘年紀老矣。止生我一身。日夜望我中舉榮歸。誰知死在他鄉呵。身子越覺沈重。不免少睡片時。</p>
        
        <p class="曲"><span class="牌">字字雙</span><span class="科">淨</span>柴如甘草米如珠。凶歲。收留敗子病將危。疫癘。呼湯呷水喫他虧。悔氣。推他出去喪溝渠。了事。</p>
        
        <p class="白">老身熊店主之妻是也。我家老兒沒分曉。這般年歲。收留鄭元和在家。不幸又染起疫癘。三日不食。倘或差失。如何是好。如今老兒不在家。只說扶他去討藥。推在凶肆之中。斷送這根苗。多少是好。呀鄭相公。你今日病體如何。<span class="科">生</span>不好了。媽媽。還有三隻箱。一床鋪蓋。我若死後。可買棺木盛了。寄頓寺中。倘我爹娘差人尋我之時。千萬寄回安厝。我在幽冥。感激不淺。<span class="科">淨</span>相公。我扶你到醫人家去。取討些藥救你如何。<span class="科">生</span>多謝媽媽。只怕走不動。<span class="科">淨</span>待我扶着你去。</p>
        
        <p class="曲"><span class="牌">步步嬌</span><span class="科">生</span>我氣息淹淹難調理。應做他鄉鬼。<span class="夾白">媽媽。我走不動了。<span class="科">淨</span>勉強再走幾步。<span class="科">生</span></span>伶仃步怎移。<span class="夾白"><span class="科">淨</span>既走不動呵。</span>且傍牆陰。暫眠凶肆。<span class="夾白"><span class="科">生</span>媽媽。既是凶肆之中。怎麼教我睡在此。<span class="科">淨</span>且在此睡。待我去請個醫人來看你罷。<span class="科">生</span></span>你去請良醫即便來扶歸去。</p>
        
        <p class="白"><span class="科">淨</span>我去就來。<span class="科">下</span></p>
        
        <p class="曲"><span class="牌">玉山頹</span><span class="科">生</span>孤身狼狽。病膏肓死期必矣。三釜養勿及爹娘。九泉恨兩目難閉。關山萬里。誰為我招魂翦紙。不見良醫至。姥應歸。教我滿面啼痕臥落暉。</p>
        
        <p class="白"><span class="科">丑上</span>賭歌欲求勝。潛地覓知音。自家東肆長是也。目下要與西肆長賭歌。哀挽稍劣。如今腰帶二萬錢。到街上尋一個聲音溜亮的。僱他歌一歌則個。</p>
        
        <p class="曲"><span class="牌">步步嬌</span>欲覓知音人何處。緩步尋凶肆。<span class="夾白"><span class="科">生</span>媽媽救我一救。<span class="科">丑</span></span>忽見牆陰一病兒。聽他悽愴呻吟。覷他形容如鬼。<span class="夾白"><span class="科">生</span>救人。<span class="科">丑</span>這般一個病人。為何倒在此。</span>待喘息定移時。對我說詳細。</p>
        
        <p class="曲"><span class="牌">玉山頹</span><span class="科">生</span>沈痾將死。被主人妻棄我路岐。望君家援救殘生。活窮鱗望施升水。<span class="夾白"><span class="科">丑</span>你姓甚名誰。<span class="科">生</span></span>元和鄭氏。<span class="夾白"><span class="科">丑</span>我曉得你。你是讀書人。必諳喪禮。<span class="科">生</span></span>喪家禮是吾餘事。<span class="夾白"><span class="科">丑</span>你做嫖客。必會歌唱。聲音如何。<span class="科">生</span>聲音甚是溜亮。<span class="科">丑</span>若如此。</span>隨我回家去。唱蒿里。薤露兼歌何易晞。</p>
        
        <p class="白"><span class="科">生</span>敢問長者何處高姓。<span class="科">丑</span>我就是東肆長。近日要與西肆長賭歌薤露。你今隨我回去。教熟歌詞。倘得取勝。自當重謝。</p>
        
        <p class="落詩">薤上堪憐露易乾。<br />歌來聞者便心酸。<br />少個悽愴須教熟。<br />百客人前出眾難。</p>
        
        <h2 id=ch24 class="chapter"><span class="齣題">第二十四齣　逼娃逢迎</span></h2>
        
        <p class="曲"><span class="牌">出隊子</span><span class="科">貼上</span>香消蘭麝。香消蘭麝。絲索流塵暗錦箏。階前草色入簾青。聽別院笙歌聲沸鼎。偏有吾家無人及門。</p>
        
        <p class="白">老身李大媽是也。當初掇賺鄭元和。指望我女兒另尋孤老覓錢。誰想他只思着那酸子。終日掩鏡悲啼。再不肯接人。且喚他出來。打上一頓。要他接客。多少是好。亞仙那裡。</p>
        
        <p class="曲"><span class="牌">霜天曉角</span><span class="科">旦上</span>飄蓬斷梗。蹤跡應無定。雙鯉江頭絕信。孤鸞鏡裡傷情。</p>
        
        <p class="白"><span class="科">見介貼</span>賤人。我家不耕不織。止靠你覓錢養家。你今故意面垢頭蓬。終日悲啼。如何是了。<span class="科">旦</span>奴家與鄭生誓同生死。一旦被你掇賺。不知存亡。使我憂心悄悄。待死而已。何假倚門獻笑。誘人財物。<span class="科">貼</span>賤人。你看別人家鬧熱烘烘。惟有我家呵。</p>
        
        <p class="曲"><span class="牌">泣顏回</span>車馬寂無聲。嘆雀羅可布衡門。<span class="夾白">不見俗語云。</span>良田萬頃。不如日進分文。思之可嗔。<span class="夾白">那酸子有甚好處。</span>你鎮朝昏掩淚也慵臨鏡。<span class="夾白">賤人。</span>你青春能幾何哉。<span class="夾白">你看這般嘴臉呵。</span>比昨時越減精神。</p>
        
        <p class="曲"><span class="牌">前腔</span><span class="科">旦</span>堅貞。立志脫風塵。<span class="夾白"><span class="科">貼</span>落在風塵中了。守甚麼堅貞。<span class="科">旦</span></span>誰道章臺楊柳。翻成嶰谷松筠。愁眉鎖黛。遠山畫筆無憑。愛黃花滿庭。傲霜枝禁得那西風緊。久忘情秋月春花。早灰心暮雨朝雲。<span class="科">貼打介</span></p>
        
        <p class="曲"><span class="牌">撲燈蛾</span>賤人不思忖。賤人不思忖。良家且淫奔。你既落煙花寨。休思百世流芳也。那書生薄倖。又不曾花燭結婚姻。卻為何恁般執性。打教伊務必棄舊去迎新。</p>
        
        <p class="曲"><span class="牌">前腔</span><span class="科">旦</span>青樓懶再登。青樓懶再登。空閨守貞靜。鎮把重門掩。自許塵心洗淨也。<span class="夾白"><span class="科">貼</span>賤人。不要說趁錢。標致孤老接着一個。也強如孤眠獨宿。<span class="科">旦</span></span>任芙蓉帳冷。不慕玉堂金谷靄春溫。去舊染修身謹行。喜瑩然白璧何愧玷青蠅。</p>
        
        <p class="曲"><span class="牌">尾聲</span><span class="科">貼</span>賤人堅執不從順。對我公然強硬。<span class="夾白">賤人好好聽我說。</span>重整新妝去倚門。</p>
        
        <p class="白">我這煙花中守不得貞。撇不得清。</p>
        
        <p class="落詩">菱花獨對試新妝。<br />消瘦容顏祇為郎。<br />閉門不管窗前月。<br />一任梅花自主張。</p>
        
        <h2 id=ch25 class="chapter"><span class="齣題">第二十五齣　責善則離</span></h2>
        
        <p class="白"><span class="科">末上</span>自家宗祿是也。俺老爺在此述職。纔方跟隨訪友到此。忽見天門街上。東西凶肆。賭唱歌詞。那善唱的歌郎。聲音舉止。儼然似我家大相公模樣。不免將此情報與老爺知道。呀。老爺來了。</p>
        
        <p class="曲"><span class="牌">新水令</span><span class="科">外上</span>杏園東去曲江西。約同僚一船回去。嘆故人青眼稀。覓舊題蒼苔翳。鳳闕崔嵬。仰瞻在白雲深處。</p>
        
        <p class="白">宗祿。行李可曾收拾完麼。<span class="科">末</span>俱完了。小人有一言告稟。<span class="科">外</span>有甚麼說話。</p>
        
        <p class="曲"><span class="牌">步步嬌</span><span class="夾白">只見</span>天門街上人如蟻。不免偷忙覷。<span class="夾白">都是東西凶肆。在那裡賭歌。小人呵。</span>見歌郎貌甚奇。<span class="夾白">那歌郎與我大相公</span>行藏聲響渾然無異。<span class="夾白"><span class="科">外</span>既有此事。為何不問一聲。<span class="科">末</span></span>我也欲問因依。又恐他不是。</p>
        
        <p class="曲"><span class="牌">折桂令</span><span class="夾白"><span class="科">外</span>宗祿。</span>那歌郎雖是清奇。豈是吾家千里之駒。此話休題。此話休題。我兒金多被盜。久喪溝渠。他身不到帝闕金閨。名已登鬼籙陰司。<span class="夾白"><span class="科">末</span>老爺。天下沒有這般相像的。定是他。<span class="科">外</span>也不可就信真了。</span>你與我訪問個端的。免得我生疑。那年少伊誰。與我兒一樣豐姿。</p>
        
        <p class="白"><span class="科">末</span>老爺且在此坐。那歌郎都到酒樓上買酒喫去了。少不得在此經過。待他來時。小人留他來見老爺。<span class="科">淨扯生上生</span>你扯我怎麼。</p>
        
        <p class="曲"><span class="牌">園林好</span><span class="科">淨</span>白馬篇唱得不低。二萬錢使我頓輸。<span class="夾白"><span class="科">生</span>官府差人作證。贏你的。又不是奪你的。<span class="科">淨</span></span>可怪你是來歷不明之子。結扭去告官司。結扭去告官司。</p>
        
        <p class="白"><span class="科">打生介生</span>地方救人。<span class="科">末</span>不要嚷。放手。<span class="科">淨</span>他奪了我的二萬錢去。<span class="科">末</span>他叫甚麼名字。<span class="科">淨</span>他叫做鄭元和。<span class="科">末</span>你還不知道他是常州府太爺的公子。父親朝覲在此。你這光棍。到要詐他的錢。拿去見老爺。<span class="科">淨</span>大叔。小人不知。望饒放了罷。<span class="科">下末</span>大相公。老爺在此。<span class="科">生</span>大哥不要認差了。我不是甚麼大相公。<span class="科">末</span>小人是宗祿。怎麼不認得。<span class="科">生</span>我也不認得甚麼宗祿。且放手。<span class="科">末</span>我決不放你。老爺。大相公在此。</p>
        
        <p class="曲"><span class="牌">雁兒落</span><span class="夾白"><span class="科">外</span>呀。</span>我聞說你為金多死盜賊。誰想你流落在卑污地。做歌郎歌薤露詞。做歌郎歌薤露詞。那裡是念之乎者也兒。</p>
        
        <p class="白">宗祿取馬棰來。着實與我打。<span class="科">生</span>爹爹。饒了孩兒性命罷。<span class="科">外</span>你這不肖子。那許多輜裝。都那裡去了。</p>
        
        <p class="曲"><span class="牌">江兒水</span><span class="科">生</span>被盜劫輜裝去。<span class="夾白"><span class="科">外</span>那樂秀才在那裡。<span class="科">生</span></span>為財疎朋友離。<span class="夾白"><span class="科">外</span>來興在何處。<span class="科">生</span>來興也逃走了。</span>孤身淪沒在泥途裡。更遭疾病多狼狽。<span class="夾白"><span class="科">外</span>你一向在那裡。<span class="科">生</span></span>幸逢肆長加恩惠。館穀虧他周濟。<span class="夾白"><span class="科">外</span>他既館穀你。為何又做歌郎。<span class="科">生</span></span>為感恩私。權做歌郎報取。</p>
        
        <p class="曲"><span class="牌">得勝令</span><span class="科">外</span>呀。我指望你步青雲登高第。卻緣何裹烏巾投凶肆。廣寒宮懶出手扳仙桂。天門街強出頭歌蒿里。<span class="夾白">不肖子。</span>您也曾讀詩書。怎不知廉恥。積德門閭。到養這等習下流不肖子。</p>
        
        <p class="白">宗祿與我着實打。<span class="科">生</span>爹爹。不是孩兒要做這樣勾當。<span class="科">外</span>不是你做。卻是誰做。</p>
        
        <p class="曲"><span class="牌">玉交枝</span><span class="科">生</span>因遭顛沛。故從權徑竇奔馳。不踰閒大德兒無愧。<span class="夾白"><span class="科">外</span>做這樣勾當。還教是無愧。氣死我也。<span class="科">生</span>孩兒也是出於無奈。</span>執卑聊表微軀。<span class="夾白"><span class="科">外</span>還要強辨。宗祿與我打死罷。<span class="科">生</span>爹爹。</span>虎狼尚然不食兒。可憐骨肉當饒恕。望爹爹深垂憫慈。論至親莫如父子。</p>
        
        <p class="白"><span class="科">外</span>不肖子。你志行如此。污辱吾門。有何面目復相見也。宗祿與我一下打死。免得玷沒我家風。<span class="科">生</span>爹爹。容孩兒回去見母親一面。情願就死。</p>
        
        <p class="曲"><span class="牌">沽美酒</span><span class="科">外</span>你要到高堂慰別離。休指望帶伊回。<span class="夾白">宗祿。你與我剝了他衣服打。</span>牛馬襟裾卻去除。教他精皮膚受鞭笞。<span class="夾白">打麼。<span class="科">末</span>老爺。勾了。請息怒。<span class="科">外自打介</span></span>打教他血流漂杵。<span class="夾白">我教這不肖子。<span class="科">末</span>呀。大相公死了。<span class="科">外</span></span>三魂喪纔中吾意。七魄散就棄溝渠。<span class="夾白">不肖子。</span>你歌薤露送人之死。你今死誰歌蒿里。你今死吾心方喜。<span class="夾白"><span class="科">末</span>大相公已死了。<span class="科">外</span>死了。</span>纔出俺心頭惡氣。</p>
        
        <p class="白">宗祿。把尸首與我拋出去。<span class="科">末</span>老爺可憐念父子之情。買一棺木盛殮回去。<span class="科">外</span>這樣不肖子。留他尸首怎麼。與我撇在荒郊野外去。<span class="科">下末</span>可憐。可憐。<span class="科">背生介</span></p>
        
        <p class="曲"><span class="牌">尾聲</span><span class="科">末</span>千金軀棄荒蕪地。<span class="夾白">這搭地到好。不免放在此。剛放下。你看</span>蠅蚋紛紛來至。<span class="夾白">老爹。你一時之怒。打死了他。你若見這樣呵。</span>隨你鐵打心腸也痛悲。</p>
        
        <p class="落詩">屍棄荒郊外。<br />孤魂甚日歸。<br />何人陳薄奠。<br />誰與飯來追。</p>
        
        <h2 id=ch26 class="chapter"><span class="齣題">第二十六齣　卑田救養</span></h2>
        
        <p class="白"><span class="科">丑上</span>年少郎君罹禍亡。死於非命實堪傷。自家東肆長是也。前日與西肆長賭歌。得蒙鄭元和歌勝。贏了二萬錢。奪回主顧。不想他父親知道。把他打死。棄屍野外。他一命由我而亡。於心何忍。我今去尋着他屍首。權把蘆蓆包裹。再買口棺木殯殮。聞得丟在郊外。不免去尋看。呀。果投在此。蠅蚋紛紛食肉。可憐可憐。</p>
        
        <p class="曲"><span class="牌">洞仙歌</span>郎君一命危。是咱負累伊。把葦蓆來包裹。少間盛殮之。再拜淚雙垂。英魂隨我歸。免做荒郊鬼。</p>
        
        <p class="白">且依放此處。去買棺木來盛殮。<span class="科">下淨上</span></p>
        
        <p class="曲"><span class="牌">前腔</span>朝聞歌楚詞。日暮身亡矣。<span class="夾白">呀。蘆蓆包裹。是個死人。怎麼在裡頭掙動。待我打開來看。呀原來是鄭元和。聞他被父親打死了。怎麼又活將轉來。</span>試摸胸次溫和。沈沈脈息微。<span class="夾白">待我叫他一聲。鄭元和。<span class="科">生</span>噯喲救人。<span class="科">淨</span>好了。活轉來了。</span>我悄地自馱回。還將藥石醫。<span class="夾白">留他在卑田院裡呵。</span>不怕無生理。</p>
        
        <p class="落詩">低聲喚醒元和。<br />馱回院裡調和。<br />聞說救人一命。<br />勝造七級浮屠。</p>
        
        <h2 id=ch27 class="chapter"><span class="齣題">第二十七齣　孤鸞罷舞</span></h2>
        
        <p class="曲"><span class="牌">月兒高</span><span class="科">旦上</span>深秋時候。簾幕西風透。延佇東籬畔。人比黃花瘦。拋閃多才。要見不能勾。便做話別臨岐。尚兀自牽衣執手。何況驀地教他無奔投。野草閒花滿地愁。</p>
        
        <p class="白">郎如柳絮被風顛。飄泊堪憐。妾心如藕亂絲牽。折斷猶連。江上魚沈雙鯉。鏡中影弔孤鸞。別時容易見時難。悶倚闌干。奴家被娘做成圈套。掇賺鄭郎。不知他流落何處。我想他故鄉羞轉。盤纏又無。多應悶死了。縱然不死。知他如今在那裡。</p>
        
        <p class="曲"><span class="牌">前腔</span>窮途奔走。累累喪家狗。怎得還鄉里。何日功名就。願他早到鵷班。又恐撇下鴛鴦偶。<span class="夾白">天那。我有萬千心事。怎能勾見他。</span>除是夢裡來相會。重把衷腸分剖。默默相思淚暗流。羅帕薰香病裹頭。</p>
        
        <p class="白">夜已深了。不免睡罷。睡便去睡。孤枕憂思。怎生挨得到曉呵。鄭郎。和你幾時得見呵。<span class="科">哭介</span></p>
        
        <p class="落詩">帳冷芙蓉夢不成。<br />知心人遠轉傷情。<br />枕邊淚似階前雨。<br />隔了窗兒滴到明。</p>
        
        <h2 id=ch28 class="chapter"><span class="齣題">第二十八齣　教唱蓮花</span></h2>
        
        <p class="曲"><span class="牌">水底魚兒</span><span class="科">丑上</span>跛足難行。經年不出門。卑田甲長。所任信非輕。</p>
        
        <p class="白">自家卑田院甲長是也。收養跛聾殘疾鰥寡孤獨之人在此。着他各處叫化養活。我哥哥沒分曉。日來收個病漢。叫做鄭元和。兩腿潰爛。穢不堪聞。今雖將養得好。那人擔輕負重不得。養他何用。不免叫哥哥出來。打發他去。呀。哥哥已來了。</p>
        
        <p class="曲"><span class="牌">前腔</span><span class="科">淨上</span>薄藝隨身。弄蛇弄猢猻。終日酩酊。濁酒滿瓢吞。</p>
        
        <p class="白">兄弟。你叫我則甚。<span class="科">丑</span>哥哥。你馱那鄭元和回來調養。如今病已好了。他到喫自在飯。我每辛辛苦苦叫化來養他。如今叫他出來。也要去叫化。若不肯去。趕他直走。<span class="科">淨</span>我當初也是這個主意。故此收留來家。待我叫他出來。鄭元和。</p>
        
        <p class="曲"><span class="牌">似娘兒</span><span class="科">生上</span>死裡復逃生。卑田院聊寄殘形。深秋無奈兼貧病。衣衫襤褸。語言無味。面目堪憎。</p>
        
        <p class="白">二位甲長。不知呼喚小生有何見諭。<span class="科">丑</span>鄭元和。好自在性兒。我弟兄辛辛苦苦。日夜叫化。你到喫見成的。<span class="科">生</span>小生坐食。也自覺惶恐。</p>
        
        <p class="曲"><span class="牌">羅帳裡坐</span><span class="科">淨丑</span>你並無一長可取。又無門路可投。自古道寧分數斗。莫增一口。你今休怪。當場出醜。勸伊莫待雨淋頭。早趁晴乾急走。</p>
        
        <p class="曲"><span class="牌">前腔</span><span class="科">生</span>念我一身狼狽。況無親識見憐。望君收錄。感恩非淺。<span class="夾白"><span class="科">丑</span>這個休說。難道只管養你。<span class="科">生</span></span>我願為乞丐。<span class="夾白"><span class="科">丑</span>你怎麼幹得這樣的卑賤事。<span class="科">生</span>到此地位。也說不得了。</span>怎辭卑賤。<span class="夾白"><span class="科">淨</span>只怕你害羞。不肯叫老爹奶奶。誰肯與你東西。<span class="科">生</span></span>我把蓮花落唱出叫求錢。望老爹奶奶方便。</p>
        
        <p class="白"><span class="科">丑</span>你口聲不像叫街的。待我二人教你。<span class="科">教諢介</span></p>
        
        <p class="落詩">願唱蓮花落。<br />沿街做乞兒。<br />情知不是伴。<br />事急且相隨</p>
        
        <h2 id=ch29 class="chapter"><span class="齣題">第二十九齣　聞信增悲</span></h2>
        
        <p class="曲"><span class="牌">剔銀燈</span><span class="科">貼上</span>家冷落教人可怪。女孩兒愁眉攢黛。閉門不肯迎冠蓋。終日裡無聊無賴。賤才。為冤家掛懷。全不與娘的掙財。</p>
        
        <p class="白">安邑東門僦住居。門前冷落車馬稀。<span class="科">小旦</span>瑤琴塵暗鐘聲遠。輸與銀箏動富兒。<span class="科">貼</span>老身自移居在此。爭奈我女兒終日想着鄭元和。誓不接客。如何是好。方纔崔尚書與曾學士。要來我家賞桂花。就央他勸我女兒。仍前接客。多少是好。銀箏。看茶酒伺候。</p>
        
        <p class="曲"><span class="牌">菊花新</span><span class="科">淨上</span>歌臺舞榭日徘徊。一曲清歌酒一杯。<span class="科">小生</span>乘暇且追陪。百歲幾逢佳會。</p>
        
        <p class="白"><span class="科">小旦</span>銀箏磕頭。<span class="科">淨小生</span>免禮起來。<span class="科">貼</span>二位老爺拜揖。<span class="科">淨</span>一向聞得你女兒為了舊日的好孤老。不接客。我們在此。難道他也不出來。<span class="科">貼</span>怎麼敢。亞仙。崔老爺在此。快出來。<span class="科">旦</span>身子不快。不來。<span class="科">淨</span>哄他只說鄭相公有人稍信在此。<span class="科">小旦</span>姐姐。鄭相公有信來也。</p>
        
        <p class="曲"><span class="牌">海棠春</span><span class="科">旦上</span>離恨好難排。勉強迎冠蓋。</p>
        
        <p class="白"><span class="科">見介淨</span>亞仙請我一請。報你一個喜信。<span class="科">旦</span>甚麼喜信。<span class="科">淨</span>當初鄭元和與你好。當不得這好孤老三字。如今實受孤老了。<span class="科">旦</span>怎麼實受孤老。<span class="科">淨</span>你是個聰明人。猜一猜。<span class="科">旦</span>要奴家猜麼。</p>
        
        <p class="曲"><span class="牌">漁家傲犯</span>莫不是驥尾蠅隨歸去來。<span class="夾白"><span class="科">淨</span>那裡有便人帶他回去。<span class="科">旦</span></span>莫不是又追歡上花柳街。<span class="夾白"><span class="科">淨</span>嫖本也沒了。還上甚麼花柳街。<span class="科">旦</span></span>莫不是成了功名誇拾芥。<span class="夾白"><span class="科">淨</span>書本也丟了。誇甚麼功名拾芥。<span class="科">旦</span></span>莫不是在窮途做乞丐。<span class="夾白"><span class="科">淨</span>這個到猜的七八。<span class="科">旦</span></span>這言怎生使我猜。<span class="夾白">如今他在那裡。<span class="科">淨</span>朝東暮西。那有蹤跡。<span class="科">旦</span>若尋得他見呵。</span>我欲贈雙頭金鳳釵。<span class="夾白"><span class="科">淨</span>乞丐要釵也沒用。人見了反做賊拿。<span class="科">旦</span>好苦。</span>只落得界破殘妝淚滿腮。<span class="夾白"><span class="科">淨</span>亞仙。明說與你知道罷。</span>鄭子一寒如此哉。語言頹。瘦骨骸。風雪有情歸瓦罐。雨雲無夢到陽臺。</p>
        
        <p class="白"><span class="科">旦</span>他如今果然做甚麼勾當。<span class="科">淨</span>歌殘世上蓮花落。忘卻天邊桂子香。試看身衣鶉百結。盡是風流換得來。</p>
        
        <p class="曲"><span class="牌">梧桐樹</span><span class="夾白"><span class="科">旦</span>天那。</span>只道你逢舊識。只道你歸鄉國。只道你攻書。只道你陳廷策今日忽聞忽聞這惡消息。一似五綵文鵷斂羽棲荊棘。使我兩淚交頤掩面空悲泣。<span class="夾白">罷罷。</span>青樓顰笑從此都收拾。</p>
        
        <p class="曲"><span class="牌">東甌令</span><span class="科">淨</span>他流污下你休怨憶。<span class="夾白">你落在風塵中了。</span>空自貞堅人不識。<span class="夾白"><span class="科">淨小生</span>世間那有這等癡心的人。</span>眼前夫在妻淫奔。情竇尚窺覓。<span class="夾白">難道你</span>磨而不磷。湼而不淄。潔白似崑璧。</p>
        
        <p class="曲"><span class="牌">尾聲</span><span class="科">旦</span>玉郎飄梗無蹤跡。空想豐神何處覓。從此帳冷芙蓉秋月白。</p>
        
        <p class="白"><span class="科">淨</span>癡妮子。想那叫化頭怎麼。不如陪我們賞桂花散悶卻不好。<span class="科">旦</span>妾聞此消息。方寸亂矣。有何心緒賞桂花。<span class="科">淨</span>如此真個不見人了。<span class="科">旦</span>抱怨歸空閣。無心賞桂花。<span class="科">下淨</span>這賤人好無禮。公然去了。叫小廝薅了他的鬢毛。<span class="科">小生</span>老先生。娼妓守志。古今難得。我和你成人之美纔是。怎麼到壞他節行。着銀箏唱曲奉酒。有何不可。<span class="科">淨</span>有理有理。銀箏你遞酒。不要學那歪貨。<span class="科">淨摟小旦介小旦</span>我與老爺到有一半好。<span class="科">淨</span>怎麼一半好。<span class="科">小旦</span>你歡喜我。我不喜歡你。卻不是一半好。<span class="科">淨</span>原來也是不歡喜我的。<span class="科">小旦</span>取笑取笑。請看花。<span class="科">奉酒介</span></p>
        
        <p class="曲"><span class="牌">山花子</span><span class="科">淨</span>廣寒仙桂香無賽。姮娥親手栽培。被區區和月掇來。人間傳得根荄。<span class="科">合</span>看繁英金粟亂開。美人玉纖輕折采。一枝斜壓白玉釵。香浸金杯。歡飲開懷。</p>
        
        <p class="曲"><span class="牌">前腔</span><span class="科">小旦</span>枝柯碧翠多瀟灑。清高不染塵埃。散天香薰透骨骸。龍涎奚足稱哉。<span class="科">合前小旦</span></p>
        
        <p class="白">二位老爺。月上了。請玩月。<span class="科">奉酒介</span></p>
        
        <p class="曲"><span class="牌">紅繡鞋</span>一輪月滿瑤臺。瑤臺。涼飆輕捲陰霾。陰霾。如寶鑑把塵揩。<span class="科">合</span>輝玉臂。耀金釵。移桂影。轉瑤階。</p>
        
        <p class="曲"><span class="牌">前腔</span><span class="科">眾</span>羽裳一曲新裁。新裁。宮商高下和諧。和諧。珠錯落。顯奇才。<span class="科">合前</span></p>
        
        <p class="曲"><span class="牌">尾聲</span>南飛孤鵲無依賴。觸景教人感慨。怎能勾千里人從月下來。</p>
        
        <p class="落詩">萬里山河秋寂寂。<br />千門市井月漫漫。<br />此生此夜不長好。<br />明月明年何處看。</p>
        
        <h2 id=ch30 class="chapter"><span class="齣題">第三十齣　慈母感念</span></h2>
        
        <p class="曲"><span class="牌">憶秦娥</span><span class="科">貼上</span>梧桐雨。瀟瀟窗外添愁思。添愁思。兒夫入覲。何時來至。</p>
        
        <p class="白">與郎計水程。九月定到家。芙蓉黃菊蕊。爛熳齊放花。奴家鄭太守之妻是也。相公上京入覲。臨行之時。再四叮嚀。到京訪問孩兒消息。一去許久。不見回來。如之奈何。好似和針吞卻線。刺人腸肚繫人心。好苦也。<span class="科">外上</span>別了夫人。上京朝覲。探問孩兒消息。誰知此子不成才。被我打死。夫人問我。怎麼回他。</p>
        
        <p class="曲"><span class="牌">前腔</span>孩兒不肖遭時否。一時打死成拋棄。<span class="科">末</span>成拋棄。夫人知道。定教心碎。</p>
        
        <p class="白"><span class="科">外</span>人似天邊雁。離京已到家。<span class="科">貼</span>相公回來了。途路風霜不易。<span class="科">外</span>夫人。辛苦休題。<span class="科">貼</span>相公。你訪問孩兒消息如何。<span class="科">外</span>夫人。元和不死。<span class="科">貼</span>既不死。且喜且喜。孩兒如今在何處。<span class="科">外</span>不要說起。那不肖子他將金銀費盡。卻在天門街上做歌郎。我見了他。不勝一時之怒。被我一頓打死了。<span class="科">貼</span>打死了。<span class="科">外</span>實是打死了。<span class="科">貼哭倒介</span></p>
        
        <p class="曲"><span class="牌">啄木兒</span>聽說罷心痛悲。<span class="夾白">我那兒。</span>駭得我魄散魂飛一似癡。<span class="夾白">我那兒。</span>怎能勾扇枕溫衾。空想你戀別牽衣。<span class="夾白">相公。</span>我三年乳哺多勞瘁。你一朝何忍輕拋棄。<span class="夾白">父子五倫之大。你今一旦打死呵。</span>使父子絕倫恐非人所為。</p>
        
        <p class="曲"><span class="牌">三段子</span><span class="科">外</span>晚年養渠。紹箕裘深慚有兒。令他赴舉。望成名光耀里閭。他自甘流落卑污地。將咱玷辱難饒恕。死有餘辜何足追悔。</p>
        
        <p class="曲"><span class="牌">啄木兒</span><span class="科">貼</span>看你形容悴血氣微。短髮蕭蕭境落暉。嘆老景誰奉肥甘。葬佳城誰舉靈輀。書香一脈何人繼。孤魂休望春秋祭。<span class="夾白">你我年已七十。並無子息。</span>可不苦殺我窮人無所歸。</p>
        
        <p class="曲"><span class="牌">三段子</span><span class="科">外</span>反而自思。<span class="夾白">夫人。着他赴舉。指望榮顯。誰知流落。做這樣勾當。</span>辱門牆不如沒兒。百年做鬼。且休題不耕而餒。與其不肖把家私廢。何妨一旦鞭箠斃。<span class="夾白"><span class="科">貼</span>也不思日後有誰收拾你的屍骸。<span class="科">外</span></span>豈有玉函無人來掩瘞。</p>
        
        <p class="曲"><span class="牌">尾聲</span><span class="夾白"><span class="科">貼</span>你看</span>寒沙夕照荒邨裡。舉目不堪愁思。<span class="夾白">我兒。你怎如</span>踦犢跳驤也得隨母歸。</p>
        
        <p class="白"><span class="科">貼</span>相公。你當初無子。千方百計求男禱女。五旬來止得一子。非為容易。你今因小過就將他打死。使鄭門之嗣斬絕。你我年皆七十。舉目看誰。終身之事。如何是了。<span class="科">外</span>夫人。這個何愁。吾家族屬蟬聯。待我擇一個昭穆承繼便了。你哭也何益於事。<span class="科">貼</span>昭穆之人。終非骨肉。自古道虎狼不食兒。你把自家骨肉傷殘。兀的不痛殺人也。<span class="科">外</span>人已死了。哭便怎麼。我妾媵無數。或者天可憐見。還生一個好兒。也未可知。</p>
        
        <p class="落詩">莫惜青年喪異鄉。<br />免教玷辱我門牆。<br />從今不敢高聲哭。<br />只恐猿聞也斷腸。</p>
        
        <h2 id=ch31 class="chapter"><span class="齣題">第三十一齣　襦護郎寒</span></h2>
        
        <p class="曲"><span class="牌">一江風</span><span class="科">旦上</span>雪兒飄。四野彤雲罩。萬徑人蹤杳。想多才流落何方。<span class="夾白">天那。</span>應做窮途莩。恩情一旦拋。恩情一旦拋。鱗鴻萬里遙。細思量似把心腸絞。</p>
        
        <p class="白">倦倚繡牀愁不寐。緩垂綠帶髻鬟低。玉郎一去無消息。一日相思十二時。自從鄭郎被賺。不知下落。奴家日夜縈心。前日崔尚書說他在外求乞。銀箏。不知此言果否。<span class="科">小旦</span>姐姐。崔老爺見你想他。故意哄你。姐姐如何就認真。<span class="科">旦</span>銀箏。今日大雪。求乞的甚多。倘有叫街的門首過。叫個進來。我問他一聲。或得鄭郎消息。未可知也。<span class="科">小旦</span>姐姐。你聽鼓板咚咚。又是一起叫化的來了。<span class="科">旦</span>取針線箱來。我做些針指。待他門首過。叫個來我問他。<span class="科">生同淨丑眾乞丐上</span></p>
        
        <p class="曲"><span class="牌">沽美酒</span><span class="科">生</span>鵝毛雪滿空飛。破草薦蓋着羊皮。殘羹剩飯口中喫。李亞仙你怎知。破帽子在頭上搭。破布衫露出肩甲。腰間繫一條爛絲麻。腳下穿一雙歪烏辣。上長街又丟抹。咱便是鄭元和。家業使盡待如何。勸郎君休似我。<span class="科">眾合</span>小乞兒捧定一個瓢。自不曾有頓飽。肚皮中捱飢餓。頭頂上瑞雪飄。最苦冷難熬。正遇着嚴冬嚴冬天道。凜凜的似水澆。凍得咱來曲折了腰。<span class="夾白">呀。</span>有那個官人每穿破了的綿襖。戴破了的舊帽。殘羹剩飯捨些與小乞兒嚼。因此打上一回哩哩蓮花哩哩蓮花落也。　　一年纔過。不覺又是一年春。<span class="夾白">哩哩蓮花。哩哩蓮花落也。</span>小乞兒也曾到東嶽西廟裡賽靈神。<span class="夾白">哈哈蓮花落也。</span>小乞兒搖搥象板不離身。<span class="夾白">哩哩蓮花。哩哩蓮花落也。</span>只聽鑼兒鐋鐋鐋。鼓兒咚咚咚。板兒喳喳喳。笛兒支支支。夥里夥里夥夥里夥里夥。小乞兒便也曾鬧過了正陽門。<span class="夾白">哈哈蓮花落也。</span>只見那柳陰之下。香車寶馬。高挑着鬧竿兒。挨挨拶拶哭哭啼啼都是女妖嬈。<span class="夾白">哩哩蓮花。哩哩蓮花落也。</span>又見那財主每荒郊野外擺着杯盤。列着紙錢。都去上新墳。</p>
        
        <p class="白">哈哈蓮花落也。</p>
        
        <p class="曲"><span class="牌">醉太平</span><span class="科">生</span>卑田院的下司劉九兒宗枝。鄭元和當日拜為師。傳與俺蓮花落的稿兒。抱柱杖走盡了煙花市。揮筆寫就了龍蛇字。把搖搥唱一個鷓鴣詞。這的不是貧雖貧的浪子。　　一年春盡不覺又是一年夏。<span class="夾白">哩哩蓮花。哩哩蓮花落也。</span>只見那財主每。涼亭水閣。散髮披襟。手執紈扇。冰盤沈李賞浮瓜。<span class="夾白">哈哈蓮花落也。</span>又只見一隻小舟兒。輕搖謾棹。短纜孤篷。提着鮮草。穿着魚腮。手執蓮臺賞荷花。<span class="夾白">哩哩蓮花。哩哩蓮花落也。</span>驚起那水面上鴛鴦兒。一雙雙。一對對。忒楞楞騰。忒楞楞騰。飛過了浪淘沙。<span class="夾白">哈哈蓮花落也。</span>鏤金的破瓢。碾玉妝成金繫腰。這話教人笑。我在鶯花市上打圍高。叫化些馬打郎羊背皮通行鈔。叫化些赤金白銀珍珠瑪瑙。叫化些雙鳳斜飛白玉搔。叫化些八寶妝成鑲嵌絛。叫化一個十七十八女妖嬈。在懷兒中摟着。因此打上一回哩哩蓮花哩哩蓮花落也。　　一年夏盡不覺又是一年秋。<span class="夾白">哩哩蓮花。哩哩蓮花落也。</span>只見那財主每。插着黃花。簪着紅葉飲金甌。<span class="夾白">哈哈蓮花落也。</span>可憐那小乞兒寂寂寞寞夜間愁。<span class="夾白">哩哩蓮花。哩哩蓮花落也。</span>又見那北來的孤雁兒吚吚啞啞過南樓。<span class="夾白">哈哈蓮花落也。</span>叫着那個官人們娘子們。有甚麼喫不盡的饅頭皮兒。包子嘴兒。蔴餅屑兒。饊子股兒共饝饝。<span class="夾白">哩哩蓮花。哩哩蓮花落也。</span>捨些與小乞兒也。強似南寺燒香。北寺看經。請着和尚。喚着尼姑。洴洴澎澎。叮叮咚咚。打着鐃鈸。持齋把素念彌陀。</p>
        
        <p class="白">哈哈蓮花落也。</p>
        
        <p class="曲"><span class="牌">醉太平</span><span class="科">生</span>遶前街後街。高大院深宅。那一個慈悲好善女裙釵。與乞兒一頓飽齋。與乞兒換一牀鋪蓋。與乞兒繡一副合歡帶。與乞兒攜手上陽臺。這的不是救貧的奶奶。　　一年秋盡不覺又是一年冬。<span class="夾白">哩哩蓮花。哩哩蓮花落也。</span>只見揉綿下絮舞長空。<span class="夾白">哈哈蓮花落也。</span>可憐見小乞兒曲曲深深把身躬。<span class="夾白">哩哩蓮花。哩哩蓮花落也。</span>只見頭頂上淅淅索索起了幾陣臘梅風。<span class="夾白">哈哈蓮花落也。</span>只見那財主每。紅爐煖閣。羊羔美酒擁嬌娥。<span class="夾白">哩哩蓮花。哩哩蓮花落也。</span>我想有時節。羢毛毯兒。高麗蓆兒。紅綾被兒。那些鋪蓋睡了好快活。</p>
        
        <p class="白">哈哈蓮花落也。</p>
        
        <p class="曲"><span class="牌">醉太平</span><span class="科">生</span>貧窮的志高。村殺我俏難學。教乞兒苦熬。戴一頂半新不舊烏紗帽。穿一領半長不短黃麻罩。繫一條半連不斷舊絲絛。這的不是風流每的下梢。<span class="夾白"><span class="科">淨</span>如今各人分路去。鄭元和。你今日往安邑東門去。<span class="科">眾下生</span>老爹奶奶。好冷。<span class="科">旦</span>銀箏。你聽外面叫街的聲音。好似鄭郎的。<span class="科">小旦</span>待我看來。叫街的轉來。<span class="科">生</span>奶奶。求討些。<span class="科">小旦</span>看你不像叫化的。<span class="科">生</span></span>娘行每娘行每聽告。叫化的也有些低高。遠在山林近市朝。有錢時也曾象板鸞笙間着鳳簫。俺也曾月夜花朝。鳳友鸞交。結騌帽兒帶着。白玉鉤兒束着。琥珀珠兒垂着。紵絲襖兒穿着。斜皮靴兒登着。襪子也是羢毛。五花馬兒騎着。獬𤜞<a epub:type="noteref" href="#char02"><sup>註</sup></a>狗兒隨着。來興童兒跟着。身邊帶着寶鈔。撞着一個妖嬈。他把咱來相招。引入了窩巢。日日花朝。夜夜元宵。樂樂滔滔。快活逍遙。<span class="夾白"><span class="科">小旦</span>既是這般受用。怎麼出來叫化。<span class="科">生</span></span>今日裡身子嫖得窮了。結騌帽兒壞了。白玉鉤兒斷了。琥珀珠兒撒了。紵絲襖兒當了。斜皮靴兒綻了。羢毛襪子破了。五花馬兒殺了。獬𤜞狗兒死了。來興童兒賣了。單單剩得個軀勞。身邊沒了寶鈔。老鴇兒將我絮絮叨叨。把我趕出門來。受了多少苦惱。李亞仙不知那裡去了。鄭元和不得已了。因此打上一回哩哩蓮花哩哩蓮花落也。</p><aside epub:type="footnote" id="char02"><p>「⿰犭八」</p></aside>
        
        <p class="白"><span class="科">小旦</span>你敢是滎陽鄭公子麼。<span class="科">生</span>我就是鄭元和。<span class="科">小旦</span>呀。姐姐。鄭姐夫在此。<span class="科">旦</span>在那裡。<span class="科">小旦</span>這不是他。<span class="科">生</span>奶奶。求討些。<span class="科">旦</span>這就是他。天那。</p>
        
        <p class="曲"><span class="牌">香柳娘</span><span class="科">旦</span>看他似饑鳶叫號。看他似饑鳶叫號。恁般苦惱。<span class="夾白"><span class="科">生</span>皇天。好冷。求討些。<span class="科">旦</span></span>我聞言不覺心驚跳。<span class="夾白">你不認得我了。我是李亞仙。<span class="科">生</span>原來是大姐。<span class="科">旦</span>你怎麼這般模樣了。</span>看肌肉盡消。看肌肉盡消。<span class="夾白"><span class="科">生</span>皇天。好冷。</span>病骨冷難熬。遮身無破襖。<span class="科">旦</span>解繡襦裹包。解繡襦裹包。且扶入西廂煖閣。免教凍倒。</p>
        
        <p class="白"><span class="科">生</span>我這般模樣。大姐。我不進去。<span class="科">旦</span>令你一朝及此。妾之罪也。快進去。不妨。<span class="科">生</span>只怕累你受氣。<span class="科">旦</span>今日弄得你這般模樣。我就死也無怨恨。請進去。<span class="科">小旦</span>姐姐。待我去看些火來。<span class="科">貼上</span>甚麼人喧嚷。</p>
        
        <p class="曲"><span class="牌">前腔</span>聽西廂煖閣。聽西廂煖閣。為何鬧炒。<span class="夾白"><span class="科">小旦</span>媽媽。鄭姐夫在此。<span class="科">貼</span></span>這冤家誰引他來到。<span class="夾白"><span class="科">生</span>媽媽可憐。<span class="科">貼</span>你看他枯瘠疥癩。殆非人狀。</span>快推出市曹。快推出市曹。遍體臭腥𦏛<a epub:type="noteref" href="#char03"><sup>註</sup></a>。蓬頭一餓莩。<span class="夾白">這般模樣呵。</span>想死期將到。想死期將到。若有人知。官司怎了。</p><aside epub:type="footnote" id="char03"><p>「⿰羊喿」</p></aside>
        
        <p class="白">快趕那叫化頭出去。<span class="科">旦</span>娘。聽兒告稟。他乃是宦家子也。昔日驅高車。持金裝。至孩兒家。不逾年而蕩盡。你與賈二媽互設詭計。捨而逐之。殆非人行。令其失志。不得齒於人倫。父子之道天性也。使其情絕。殺而棄之。又困躓若此。天下之人。盡知為孩兒所害也。況此子親戚滿朝。一旦當權者熟察其本末。禍將及矣。況欺天負人。鬼神不佑。待自貽其殃耳。請細思之。<span class="科">貼</span>你待要怎麼。<span class="科">旦</span>孩兒今年已二十歲矣。計其資。不啻値千金。今娘年六十有餘。願計二十年衣食之用以贖身。當與此子別居。所居非遙。晨昏得以溫凊。兒願足矣。<span class="科">小旦</span>媽媽。姐姐不接客。立志堅貞。你雖不容他。他也不肯干休。況那鄭姐夫呵。</p>
        
        <p class="曲"><span class="牌">前腔</span>他是儒林中俊髦。他是儒林中俊髦。<span class="夾白">他父親呵。</span>官居當道。倘一朝事露娘圈套。這罪名怎逃。這罪名怎逃。尋出禍根苗。撰錢樹皆倒。願救他潦倒。願救他潦倒。從姐所言。不須推調。</p>
        
        <p class="白"><span class="科">貼</span>決不容他。<span class="科">旦</span>娘若不從。孩兒投金於水。尋個自盡。看你靠誰。<span class="科">貼</span>咳。看這丫頭行徑呵。</p>
        
        <p class="曲"><span class="牌">前腔</span>想立志已牢。想立志已牢。只得憑伊計較。<span class="夾白">依便依了你。</span>把黃金囊橐須傾倒。<span class="夾白">丫頭。你好癡心。</span>覰他人形貌。覰他人形貌。似蛇虺不成蛟。龍門怎高跳。<span class="夾白">賤人。</span>你只圖旌表。你只圖旌表。要做夫人。位高五花官誥。</p>
        
        <p class="白">你既如此。離北隅四五家。有一隙院。可稅而居。<span class="科">旦</span>謹依尊命。</p>
        
        <p class="落詩">貧寒冷徹骨。<br />保養願施恩。<br />受盡苦中苦。<br />方為人上人。</p>
        
        <h2 id=ch32 class="chapter"><span class="齣題">第三十二齣　追奠亡辰</span></h2>
        
        <p class="曲"><span class="牌">霜天曉角</span><span class="科">貼上</span>亡兒生忌。娘反持觴祭。不見膝前嬉戲。空遺五采斑衣。</p>
        
        <p class="白">有子喪他邦。教娘倍感傷。故衣尚懸架。感痛何時忘。孩兒元和。身喪他邦。今日是他忌辰。昨已分付乳母。備辦紙帛牲醴祭奠。乳娘何在。<span class="科">丑上</span>奶奶。祭禮已完備了。<span class="科">貼哭介</span>我兒。當初只望你早扳仙桂。穩步青雲。饗你五鼎之儀。顯我三遷之教。今日呵。</p>
        
        <p class="曲"><span class="牌">錦堂月</span><span class="夾白">到教我</span>無穴埋尸。何時瞑目。<span class="夾白">我那兒。</span>誰人掩覆虆梩。我猶望生還。晨昏鎮倚門閭。不念我鬢着秋霜。反為你魂消夜雨。<span class="科">合</span>愁提起。看取舊日衣裳。是娘親製。</p>
        
        <p class="曲"><span class="牌">前腔</span><span class="科">丑</span>塵几。筆網珠絲。書從蠹走。牙籤帙亂離披。牆倚韓檠。忍教腸斷慈幃。你本是上國名儒。今做了窮途餓鬼。<span class="科">合前</span></p>
        
        <p class="曲"><span class="牌">醉翁子</span><span class="科">外</span>悄地。聽老母哀哀哭子。恨昔日無思。教我不勝追悔。<span class="夾白"><span class="科">貼</span>你將他打死。今日思量他怎麼。<span class="科">外</span></span>聽取。當不得庭前。反哺慈烏月夜啼。<span class="科">合</span>身後事。倩誰葬佳城紼引靈輀。</p>
        
        <p class="曲"><span class="牌">前腔</span><span class="科">貼</span>過隙。論光陰人生能幾。你七袠龍鍾。枯楊枉自生稊。<span class="科">外</span>堪悲。嘆月冷沙寒。老蚌何由重孕珠。<span class="科">合前</span></p>
        
        <p class="曲"><span class="牌">僥僥令</span><span class="科">貼</span>招魂空翦紙。觸物動遐思。忍看寄壘人家雙紫燕。母子自喃喃引數飛。</p>
        
        <p class="曲"><span class="牌">前腔</span>百年無後嗣。千里喪神駒。不及蹇步駑駘渾無恙也。得驟雲衢上帝畿。</p>
        
        <p class="曲"><span class="牌">尾聲</span><span class="科">外</span>噬臍莫及徒追悔。可惜我嗚呼老矣。簪笏何人傳繼述。<span class="科">小生上</span></p>
        
        <p class="白">紫詔傳天語。黃堂報喜音。驛丞見。<span class="科">外</span>驛丞何幹。<span class="科">小生</span>浙江一個舍人。賚通報在此。老爺高陞了成都府尹。兼劍南採訪使。<span class="科">外</span>取上來看。吏部一本為缺官事。劍南缺採訪使。推得常州府刺史鄭儋。政事優為。才能勝任。堪陞成都府府尹。兼劍南採訪使。奉聖旨。是。我知道了。驛丞去罷。<span class="科">小生下貼</span>相公。你年老無子。枉自碌碌。不如乞休。回家自在何如。</p>
        
        <p class="落詩">禮云七十可休官。<br />又荷君恩陞劍南。<br />白髮烏紗心尚赤。<br />安民報國亦何慚。</p>
        
        <h2 id=ch33 class="chapter"><span class="齣題">第三十三齣　剔目勸學</span></h2>
        
        <p class="曲"><span class="牌">金瓏璁</span><span class="科">旦上</span>賣釵收古典。勸郎希聖希賢。窮理義坐青氈。</p>
        
        <p class="白">倒橐收回萬卷書。明窗淨几惜居諸。寒灰餘燼借吹噓。三寸舌為安國劍。五言詩作上天梯。願郎他日錦衣歸。奴家自與鄭郎沐浴更衣。稅一書院另居。且喜數月之間。肌膚稍腴。卒歲平愈加初。奴家勸他斥去百慮。以志於學。俾夜作晝。今已三載。業雖大就。再令精熟。以俟百戰。多少是好。說猶未了。鄭郎已到。</p>
        
        <p class="曲"><span class="牌">前腔</span><span class="科">生上</span>命途遭偃蹇。鴻鵠暫困林間。毛羽長看孤鶱。</p>
        
        <p class="白"><span class="科">旦</span>官人。妾聞天之將降大任於是人也。必先勞其筋骨。餓其體膚。你貧賤患難。皆已歷過。何不奮志於學。以俟百戰。<span class="科">生</span>卑人聲振京闈。名聞天下。海內文籍。莫不該覽。亦可以試。書已讀盡。無可庸功。<span class="科">旦</span>官人。自古書囊無底。那有讀得盡的。</p>
        
        <p class="曲"><span class="牌">沈醉東風</span>你且對青燈開着簡編。須勵志莫辭勞倦。坐待旦。竟忘眠。坐待旦。竟忘眠。乾乾黽勉。如與那聖賢對面。<span class="科">合</span>鳶飛戾天。魚躍在淵。察乎天地。道理只在眼前。</p>
        
        <p class="曲"><span class="牌">前腔</span>看詩書不覺淚漣。<span class="夾白"><span class="科">旦</span>為何哭起來。<span class="科">生</span></span>這手澤非爹批點。<span class="夾白"><span class="科">旦</span>若如此不怨父母。方是個好人。<span class="科">生</span></span>想熊膽。苦參丸。想熊膽。苦參丸。娘親曾勉。<span class="夾白">今日呵。</span>虧殺你再三相勸。<span class="科">合前生</span></p>
        
        <p class="白">大姐。夜深了。去睡了罷。<span class="科">旦</span>官人。豈不聞古之人懸梁剌股。以志於學。你今懶惰。焉能有成。你且讀書。我做些針指。</p>
        
        <p class="曲"><span class="牌">江兒水</span>刺繡拈針線。工夫自勉旃。謾配勻五綵文章炫。似補袞高才將雲霞翦。皇猷黼黻絲綸展。若論裙釵下賤。十指無能。羞逞芙蓉嬌面。</p>
        
        <p class="白"><span class="科">生</span>大姐。你聽夜深了。</p>
        
        <p class="曲"><span class="牌">前腔</span>玉漏催銀箭。金猊冷篆煙。<span class="夾白"><span class="科">旦</span>你書到不讀。敢是要睡。<span class="科">生</span></span>奈睡魔障眼精神倦。你聽紅樓猶把笙歌按。倒金尊秉燭通宵宴。<span class="夾白"><span class="科">旦</span>你還想紅樓翠館怎麼。<span class="科">生</span></span>淹倦情懷撩亂。聽聲徹檀槽。想是曲罷酒闌人散。</p>
        
        <p class="曲"><span class="牌">玉交枝</span><span class="科">旦</span>你文章不看。口支離一剗亂言。<span class="夾白">讀書有三到。<span class="科">生</span>那三到。<span class="科">旦</span>心到眼到口到。你書到不讀。</span>為何頻顧殘妝面。不思繼美承前。<span class="科">生</span>見你秋波玉溜使我憐。一雙俊俏含情眼。<span class="科">旦</span>你不用心玩索聖賢。卻為妾又垂青盼。</p>
        
        <p class="白"><span class="科">生</span>我的娘。誰教你生得這般樣好。</p>
        
        <p class="曲"><span class="牌">前腔</span><span class="科">旦</span>且把書來收捲。<span class="夾白">罷罷。為妾一身。捐君百行。何以生為。</span>我拚一命先歸九泉。<span class="夾白"><span class="科">生</span>大姐何出此言。<span class="科">旦</span>你喜我這一雙眼麼。<span class="科">生</span>端的一雙俏眼。<span class="科">旦</span></span>我把鸞釵剔損丹鳳眼。羞見不肖迍邅。<span class="夾白"><span class="科">生</span>呀。不好了。</span>涓涓血流如湧泉。澘澘卻把衣沾染。今始信望眼果穿。卻教人感傷腸斷。</p>
        
        <p class="白">呀。大姐甦醒。</p>
        
        <p class="曲"><span class="牌">玉胞肚</span><span class="科">旦</span>我在冥途回轉。尚兀自心頭火燃。你還只想鳳友鸞交。焉得造鷺序鵷班。<span class="夾白">我好癡。這般不習上的。管他則甚。</span>我向空門落髮。伊家休得再胡纏。紙帳梅花獨自眠。</p>
        
        <p class="白"><span class="科">旦</span>罷罷。我不免自去落髮為尼。你若有志讀書。做個好人。尚有相見之日。若只如此。我永不見你了。<span class="科">生</span>罷罷。他婦人家尚然如此立志。我何苦執迷如此。大姐。你不須煩惱。小生聞得上國開科。如今就此拜別。若得官回來見你。若不得官。決不見你之面。<span class="科">旦</span>如此卻好。我有白金十兩。贈君為盤費。<span class="科">生</span>多謝。</p>
        
        <p class="曲"><span class="牌">川撥棹</span>明日別。朝金殿。把胸中經濟展。<span class="科">旦</span>論所學達者為先。論所學達者為先。早成名吾心始安。<span class="科">生</span>不成名誓不還。</p>
        
        <p class="曲"><span class="牌">尾聲</span><span class="科">旦</span>孤幃再把重門掩。不堪離恨寄冰絃。斷雨殘雲思黯然。</p>
        
        <p class="落詩">才郎快着祖生鞭。<br />騰踏飛黃路佔先。<br />從此閨人常側耳。<br />泥金帖子好音傳。</p>
        
        <h2 id=ch34 class="chapter"><span class="齣題">第三十四齣　策射頭名</span></h2>
        
        <p class="曲"><span class="牌">點絳唇</span><span class="科">小生上</span>金馬神仙。玉堂貴顯。膺天眷。勑賜傳宣。鵠立文華殿。</p>
        
        <p class="白">聖主臨軒日。英才殿試時。下官翰林曾聯璧。欽命為考試官。今日正當策試。試士每早到。</p>
        
        <p class="曲"><span class="牌">前腔</span><span class="科">生</span>簾捲蝦鬚。扇分雉羽。參鸞馭。虎殿龍墀。口吐虹霓氣。</p>
        
        <p class="白"><span class="科">小生</span>試士不得近前。就此跪聽試策。<span class="科">生</span>誠惶誠恐。稽首頓首。萬歲萬歲萬萬歲。<span class="科">小生</span>皇帝制曰。朕獲承天序。欽若明訓。嚴恭寅畏。十有六載。而大化未流。大朴未復。五刑未措。五教未敷。是用申詔群公卿士詳延謹議。爾諸士子大發所蘊。宜悉以對。成著於篇。無隱所識。朕將親覽。<span class="科">生</span>臣鄭元和謹對。</p>
        
        <p class="曲"><span class="牌">耍孩兒</span>綱維統御為天子。綱維統御為天子。無怠無荒四海歸。色荒內作今亡矣。鼎新革故思安國。鼎新革故思安國。舍己從人納諫辭。言路平如砥。將來可諫。既往難追。</p>
        
        <p class="曲"><span class="牌">二煞</span>返翠華離蜀地。黑霧消紅日麗。舊邦其命維新矣。禍消胡虜妖環日。禍消胡虜妖環日。運轉唐堯虞舜時。濟濟來多士。任賢勿貳。去惡無疑。</p>
        
        <p class="曲"><span class="牌">三煞</span>馬嵬坡踐貴妃。雨淋鈴歌楚詞。歸來忍見奔雲騎。風枝露葉如新採。風枝露葉如新採。萬里紅塵進荔枝。此貢當深去。不虐無告。須惜民脂。</p>
        
        <p class="曲"><span class="牌">四煞</span>奉祖宗孝可思。接臣下恭可思。孝思不敢違先世。恭思不敢忽臣下。恭思不敢忽臣下。視遠唯明不蔽私。聽德唯聰惠。<span class="夾白">此言呵。</span>出于太甲。言豈無稽。</p>
        
        <p class="白"><span class="科">小生</span>三叩頭。平身。試士退班午門外。待下官轉達天聽。暫辭金陛去。拱候玉音來。<span class="科">下</span></p>
        
        <p class="曲"><span class="牌">滴溜子</span><span class="科">生</span>玉階下。玉階下。浩氣吐虹。金闕上。金闕上。輕雲舞鳳。御爐天香浮動。直言對聖君。願期得中。天地無私。文章有用。<span class="科">小生同昭容內臣捧冠笏上</span></p>
        
        <p class="曲"><span class="牌">雙聲子</span><span class="科">眾</span>午門外。午門外。旗常列。晴霞擁。河堤上。河堤上。金鼓振。春雷動。桃浪湧。魚化龍。魚化龍。喜天開文運。道展儒宗。</p>
        
        <p class="白">聖旨已到。跪聽宣讀。皇帝詔曰。秀士鄭元和應對詳明。直言有據。極諫無隱。宜居第一。特賜袍笏各一。除授成都參軍。即日赴宴瓊林。教坊司鼓樂頭踏畢日。即便走馬赴任。毋得稽遲。謝恩。<span class="科">生</span>萬歲萬歲萬萬歲。</p>
        
        <p class="曲"><span class="牌">尾聲</span><span class="科">眾</span>綠袍乍著君恩重。黃榜初開御墨濃。男兒到此是豪雄。</p>
        
        <p class="落詩">龍樓鳳閣五雲迷。<br />對策丹墀日未西。<br />一色杏花紅十里。<br />狀元歸去馬如飛。</p>
        
        <h2 id=ch35 class="chapter"><span class="齣題">第三十五齣　卻婚受僕</span></h2>
        
        <p class="曲"><span class="牌">燕歸巢</span><span class="科">淨上</span>枕流漱石樂閒居。無夢到彤闈。玉堂學士女將笄。今擇婿。我為媒。</p>
        
        <p class="白">老夫崔尚書是也。滎陽鄭元和。向年被娼家逐出。沿街乞丐。今中了狀元。曾學士有一女。欲招他為婿。特央我作伐。我想他與李亞仙如膠似漆。諒不再娶。受人之托。只得與他一說。此間是他寓所。崔興送帖子進去。說崔老爺相訪。<span class="科">末</span>狀元新得第。冠蓋遠來迎。<span class="科">丑</span>崔老爺相訪。<span class="科">末</span>稟老爺。有崔老爺相訪。</p>
        
        <p class="曲"><span class="牌">玩仙燈</span><span class="科">生</span>佳客登門。倒屨出迎忻幸。</p>
        
        <p class="白"><span class="科">見科</span>學生一介寒儒。謬叨首選。私淑教益。感謝不勝。<span class="科">淨</span>狀元學問該博。自擅天下之美名。老夫衰朽樗材。敢當教益之虛譽。<span class="科">生</span>未遑造拜。何當先施。<span class="科">淨</span>老夫有一事相告。未知允否。<span class="科">生</span>老先生有何事見諭。學生拱聽。<span class="科">淨</span>曾學士先生有一令愛。欲招足下為婿。特凂老夫作伐。萬勿推辭。<span class="科">生</span>學生與李亞仙有婚姻之約。老先生所知者。況盟言在耳。豈可相背。<span class="科">淨</span>狀元。你如今呵。</p>
        
        <p class="曲"><span class="牌">梁州序</span>名魁金榜。身登廊廟。怎戀閒花野草。章臺楊柳。爭如玉洞仙桃。<span class="夾白">那曾學士呵。</span>他愛你偷香韓壽。傅粉潘安。畫眉張京兆。紅絲牽繡幕雀屏高。猶勝龍頭奪錦標。<span class="夾白"><span class="科">合</span>那小姐呵。</span>似玉肌。如花貌。青春二八年猶少。休固執。莫推調。</p>
        
        <p class="白"><span class="科">生</span>學生流落之時呵。</p>
        
        <p class="曲"><span class="牌">前腔</span>我殘生幾喪。<span class="夾白">得蒙李亞仙把我</span>微軀重造。不厭瘡痍枯槁。酥滋腸胃。勃然雨起枯苗。勸讀因他剔目。勉我懸頭。刺股勤昏曉。扶持登甲第入皇朝。豈肯做薄倖區區兒女曹。</p>
        
        <p class="白"><span class="科">淨</span>如花似玉的小姐。不要錯過了。<span class="科">合前</span>狀元。我還有句不知進退言語對你說。</p>
        
        <p class="曲"><span class="牌">前腔</span>論先奸律有明條。況不可娶而不告。這婚姻匪媾。把良緣辭了。偏愛熟油苦菜。飲慣茅柴。濁酒經多少。不知如蜜味有香醪。<span class="夾白">難道是</span>不飲從他酒價高。<span class="科">合前</span></p>
        
        <p class="曲"><span class="牌">前腔</span><span class="科">生</span>惡姻緣絃續鸞膠。好恩義理宜旌表。願明王寵錫。五花官誥。<span class="夾白">目下請我父母到來。</span>試看萱花椿樹。喬木絲蘿。雨露同榮耀。木桃投我也報瓊瑤。<span class="夾白"><span class="科">淨</span>親事定要成。<span class="科">生</span></span>謾道銀河鵲駕橋。<span class="科">合前丑</span></p>
        
        <p class="白">狀元老爺。</p>
        
        <p class="曲"><span class="牌">節節高</span>才高壓俊髦。好英豪。氣凌太華詞源倒。龍門峭。萬丈高。只一跳。月中丹桂連根抝。<span class="夾白"><span class="科">生</span>這乃是我母親</span>夢中詩句你那知道。<span class="夾白"><span class="科">丑</span>小的還記得有二句。<span class="科">生</span>那二句如何道。<span class="科">丑</span></span>去時荷葉小如錢。歸來必定蓮花落。</p>
        
        <p class="曲"><span class="牌">前腔</span><span class="科">生</span>我聞言心斾搖。這根苗。你緣何卻好都知道。<span class="夾白"><span class="科">丑</span>老爺。小的就是來興。<span class="科">生</span>來興。你為何在此。<span class="科">丑</span></span>聽哀告。乞恕饒。休煩惱。<span class="夾白">老爺。你忘記了。</span>當初鬻我來投靠。如今願得同歸棹。<span class="科">合前淨</span></p>
        
        <p class="白">狀元。這小廝原來是尊使。<span class="科">生</span>原是學生家童。<span class="科">淨</span>我把這小廝送還狀元如何。<span class="科">生</span>如此。多謝老先生。<span class="科">淨</span>崔興。你跟鄭老爺回去。狀元。人便還了。這親事成了如何。<span class="科">生</span>別事聽從。這親事決不敢奉老先生之命。</p>
        
        <p class="落詩">玉堂無福做東牀。<br />苦李還尋大道傍。<br />不是一番寒徹骨。<br />爭得梅花撲鼻香。</p>
        
        <h2 id=ch36 class="chapter"><span class="齣題">第三十六齣　偕發劍門</span></h2>
        
        <p class="曲"><span class="牌">一翦梅</span><span class="科">旦上</span>一自仙郎赴選場。朝暮思量。寢食難忘。羅幃鴛被懶薰香。月冷西廂。花老東牆。</p>
        
        <p class="白">自從鄭郎赴選。不知中否何如。縈心掛肚。忽染小疾。又無人看我。好悶人也。</p>
        
        <p class="曲"><span class="牌">二犯傍妝臺</span>抱病掩妝奩。粉容消瘦。愁黛鎖眉尖。郎別去。芳容減。不見返。悶懷添。只恐朱衣頭不點。又怕魚龍甲未全。槁砧何在。山上有山。歸期破鏡看新蟾。</p>
        
        <p class="曲"><span class="牌">不是路</span><span class="科">生</span>騶從駢闐。塞巷攔街眾擁觀。<span class="夾白"><span class="科">眾皂喝科生</span>左右迴避。<span class="科">旦</span></span>心驚戰。緣何鼓吹鬧鬧喧。<span class="科">生</span>到妝前。<span class="夾白"><span class="科">旦</span>官人回來了。且喜且喜。</span>今得見錦衣旋。<span class="科">生</span>不負卿卿苦勉旃。蒙相勸。果然得中青錢選。<span class="科">旦</span>使我不勝忻忭。不勝忻忭。</p>
        
        <p class="白">官人。自你赴選之後呵。</p>
        
        <p class="曲"><span class="牌">降黃龍</span>我旦夕憂煩。<span class="夾白"><span class="科">生</span>憂甚麼。<span class="科">旦</span></span>怕你偃蹇功名不成空返。<span class="夾白">今日呵。</span>喜登甲第。不枉奴剔目痛言相勸。峨然頭角崢嶸。始遂心頭之願。<span class="夾白">官人。還有一樁要緊事。自古道。不孝有三。無後為大。宜當早結婚姻。以奉蒸嘗。無自黯也。</span>你如今結媛鼎族。早成姻眷。</p>
        
        <p class="曲"><span class="牌">前腔</span><span class="科">生</span>休言別締良緣。<span class="夾白">我前日求乞街坊。自分死於溝壑。</span>多賴卿卿救吾殘喘。再生恩義。願酬以霞帔鳳冠榮顯。<span class="夾白">如今與你</span>同船省親回去。早把同心帶綰。<span class="夾白"><span class="科">旦</span>官人差矣。書中有女顏如玉。你今名魁金榜。怕無貴戚相扳。戀我風塵下賤。<span class="科">生</span>前日曾學士央崔尚書與我作伐。以女妻我。</span>那玉堂人曾家招贅。<span class="夾白">卑人若負心呵。</span>怎肯再三辭免。</p>
        
        <p class="白">今下官蒙聖恩除授成都參軍。即日走馬上任。你可收拾行李。一同起程。</p>
        
        <p class="曲"><span class="牌">黃龍袞</span><span class="科">旦</span>君今往劍南。君今往劍南。賤妾難留戀。從此分離。再不須相見。<span class="夾白"><span class="科">生</span>大姐為何出此言。<span class="科">旦</span>當初是我累君。故爾剔目激勸。今已復君本軀。妾亦不相負也。願以殘年歸養老母。君當自愛。妾從此去矣。</span>君今貴顯。料無所願。今永別怕牽腸收淚眼。</p>
        
        <p class="白"><span class="科">生哭科</span>你若棄我而去。鄭元和要這性命何用。即當刎死大姐之前。</p>
        
        <p class="曲"><span class="牌">前腔</span><span class="科">生</span>微軀賴汝完。微軀賴汝完。恩若天高遠。生死相同。榮辱無殊間。向時剔目。賴卿激勉。請收拾鍼線箱并書劍。</p>
        
        <p class="白"><span class="科">旦</span>相公如此恩情難捨。必不得已。我與母親送你涉江。至於劍門。當令我回。<span class="科">生背介</span>也罷。待他送到劍門。再作區處。大姐請媽媽一同送我到劍門。我自差人送你回來。<span class="科">旦</span>既然如此。幾時起程。<span class="科">生</span>限期甚促。明日就要行了。</p>
        
        <p class="落詩">明日下三巴。<br />何時再返家。<br />劍門千里遠。<br />先過長風沙。</p>
        
        <h2 id=ch37 class="chapter"><span class="齣題">第三十七齣　馳驛認丞</span></h2>
        
        <p class="曲"><span class="牌">賞宮花</span><span class="科">淨上</span>風霜飽諳。千辛博一官。郵亭忙碌碌。宦途間。山寺日高僧未起。算來名利不如閒。</p>
        
        <p class="白">自家樂道德是也。向來因陪鄭元和赴京科舉。盜得他三四百兩銀子。授例上納丞差。除授成都驛驛丞。昨日報說有採訪使來。不免去迎接。<span class="科">下</span></p>
        
        <p class="曲"><span class="牌">出隊子</span><span class="科">外</span>旌旄前導。旌旄前導。擎捧綸音赴劍南。毗陵赤子苦扳轅。手握甘霖施海甸。採訪民情。風化所關。</p>
        
        <p class="白">下官常州刺史鄭儋。蒙聖恩陞任成都府府尹。兼劍南採訪使。與夫人一路行來。劍南將近。宗祿。分付後面人夫趲行。<span class="科">末應介</span></p>
        
        <p class="曲"><span class="牌">憶多嬌</span><span class="科">外</span>落照邊。古木間。倦鳥知還斂羽翰。白髮烏紗未得閒。七十為官。七十為官。暮景桑楡汗顏。</p>
        
        <p class="白"><span class="科">淨</span>成都驛驛丞接老爺。<span class="科">外</span>天色晚了。就在成都驛裡歇罷。<span class="科">淨遞腳色手本科外</span>取上來。是滎陽樂道德。是我鄉里了。起來作揖。<span class="科">淨</span>不敢。<span class="科">外</span>我是常州鄭刺史。<span class="科">淨</span>原來是鄭老爺。向年有孤所托。萬罪萬罪。<span class="科">外</span>既往不究。不須介意。這裡到成都府。有多少路。<span class="科">淨</span>已將近了。</p>
        
        <p class="落詩">成都已將近。<br />今夜宿郵亭。<br />明朝還早發。<br />王事最關情。</p>
        
        <h2 id=ch38 class="chapter"><span class="齣題">第三十八齣　共宿郵亭</span></h2>
        
        <p class="曲"><span class="牌">出隊子</span><span class="科">生上</span>高崖斷磧。高崖斷磧。凍合彤雲萬木僵。饑鴉亂噪雪飛揚。驛路迢迢多野況。勁節凌霜。梅花自香。</p>
        
        <p class="白">下官鄭元和。蒙聖恩除授成都參軍。亞仙母子。約定送到劍門就回。亞仙亞仙。我若無你。還要這參軍做甚麼。且到劍門。再作區處。左右。分付後面人夫趲上。</p>
        
        <p class="曲"><span class="牌">憶多嬌</span><span class="科">旦貼</span>過一山。又一山。山遠天高煙水寒。兩岸樓臺楓葉丹。回首鄉關。回首鄉關。望斷孤雲惘然。</p>
        
        <p class="白"><span class="科">淨</span>成都驛驛丞接老爺。<span class="科">生</span>天色晚了。就在驛中安歇罷。<span class="科">淨</span>驛中已有劍南採訪使老爺在此了。<span class="科">生</span>既是親臨上司。我須參見。<span class="科">淨</span>天色晚了。老爺明日見罷。<span class="科">生</span>說得是。明早相見。驛丞且迴避。<span class="科">旦</span>相公。我已送至此。可打發我回去罷。<span class="科">生</span>且待我見過了上司。再作計較。</p>
        
        <p class="落詩">落日山邊奏暮笳。<br />郵亭駐節暫為家。<br />信是人間行不盡。<br />天涯更復有天涯。</p>
        
        <h2 id=ch39 class="chapter"><span class="齣題">第三十九齣　父子萍逢</span></h2>
        
        <p class="曲"><span class="牌">西地錦</span><span class="科">外上</span>攬轡澄清天下。星軺玉節交加。<span class="科">貼</span>官居採訪關風化。越教我咨嗟。</p>
        
        <p class="白"><span class="科">外</span>叫驛丞。打點人夫起程。<span class="科">淨</span>稟老爺。人夫齊備了。還有屬官候見。</p>
        
        <p class="曲"><span class="牌">前腔</span><span class="科">生</span>欲向郵亭投刺。下僚當盡其卑。旌旄擁道誇綺麗。經過草木生輝。</p>
        
        <p class="白">驛丞遞帖子進去。<span class="科">淨</span>成都參軍稟見。<span class="科">外</span>取帖子上來。成都參軍鄭元和。呀。夫人。好古怪。那參軍與我孩兒同名同姓。也叫做鄭元和。夫人。你且退後。待我着他進來相見。<span class="科">生</span>成都府參軍參見老大人。<span class="科">外</span>起來作揖。參軍且把履歷出身。試說與我知道。<span class="科">生</span>老大人聽稟。</p>
        
        <p class="曲"><span class="牌">刮鼓令</span>愚生自幼時。習遺經守學規。領父命長安科試。<span class="夾白"><span class="科">外</span>中第幾名。<span class="科">生</span></span>幸登庸占榜魁。<span class="夾白"><span class="科">外</span>失敬了。原來是新狀元。府上擬定是宦家。<span class="科">生</span></span>閥閱舊門楣。<span class="夾白"><span class="科">外</span>令尊也居宦麼。<span class="科">生</span>家父呵。</span>見任常州刺史。鄭儋名姓四方知。<span class="夾白"><span class="科">外</span>令堂在麼。姓甚麼。<span class="科">生</span></span>念老母虞氏相庭幃。</p>
        
        <p class="曲"><span class="牌">入賺</span><span class="科">外</span>聽訴因依。<span class="夾白">原來是我孩兒。<span class="科">生</span>原來是我爹爹。<span class="科">外</span></span>果是吾家千里駒。<span class="夾白">孩兒。我與你父子如初。你母親亦在此。夫人快來。<span class="科">貼</span></span>忙移步。茫茫愁思障煙迷。<span class="夾白"><span class="科">外</span>孩兒為官在此。<span class="科">貼哭科</span></span>我親兒。在遐陬骨肉重相會。<span class="夾白"><span class="科">外</span>夫人。</span>且止悲傷試問伊。<span class="夾白">我兒前日呵。</span>吾捶死。焉能一旦身榮貴。你備陳原委。備陳原委。</p>
        
        <p class="白"><span class="科">生</span>爹爹母親聽稟。</p>
        
        <p class="曲"><span class="牌">前腔</span>向在京師。流落窮途一命危。逢乞丐。復醒微息救回歸。偶啼饑。雪中得遇鳴珂妓。為我遮寒脫繡襦。<span class="夾白"><span class="科">外</span>夫人。虧了此女。<span class="科">生</span></span>多恩惠。勉旃剔目攻書史。遂登科第。遂登科第。</p>
        
        <p class="曲"><span class="牌">掉角兒</span>受官銜參軍重委。赴成都劍門過此。幸椿萱萍水相逢。訴衷曲頓生歡喜。李亞仙堅求退。兒強之。送到此。欲諧婚配。<span class="科">貼合</span>施恩仗義。當思報取。若不是他每激勵。怎能得今日榮貴。</p>
        
        <p class="曲"><span class="牌">前腔</span><span class="科">外</span>論山雞離披毛羽。配文鴛固難為對。深池藕拔起污泥。出牆花喜成連理。恁何忍遽分手。撇路岐。還相會有緣千里。<span class="科">合前外</span></p>
        
        <p class="白">孩兒。鄉里樂道德也在此做驛丞。<span class="科">生</span>那驛丞孩兒也道有些面善。<span class="科">外</span>就着樂驛丞為媒。遣禮定下。即在劍門築一館。留他母子暫住。我與你同到成都。赴任之後。整備六禮。迎他到府成親便了。</p>
        
        <p class="曲"><span class="牌">尾聲</span>遣良媒行聘禮。劍南築室且留伊。待赴任成都接彩輿。</p>
        
        <p class="落詩">宦海萍逢訴曲衷。<br />春生樂意喜匆匆。<br />今宵賸把銀缸照。<br />猶恐相逢是夢中。</p>
        
        <h2 id=ch40 class="chapter"><span class="齣題">第四十齣　幫宦重媒</span></h2>
        
        <p class="曲"><span class="牌">霜天曉角</span><span class="科">貼上</span>魂消驛路。何日還鄉故。<span class="科">旦</span>昨夜銀燈結蕊。今朝喜鵲喧呼。</p>
        
        <p class="白"><span class="科">貼</span>孩兒。聞得鄭老爺差人築一別館。留我母子在此。其意不知為何。<span class="科">旦</span>母親。事雖如此。我與你只願回去。</p>
        
        <p class="曲"><span class="牌">水底魚</span><span class="科">淨</span>娶婦如何。匪媒不得它。其則不遠。執柯以伐柯。</p>
        
        <p class="白">自家樂道德是也。鄭採訪着我與李大媽說親。此間是他行館。不免徑入則個。<span class="科">貼</span>樂相公久別。為何到此。<span class="科">淨</span>薄宦在此。<span class="科">貼</span>原來出仕了。相公下顧。有何見諭。<span class="科">淨</span>媽媽。前日令婿呵。</p>
        
        <p class="曲"><span class="牌">一封書</span>在驛亭下偶過。遇爹娘感慨多。<span class="夾白"><span class="科">貼旦</span>他父母為何到此。<span class="科">淨</span>他父親見任此間採訪使。</span>衷曲訴始初。<span class="夾白"><span class="科">旦</span>他父母曉得。敢是怪我了。<span class="科">淨</span></span>他感卿卿深愛護。<span class="夾白">為此特使我來。</span>行聘求婚為內助。<span class="夾白"><span class="科">旦</span>他要娶那箇為妻。<span class="科">淨</span></span>要娶你為妻事舅姑。<span class="夾白"><span class="科">貼</span>在那裡成親。<span class="科">淨</span></span>赴成都往任所。牛女雙星夜渡河。</p>
        
        <p class="曲"><span class="牌">前腔</span><span class="科">旦</span>蒙擡舉賤奴。笑妝奩衣飾無。<span class="夾白"><span class="科">淨</span>已具有鳳冠霞帔在此。請收下了禮目。<span class="科">旦</span>何當如此鄭重。</span>納聘禮儘多。喜牆花今結果。追想前情深有負。<span class="夾白"><span class="科">淨</span>他如今都不計較了。<span class="科">貼</span></span>荒穢包容大丈夫。<span class="科">合前淨</span></p>
        
        <p class="白">我如今就去回覆鄭老爺父子。擇日來迎取令愛彩輿。<span class="科">貼</span>多勞相公終始作成。</p>
        
        <p class="落詩">二姓姻緣成始終。<br />琴調瑟弄兩和同。<br />有緣千里能相會。<br />無緣對面不相逢。</p>
        
        <h2 id=ch41 class="chapter"><span class="齣題">第四十一齣　汧國流馨</span></h2>
        
        <p class="曲"><span class="牌">菊花新</span><span class="科">外上</span>宦途骨肉喜相逢。花燭筵開喜氣濃。<span class="科">貼</span>魚水願和同。早叶熊羆吉夢。</p>
        
        <p class="白"><span class="科">外</span>就請樂驛丞作賓相贊禮。<span class="科">淨請科</span>今宵夫婦喜團圓。千里相逢豈偶然。舊女婿為新女婿。惡姻緣做好姻緣。</p>
        
        <p class="曲"><span class="牌">遶地遊</span><span class="科">生</span>試看宮袍出洞天香風動鼎噴龍涎。<span class="夾白"><span class="科">淨請科</span>重整新妝下彩樓。舅姑初見假嬌羞。試看鳳冠霞帔廝稱好。絕勝舞罷錦纏頭。<span class="科">旦</span></span>髻聳明珠。冠纈垂羞面。<span class="科">小旦</span>簇擁似神仙。</p>
        
        <p class="白"><span class="科">淨</span>二位舊人請。<span class="科">小旦</span>二位新人。<span class="科">淨</span>新親舊朋友。二位新人請上花氈。齊眉並立。伏以二姓交懽。一生諧老。新老爺榮扳仙桂。再休要問柳尋花。新夫人夢醒高唐。再莫去撩雲撥雨。珊瑚枕上。雖然一對新人。紅錦被中。各出兩般舊物。請老爺夫人同拜高堂。<span class="科">生旦拜科</span></p>
        
        <p class="曲"><span class="牌">三學士</span><span class="科">外</span>海上鰲頭誇獨占。金屋已貯嬋娟。桂開月殿曾高折。柳軃章臺懶再扳。<span class="科">合</span>花燭洞房開綺宴。三星燦。二姓歡。</p>
        
        <p class="曲"><span class="牌">前腔</span><span class="科">生</span>深鎖陽臺天黯黯。襄王夢斷巫山。翻雲覆雨雖分散。換羽移商反合歡。<span class="科">合前</span></p>
        
        <p class="曲"><span class="牌">前腔</span><span class="科">旦</span>之子于歸諧繾綣。山雞幸配文鴛。願操箕箒從君子。羞抱琵琶過別船。<span class="科">合前</span></p>
        
        <p class="曲"><span class="牌">前腔</span><span class="科">眾</span>千里相逢償夙願。天然骨肉團圓。從教白日籠鸚鵡。莫把春心托杜鵑。<span class="科">合前</span></p>
        
        <p class="曲"><span class="牌">唐多令</span><span class="科">小生</span>丹詔下堯天。褒封到劍南。</p>
        
        <p class="白">聖旨已到。跪聽宣讀。奉天承運皇帝勑曰。有惡必懲。不以貴而少逭。有善必勸。不以賤而或遺。此國家之常典。天下之公論也。茲者致仕尚書崔完奏稱。成都參軍鄭元和妻李氏。本係鳴珂妓女。乃能剔目毀容。勸夫勉學。卒底於成。雖古先烈女。不能踰也。茲用封為汧國夫人。嗚呼。亂臣間見於世族。辱婦每出於名門。爾李氏狎邪而白堅貞之志。波靡而勵中立之行。是則尤人所難者也。豈非秉彝之美。有不間耶。參軍鄭元和。任爾成都。知所勉矣。膺茲寵命。孰曰濫哉。謝恩。<span class="科">外貼生旦</span>萬歲萬歲萬萬歲。<span class="科">外</span>天使大人拜揖。<span class="科">小生</span>恭喜賀喜老大人。</p>
        
        <p class="曲"><span class="牌">大環着</span><span class="科">眾</span>捧龍章寶篆。捧龍章寶篆。望闕朝天。報答洪恩。撫綏荒甸。天下文明運轉。海不揚波爭羨。掃胡塵干戈收斂。周南化風行草偃。麒麟現。出醴泉。看王氣祥雲遠籠金殿。</p>
        
        <p class="曲"><span class="牌">前腔</span><span class="科">眾</span>喜書生弱冠。喜書生弱冠。赴試長安。車馬金裝。盛其服玩。紫府佳娃罕見。遽爾墜鞭屬意。買笑揮金。暮樂朝歡。早不覺囊空長嘆。娃留意。阿母嫌。看撚出機關悄然拋閃。</p>
        
        <p class="曲"><span class="牌">餘文</span>唱蓮花六出天。襦護郎寒。剔目勸。汧國夫人元有傳。</p>
        
        <p class="落詩">匹配本自然。<br />人情信有緣。<br />煙花盟締好。<br />最喜兩團圓。</p>
        
    </body> 
</html>