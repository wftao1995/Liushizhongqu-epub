<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/焚香記</title>
        <meta name="author" content="明　王玉峰　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">焚香記</span></h1>

        <p class="作者">明　王玉峰　著</p>

        <h2 id=ch1 class="chapter"><span class="齣題">第一齣　統略</span></h2>

        <p class="曲"><span class="牌">滿庭芳</span><span class="科">末上</span>濟寧王魁。椿萱早喪。弱冠未結姻親。赴禮闈不第。羞澀寓萊城。偶配桂英敫氏。新婚後神廟深盟。試神京。鰲頭獨占。金壘起奸心。　　為奪婚不遂。將家書套寫。致桂英自縊亡身。幸神明折證。再得還魂。王魁徐州破賊。聞家難兩下虛驚。种諤統兵。萊陽解寇。重會續前盟。</p>
        
        <p class="落詩">辭婚守義王俊民。<br />捐生持節敫桂英。<br />施奸取禍金日富。<br />全恩救患种將軍。</p>
        
        <h2 id=ch2 class="chapter"><span class="齣題">第二齣　相決</span></h2>
        
        <p class="曲"><span class="牌">齊天樂</span><span class="科">生上</span>青春未遂看花志。一劍東風憔悴。碌碌塵途。淹淹歸計。每聽杜鵑彈淚。危機阨會。歎摧殘楚玉。揉碎隋珠。暫棲遲。湖海儘無魚。莫負舊囊書。</p>
        
        <p class="誦"><span class="牌">鷓鴣天</span>筆底煙霞夢未真。爭先慚避曲江塵。桃花三月龍門雨。芳草經年蝸角名。　　山外霧。隴頭雲。天涯極目怨東君。絲絲吹作征人淚。誰道春風不世情。</p>
        
        <p class="白">小生姓王名魁。本貫濟寧人。閥閱名家。箕裘世裔。不幸父母早亡。室家未遂。自愧才非七步。敢效倚馬之顰。徒然書上萬言。退點潛龍之額。前春應試棘圍。爭奈命未逢時。淹淹下第。負一鄉之屬望。慨四海之無家。可憐我憔悴何歸。去留難據。幸賴囊有餘資。只得暫寓萊陽寄跡。且喜此處山明水秀。人物繁華。尋師問友。溫習舊業。以為求科挾策之計。但不知我這回命運。又復如何。昨聞有個相士姓胡。其術頗高。我欲請他一相。以決姻親在何處。功名在何年。多少是好。王興在那裡。<span class="科">末</span>堂上聞呼喚。階前聽使令。覆官人。有何分付。<span class="科">生</span>你與我去請那相面的胡先生來。<span class="科">末</span>一領東人命。忙尋相士家。<span class="科">下生</span>你看暮春天氣。景物堪憐。忽起故鄉之念。</p>
        
        <p class="曲"><span class="牌">好事近</span><span class="犯牌">泣顏回</span>雲暗隱重山。淒淒芳草迷天。隨身書劍。王孫未卜歸年。<span class="犯牌">刷子序</span>蕭然。可奈窮途滋味。辛酸處。進退皆艱。<span class="犯牌">普天樂</span>極目那青雲路遠。這愁城。破除心上。又起眉端。<span class="科">淨上末隨上淨</span></p>
        
        <p class="曲"><span class="牌">水底魚兒</span>相法如神。般般看得清。戴烏紗的是官府。儒冠的是斯文。光頭的是和尚。黃冠的是道人。</p>
        
        <p class="白"><span class="科">末</span>虧你好眼力。此間已是我相公寓所。先生少待。我去通報。相公。胡先生來了。<span class="科">生</span>請進來。<span class="科">淨</span>相公拜揖。<span class="科">生</span>胡先生拜揖。先生請坐。<span class="科">淨</span>有。<span class="科">生</span>久聞先生風鑑。未曾識荊。不知先生貴表。<span class="科">淨</span>小子姓胡名言。賤字亂道。胡亂道就是在下。<span class="科">生</span>先生取字。如何太謙。<span class="科">淨</span>不敢。這箇是道其實也。<span class="科">生</span>小生連年坎坷。欲煩先生看我後來何如。<span class="科">淨</span>這箇容易。不要說目前的。就是古人。我也看來不差。我看那范丹他體貌豐偉。所以名過北斗。石崇他形容憔悴。所以破甑生塵。<span class="科">生</span>先生說差了。<span class="科">淨</span>不差不差。還有好處。我看得那盧杞如傅粉郎。何晏似藍面鬼。<span class="科">生</span>一發顛倒了。<span class="科">淨</span>還有相得妙處。那張良有巍巍事業。所以狀似金剛。項羽止煦煦之仁。所以貌如女子。<span class="科">生</span>先生又差了。那項羽身長八尺。張良乃貌如女子。<span class="科">淨</span>是是。這便是小子叫做胡亂道。所以名稱其實。<span class="科">生</span>休得取笑。仔細相學生一相。<span class="科">淨</span>相公。上相在心。其次在形。所以裴晉公貌似餓莩。一貧如洗。而後登台鼎。以其有還帶之陰功。東閭子容如泰華。為相十年。而終至行乞。以其無濟人之陰德。所以榮枯在貌。報應在心。相公。人這心田最要好。小子方纔一見相公。就知你是箇好心的人。<span class="科">生</span>何以見得。<span class="科">淨</span>不是小子掗佳懷說。小子一見就是知心。相公。你且站正了。<span class="科">相介</span>相公。你前邊這幾年。諸事欠順。虧你過了。<span class="科">生</span>正是。</p>
        
        <p class="曲"><span class="牌">錦纏道</span>自年來歎飄零。微軀苟延。<span class="夾白"><span class="科">淨</span>相公。你父母上早年也見虧。<span class="科">生</span></span>髫齔萎椿萱。向詩書苦費鑽研。<span class="夾白"><span class="科">淨</span>婚姻上前幾年也該不偶。<span class="科">生</span></span>青春好姻緣。未能偶然。<span class="夾白"><span class="科">淨</span>近年也正在匍匐之秋。<span class="科">生</span></span>敝征鞍。空懷歧路顛連。<span class="夾白"><span class="科">淨</span>上年功名也還欠利。<span class="科">生</span></span>功名事。慢熬煎。赴春闈。又徒勞鏖戰。風塵滯祖鞭。<span class="夾白">實不瞞先生說。</span>今日里羞歸故苑。<span class="夾白">先生與我細看一看。</span>這回枯振槁定何年。<span class="科">淨</span></p>
        
        <p class="曲"><span class="牌">前腔</span>問何年是你的時來運旋。<span class="夾白">你如今到這部位就好了。</span>目下漸開顏。喜紅鸞宣朗。將調錦瑟朱絃。<span class="夾白">即今該有姻親之喜。<span class="科">生</span>小生客居于此。那得姻親。<span class="科">淨</span>我只在氣色上見得。</span>如萍水效鸞鳳。數當偶然。<span class="夾白">你功名事下科必然高中。</span>試看步雲霄。鶚薦鵬騫。<span class="夾白">只是你中間應有分離之阨。</span>夫妻上。半途艱。惡星臨。死生離間。<span class="夾白">雖然如此。你到底姻緣重合。</span>分鸞鏡復圓。<span class="夾白">你後邊功名赫赫。貴不可言。</span>為將相。奇勛獨建。<span class="夾白"><span class="科">生</span>先生莫非過譽。<span class="科">淨</span>焉敢說謊。不多時了。你到三旬之際呵。</span>那時方始信吾言。</p>
        
        <p class="白"><span class="科">生</span>多承先生指教。這白金一星。聊作謝儀。<span class="科">淨</span>這箇到不須罷。我看相公後必貴顯。如今尚未婚娶。我前日在鳴珂巷中謝公家。他將一女命與我看。這女子到是箇夫人之命。只是他流落風塵。恐相公不屑取他。若肯俯就。就是小子作伐。但不知尊意如何。<span class="科">生</span>這箇最好。小生寄跡江湖。何暇揀擇。若是命分相應。有何不可。明日當造門相浼便了。<span class="科">淨</span>當得當得。相公。</p>
        
        <p class="落詩">此處暫棲遲。<br />姻緣未可知。<br />與君一夕話。<br />勝讀十年書。</p>
        
        <h2 id=ch3 class="chapter"><span class="齣題">第三齣　閨歎</span></h2>
        
        <p class="曲"><span class="牌">五供養</span><span class="科">旦上</span>曉鶯催起意盤桓。羞對孤鸞。湘簾春雨澀。楚雲漫。憔悴也東君不管。慵梳綰。一絲絲腸斷亂縈牽。</p>
        
        <p class="白">寂寂幽閨獨掩門。不緣春色怕黃昏。傷心最是三更夢。枝上啼鵑枕上痕。奴家敫氏。小字桂英。出自名家。頗知詩禮。不幸父母雙亡。別無兄弟。囊篋蕭然。衣棺無措。奴家豈惜微軀。忍將父母暴露。只得央媒賣身津送。卻過繼在鳴珂巷謝家為女。不料他是煙花門戶。其時驚惶痛切。竟無脫身之計。可憐猛然思起窗下詩書。閨中針指。恍如春夢。好生傷感人也。</p>
        
        <p class="曲"><span class="牌">二犯傍粧臺</span><span class="犯牌">傍粧臺頭</span>悄含愁。一春心事付東流。<span class="夾白">敫桂英</span>剿不斷青樓鎖。<span class="夾白">爹娘呵</span>盼不到白楊丘。</p>
        
        <p class="曲"><span class="牌">八聲甘州</span>空閨夜靜孤星照。雲鬢朝憐雙鳳頭。<span class="夾白">天那。桂英乃是箇宦家之女。今日呵。</span><span class="犯牌">皂羅袍</span>風塵蔽目。煙花作儔。<span class="夾白">奴家當時若不賣此身。我那爹娘呵。</span><span class="犯牌">傍粧臺尾</span>眼睜睜白骨倩誰收。</p>
        
        <p class="白">奴家自喪二親之後。尚在憂制中。理當披麻被髮。爭奈奴身已屬他人。蓋不由己。那謝媽媽終日逼令強作妓女粧束。奴家抵死不從。倘或果欲墮落風塵。有死而已。</p>
        
        <p class="曲"><span class="牌">前腔</span><span class="科">旦</span>盈盈交淚掩雙眸。揉脂擲粉怨粧樓。不耐煩琵琶調。空嗟歎柏梁舟。我只恁斷腸百結悲何滿。怎教做金縷千巾唱莫愁。<span class="夾白">奴家今日只為雙親骸骨。以致失身如此。罷罷。</span>我死而無怨。且自堅心耐守。<span class="夾白">天那。</span>對誰堪訴這緣由。</p>
        
        <p class="落詩">只為親喪賣妾身。<br />肯將素質污風塵。<br />十年誰作揚州夢。<br />不解青樓薄倖名。</p>
        
        <h2 id=ch4 class="chapter"><span class="齣題">第四齣　訪姻</span></h2>
        
        <p class="曲"><span class="牌">似娘兒</span><span class="科">生末上</span>書劍久荒涼。阻歸鞭且問平康。重重心事增離況。功名未遂。姻緣未偶。惱亂柔腸。</p>
        
        <p class="白">共道逢春未見娃。綠楊淺水冷蒹葭。蓬蒿三徑傷無主。肯向平園學種瓜。王魁不幸下第。寄居于此。湖海飄流。絲蘿未結。旅邸蕭蕭。悶懷鬱鬱。如之奈何。正是十年空自貂裘敝。贏得無人不下機。前日那胡先生說道鳴珂巷謝家。有箇女子。姿容殊麗。德性閒淑。只是誤落煙花。竟不知他志操如何。又不知小生緣分如何。不免去訪他。同走一遭。多少是好。迤邐行來。正是胡先生門首。王興。去請他出來。<span class="科">末叫介淨上</span></p>
        
        <p class="曲"><span class="牌">窣地錦襠</span>區區相貌異乎人。粧出如花粉墨勻。眼前黑白甚分明。可笑時人認不真。</p>
        
        <p class="白"><span class="科">見介生</span>先生這尊容是生成的。謂何方纔道出本相來。<span class="科">淨</span>那裡是生成的。若去了面上這些粧飾。方纔露出本來面目。但時人不識耳。相公呼喚小子。有何話說。<span class="科">生</span>前日多承指教。謝家姻事。相煩同往。<span class="科">淨</span>當得當得。請同行。相公。功名身外之事。莫教挫過青春。<span class="科">生</span></p>
        
        <p class="曲"><span class="牌">皂羅袍</span>自歎青雲迢遞。鼓湘靈別調。未解吹竽。縱橫徒上萬言書。龍蛇埋沒三千字。<span class="科">合</span>可惜春來春去。且向花堤柳堤。自有懷中白璧。莫負樽前翠眉。管教得遂乘龍志。</p>
        
        <p class="落詩">春色過東家。<br />行行日未斜。<br />不妨同緩步。<br />看遍曲江花。</p>
        
        <h2 id=ch5 class="chapter"><span class="齣題">第五齣　允諧</span></h2>
        
        <p class="曲"><span class="牌">西地錦</span><span class="科">外上</span>門巷幽閒芳草。紅樓深鎖嬌姝。等閒談笑有鴻儒。小可是煙花深處。</p>
        
        <p class="白">家門重生女。非因不好兒。明明心上事。難說與人知。自家姓謝名惠德。祖居萊陽鳴珂巷口。年過半百。至今無嗣。止有老妻小妾三口而已。惠德雖係出身污賤。頗知書禮。似我這樣家風。那些箇風月場。正是箇瞞天帳。近來取一義女。年方二八。叫名桂英。誰知他是宦家之女。琴棋書畫。針指女工。無所不曉。堅持志節。不肯苟且從人。這也都是他的好處。自古道君子成人之美。我豈肯貪圖微利。壞人心術。爭奈媽媽朝夕絮聒。逼令接客。桂英死不肯從。如之奈何。我老夫只願與他招一佳婿。庶幾彼志可遂。我亦終身有托。且昨夜夢一人對我說。你明日有貴客登門。與你有瓜葛之分。竟不知夢兆如何。</p>
        
        <p class="曲"><span class="牌">宜春令</span>蹉跎過。鬢巳星。世情疎。門庭又冷。淒涼晚景。回頭顧影沒巴柄。再休提陣馬兜龍。何處討平康高興。我只願得乘龍佳婿。是吾之幸。<span class="科">生淨上</span></p>
        
        <p class="曲"><span class="牌">生查子</span>風物正堪憐。人意方云可。未卜採芝期。且覓陽臺路。</p>
        
        <p class="白"><span class="科">淨</span>王相公。此間已是鳴珂巷了。那一家正是謝公家。只是有一說。那謝公雖是出身微賤。他到親近斯文。知書達禮。識高見廣。就是我萊陽這些斯文朋友。富貴子弟。沒箇不與他往來。相見間不可輕慢他。<span class="科">生</span>曉得。小生自有道理。<span class="科">淨</span>還有一件。那謝媽媽是愛財的。倘或事有可成。不知可曾備得些相見之禮否。<span class="科">生</span>這箇。小生傾囊取足聘物。不必掛意。<span class="科">淨</span>謝公有麼。<span class="科">外</span>是誰。<span class="科">淨</span>有客相訪。<span class="科">外</span>呀。胡先生。二位請了。<span class="科">相見介</span>胡先生。前日小女有勞推命。未及拜謝。<span class="科">淨</span>不敢不敢。令愛好箇貴造。<span class="科">外</span>請問此位相公。上姓貴表。仙鄉何處。<span class="科">生</span></p>
        
        <p class="曲"><span class="牌">宜春令</span>寒家裔。本濟寧。諱王魁。表字俊民。<span class="夾白"><span class="科">外</span>為何到此。<span class="科">生</span></span>為之京取應。洛陽花事空如錦。<span class="夾白"><span class="科">外</span>敢是不曾高中。<span class="科">生</span></span>慚倚馬不遇陽春。歎飛蓬羞歸故井。<span class="夾白"><span class="科">外</span>相公。功名有時。不須煩惱。我看相公一貌非常。後來必登顯要。只是如今湖海飄零。豈無父母家室之思。<span class="科">生</span></span>懊恨我親幃夢冷。洞房人靜。</p>
        
        <p class="白"><span class="科">外</span>元來相公上無父母。下無令閫。不知今日輝顧寒廬。有何見諭。<span class="科">生</span>胡先生曉得。<span class="科">淨</span>此言我就當面實說。</p>
        
        <p class="曲"><span class="牌">前腔</span><span class="夾白">謝公。他</span>為姻親事。未稱心。<span class="夾白">前日他請我相面時。</span>是區區偶然道尊。<span class="夾白">道你呵。</span>有箇螟蛉令愛。他是宦門嬌麗并貞靜。<span class="夾白">那王相公說要相見一見。</span>須見面勝似聞名。<span class="夾白">謝公。</span>你念好逑。勉依來命。<span class="夾白"><span class="科">與外背說介</span>還有一件。</span>看他豐骨。巍科台鼎。後來畢竟。</p>
        
        <p class="白"><span class="科">外</span>原來如此。但小女自入吾門。並不肯輕易見人。既然相公高情。又是貴遊上客。豈有他辭。實不相瞞。小子夜來一夢。說今日有貴客登門。如今果遇相公。或者是小子之幸。亦未可知。特恐小女立志不凡。不知他意如何。然觀他平日藻鑑頗明。若見相公如此才貌。想亦願奉巾櫛。但媽媽不近人情。待我先喚他出來。權把言語挑動他。將機就機。看他意向。再作區處。<span class="科">叫介丑上</span></p>
        
        <p class="曲"><span class="牌">前腔</span>家門事。誰解撑。強支持。只靠老身。<span class="夾白"><span class="科">相見眾介外</span>媽媽。有客在此。為何埋三怨四起來。<span class="科">丑</span>老兒。你尚不知。</span>叵耐女兒喬性。傷殘絃管拋脂粉。仗出身是貴戚豪門。只指望鳳求鸞聘。須本分。章臺金縷。怎窺玉鏡。</p>
        
        <p class="白"><span class="科">丑</span>胡先生。前日有勞。請問此位相公。<span class="科">外</span>此是濟寧王相公。在京應試回家。寓居于此。今日特來下顧。<span class="科">丑</span>下顧我家。必有緣故。<span class="科">外</span>他央胡先生同來。因慕桂英姿容。欲求一見。<span class="科">丑</span>元來如此。但不知相見之後。尊意若何。<span class="科">淨</span>這王相公才如董賈。富比陶朱。芳年未配。若得一見。倘果有緣。當奉幣帛。先作聘儀。日後相贈。不計其數。全仗媽媽做主。<span class="科">丑</span>既然如此。多謝厚情。但我那小女。心性乖劣。不肯向人。為此終日在家絮煩。且待我喚他出來。丫頭。與我請桂英姐出來。<span class="科">內應回介</span>身子不快。不出來了。<span class="科">丑</span>我說道又者起來了。老官人。你的人情大似我。你叫一聲。<span class="科">外</span>桂英。今番有正事與你商議。你可出來。<span class="科">內應</span>如此便當扶病走一遭。<span class="科">丑</span>你看你看。可惡也不可惡。<span class="科">旦上</span></p>
        
        <p class="曲"><span class="牌">薄倖</span>綉倦針閒。愁低眉鎖。一天幽恨。兩行淒楚。<span class="夾白"><span class="科">丑又叫介</span>快出來罷。<span class="科">旦</span></span>每聽頻呼。好不耐煩移步。那淫奔塢。多少蜂狂蝶亂。畢竟傍誰虛度。</p>
        
        <p class="白"><span class="科">旦</span>公公媽媽。喚桂英出來。有何話說。<span class="科">外</span>桂英。那王相公要求一見。故此喚你出來。<span class="科">旦</span>呀。桂英從來未解識人。今日如何便好輕身就見。<span class="科">外</span>他是箇讀書君子。便與他相見也不妨。<span class="科">相見介外與丑背云</span>媽媽。那王秀才是箇富家郎。必有錢財。可攛掇桂英嫁了他罷。<span class="科">丑</span>若有錢財。有何不可。只怕那喬貨又要千推萬阻。粧模做樣起來。<span class="科">外</span>若說教他嫁人。想無不從。桂英過來。那王秀才是富貴中人。他要娶你。你意下如何。<span class="科">旦</span>公公媽媽。婚姻之事。非女子所知。若教桂英朝歡暮樂。送舊迎新。必不相從。若求戶對門當。齊眉舉案。這箇只憑公公媽媽做主。<span class="科">外丑</span>我兒這箇纔是。胡先生過來。且喜我那女兒。一憑我兩口兒做主了。但須整備聘物。擇一吉日。方可成親。<span class="科">淨</span>聘物不消說。那王相公道來。他在旅邸不能悉備。聊奉白金一百兩。少作聘儀。金寶衣飾。自當再補。今日乃是黃道吉日。就成就了親罷。<span class="科">丑</span>方纔胡先生所言。老身一一聽憑。但成就之後。要依我幾件事。<span class="科">淨</span>那幾件。<span class="科">丑</span>第一件。我一家兒只靠着此女。今既嫁王相公。那家事都要與我支撑。不可你推我調。第二件。下科大比之年。須要上京取應。求取一官半職。使我兩口終身有托。<span class="科">生</span>這求官是我分內事。<span class="科">丑</span>第三件。若少有不尷不尬。再尋箇戶對門當。不要怪我。<span class="科">外</span>這箇使不得。<span class="科">淨</span>不要閒說。趁此吉日良時。就請王相公桂英姐先拜了天地。其餘畢姻之禮。倉卒難備。移在明日也罷。<span class="科">生</span></p>
        
        <p class="曲"><span class="牌">黃鶯兒</span>三載困浮名。喜今朝。射雀屏。鸞臺擬架芙蓉鏡。神遊五城。光聯七星。相逢謾笑臨邛行。<span class="科">合</span>玉如人。春濃似酒。輻輳美前程。<span class="科">旦</span></p>
        
        <p class="曲"><span class="牌">前腔</span>草草訝逢迎。侶吹簫。強效顰。恐淹留擲果河陽令。願青雲早登。白頭似新。回顏羞顧樊籠影。<span class="科">合前外</span></p>
        
        <p class="曲"><span class="牌">簇御林</span>你傾城貌配蓋世英。似掌中珠。席上珍。<span class="夾白">桂英。</span>你如今且展眉間恨。<span class="夾白">王相公。</span>你須再把箕裘振。<span class="夾白">我夫妻二人呵。</span>畢竟託終身。休言邂逅。忍使負初心。<span class="科">丑</span></p>
        
        <p class="曲"><span class="牌">前腔</span><span class="夾白">老兒。</span>他是前生債。今世姻。<span class="夾白">那王相公。</span>忍將心負桂英。有陶朱資產都是他家分。況夫榮貴他封贈。<span class="夾白">王相公。</span>似咱門也須着巳。莫忍負初心。<span class="科">淨</span></p>
        
        <p class="曲"><span class="牌">琥珀貓兒墜</span>幸然良會。似仙子下瑤京。萬短千長且莫論。我看他不是負心人。<span class="科">合</span>須聽。還整頓華筵。勸酬合巹。<span class="科">眾</span></p>
        
        <p class="曲"><span class="牌">前腔</span>功名莫問。辦取醉銀箏。今夜人圓月倍明。萍蹤骨肉總相親。<span class="科">合前</span></p>
        
        <p class="落詩">一段姻緣邂逅逢。<br />頓教魚水得相從。<br />今宵賸把銀缸照。<br />猶恐相逢是夢中。</p>
        
        <h2 id=ch6 class="chapter"><span class="齣題">第六齣　設謀</span></h2>
        
        <p class="白"><span class="科">末扮張昌上</span>五陵俱廢草。金谷已無花。富貴猶閒事。繁華未足誇。自家金員外管家的張昌便是。昨晚員外分付。有甚麼心事商量。不免在此伺候。員外來了。<span class="科">淨</span></p>
        
        <p class="曲"><span class="牌">菊花新</span>錢山金塢總成虛。秋月春花莫負時。行樂是便宜。羨殺金釵十二。</p>
        
        <p class="白">肥馬輕裘得自然。此生拚費買花錢。東君已漏春消息。明月圓時人未圓。自家姓金。名壘。字日富。本貫山東萊陽人也。家中頗有錢財。人都呼為金大員外。俺想着天下富貴的也沒多幾箇。止有三人。<span class="科">末</span>不知那三人。<span class="科">淨</span>第一箇是陶朱公。第二箇是石季倫。第三箇是王愷。<span class="科">末</span>第四箇就是員外了。<span class="科">淨</span>也還少些。俺家雖不及那三人的富貴。心中待要效他的行徑。我想將起來。近日有箇販茶的馮魁。他本是信安王門下行財的班頭。到那武林。將一箇䘕首蘇小卿取去了。天下不數他是箇財主。他到有此佳人。我到反不如他。我本處鳴珂巷有箇妓家姓謝。新娶箇女兒喚做敫桂英。此女琴碁書畫。女工針指。無所不通。更兼姿色絕倫。卻被濟寧王魁。入贅在他家了。我意欲將金珠財寶與他那媽媽說。買轉他意兒。教他別了那王魁。改嫁與我。那鴇兒只愛錢財。那顧仁義。管教那女兒是我的。張昌。你道如何。<span class="科">末</span>員外所言有理。只要上緊便好。似員外這等豪富。若無一箇得意佳人。偎紅倚翠。終是箇缺典。<span class="科">淨</span>我兒所言有理。聽我說。<span class="科">淨</span></p>
        
        <p class="曲"><span class="牌">瑣窗郎</span>吾家富比陶朱。獨沒箇翠倚紅偎。想香溫玉軟。鳳枕鴛幃。謾流涎百種風流滋味。<span class="科">合</span>看此行再把赤繩繫。教他撇舊好。納新配。<span class="科">末</span></p>
        
        <p class="曲"><span class="牌">前腔</span>東人有北海文犀。又何難合浦珠。你當今巨室。他絕代嬌姿。料應淑女須遇好逑君子。<span class="科">合前淨</span></p>
        
        <p class="白">張昌。你與我先到謝家。說我這意兒。我隨後央媒妁過來。金銀不論多少。只要親事成便了。雖然如此。我聞此女是聰明特達的。須用言語挑動他方好。<span class="科">末</span>這箇曉得。</p>
        
        <p class="落詩">一段姻緣未可知。<br />用心前去莫躊躇。<br />不施萬丈深潭計。<br />怎得驪龍頷下珠。</p>
        
        <h2 id=ch7 class="chapter"><span class="齣題">第七齣　赴試</span></h2>
        
        <p class="曲"><span class="牌">喜遷鶯</span><span class="科">生上</span>貂裘敝早。歎思斷白雲。夢消芳草。伉儷無聊。功名怎了。兩情一樣煎熬。</p>
        
        <p class="白">遠客悠悠任病身。誰家池上又逢春。明年各自東西去。此地看花是別人。卑人自從寄跡萊陽。倏經三載。爭奈異鄉萍梗。囊底蕭然。那謝媽朝暮絮聒。不能容身。且喜今年又是大比。待欲上京取應。倘得僥倖。那時回家。他焉敢欺負我。昨日相約張伯俊到李整冠家訂期。同日起程。如何不見來了。<span class="科">小生上</span></p>
        
        <p class="曲"><span class="牌">前腔</span>英雄懷抱。每撫劍高歌。仰天長嘯。賴契有金蘭。朋從四海。整絲綸共釣連鰲。</p>
        
        <p class="白">小生張伯俊。昨蒙王俊民相約。特地到來。此間已是他家了。<span class="科">生</span>呀。原來是張兄。待之久矣。<span class="科">小生</span>擔閣了。恕罪。<span class="科">生</span>張兄。我和你同到李兄家相探。就約何日上京。<span class="科">小生</span>學生正欲如此。就請罷。<span class="科">行介</span>李兄在家麼。<span class="科">淨</span>是那箇。<span class="科">淨</span></p>
        
        <p class="曲"><span class="牌">搗練子</span>年向老。志偏豪。擬脫藍袍換綠袍。不愁觀榜朋儕少。</p>
        
        <p class="白"><span class="科">相見介</span>二位尊兄。今日下顧。必有佳教。<span class="科">生小生</span>只為試期已近。特來相約。擇一吉日同行。一則可以相倚。二則可以相資。不知尊兄意下何如。<span class="科">淨</span>二兄美情。小弟自愧疎朽。連科失意。不足為齒。若二位高才。必當首擢。既蒙提挈。願為驥尾。<span class="科">生小生</span>不敢。<span class="科">生</span>但小生亦為連年淹滯。竟不知此行又復何如。<span class="科">生</span></p>
        
        <p class="曲"><span class="牌">普天樂</span>憶昔洛陽才空年少。未得長門價。千金調。秉鎡基須要乘時。終不負十年勞擾。那閒關處。羊腸道。謾顛連駿步嘶芳草。遇明時麟鳳呈祥。豈聖主熊羆無兆。看相將振袂。萬里扶搖。<span class="科">小生</span></p>
        
        <p class="曲"><span class="牌">雁過聲換頭</span>焚膏。埋頭自小。磨淬久龍光漫韜。馳驅未得投時好。嗟黃鵠。望青霄。戀殺人半生鐵硯霜毫。那天衢雖杳。藩籬一決終須到。肯株守故園空自老。</p>
        
        <p class="白"><span class="科">淨</span>二兄。小弟被那儒冠羈誤到如今了。<span class="科">淨</span></p>
        
        <p class="曲"><span class="牌">傾杯序換頭</span>煎熬。三戰北。雙鬢焦。這前程事應難料。浪蕩過芳年。荒涼黃卷。撲滅青燈。那些箇文章腹飽。且落眼前歡笑。這身外功名是生前造。又何苦拋花棄酒枉牢牢。</p>
        
        <p class="白"><span class="科">淨</span>二位老兄。家下牡丹正開。請到那邊一觀何如。<span class="科">生小生</span>多承盛情。這也使得。<span class="科">淨請介生小生</span>果然好花。<span class="科">淨</span>二兄不棄。草酌三杯如何。<span class="科">生小生</span>率爾造拜。豈敢坐擾。<span class="科">淨</span>說那里話。我和你相知朋友。何必如此拘束。小廝看酒來。<span class="科">飲介淨</span></p>
        
        <p class="曲"><span class="牌">玉芙蓉</span>佳懷豈待招。<span class="夾白">二兄不飲空歸呵。</span>被洞口桃花笑。但窮儒愧乏美酒嘉殽。浮生枉作千年計。萬事無過一醉消。<span class="夾白">小弟一言相告。今朝共賞名花。是誠勝會。沒有佳作。何伸雅懷。二兄俱擅詩壇。何不見教一首。以紀盛事。<span class="科">生小生</span>不敢。但恐菲才。不堪凟聽。<span class="科">淨</span>太謙太謙。王兄先請。<span class="科">生</span>張兄占了。<span class="科">吟詩介</span>名園國色兩相歡。常得君王帶笑看。似解東風無限恨。沉香亭北倚欄干。<span class="科">淨云小生云</span>好佳作。好佳作。絕妙。絕妙。<span class="科">合唱</span></span>陽春調。詠名花轉高。肯多讓百篇斗酒謫僊豪。</p>
        
        <p class="白"><span class="科">淨</span>如此佳作。豈不飲一大觥。王兄請酒。<span class="科">介生</span></p>
        
        <p class="曲"><span class="牌">前腔</span>玉樓春正饒。玳瑁筵開早。遇良朋美景。敢辭傾倒。<span class="夾白">李兄好花。</span>試看今日黃和紫。不數當年魏與姚。</p>
        
        <p class="白"><span class="科">淨</span>如今該張兄作詩了。<span class="科">小生</span>小弟呈醜了。<span class="科">吟介</span>長安豪富惜春殘。爭賞花開紫牡丹。別有玉杯承露冷。誰人肯向月中看。<span class="科">淨</span>好好。妙妙妙。取大觥來。張兄請了。<span class="科">合前小生</span></p>
        
        <p class="曲"><span class="牌">前腔</span>春來花正嬌。春去花隨老。<span class="夾白">二兄。</span>想人生一瞬總成虛眇。花開花謝春還到。年去年來歲暗消。</p>
        
        <p class="白"><span class="科">生小生</span>如今該李兄作詩了。<span class="科">淨</span>小弟免了罷。<span class="科">生小生</span>尊兄高才。怎麼說免了。<span class="科">淨</span>實不敢欺。近來小弟專喜作詩。勉強挨幫在諸名公之列。資他些推敲。盜他些句法。在家終日思想做詩。誰想成了詩癖。若詩癖舉發。一連這等十來遭。<span class="科">生小生</span>敢是一連十來首。<span class="科">淨</span>是十來首小便頻數。連日又被那些求詩的來求得荒。搜索枯了腸。這幾句都搜盡了。<span class="科">生小生</span>說那裡話。還要見教。<span class="科">淨</span>到底饒我不過。如此亂道了。<span class="科">吟介</span>棗花生小能成實。桑葉雖柔解吐絲。堪笑牡丹如斗大。不成一子又空枝。<span class="科">生小生</span>佳作。<span class="科">合前生小生</span>相擾了。訂期何日上京。<span class="科">淨</span>十五日是好日。就備行李同行罷。<span class="科">生小生</span>謹領。</p>
        
        <p class="落詩">今日花前倒玉尊。<br />功名謾說幾時成。<br />洛陽見說花如錦。<br />快着行鞭正遇春。</p>
        
        <h2 id=ch8 class="chapter"><span class="齣題">第八齣　逼嫁</span></h2>
        
        <p class="曲"><span class="牌">薄媚令</span><span class="科">旦上</span>朝煎暮聒。這光景怎生存活。娘毒害。無門可躲。推挫連枝怎結果。影𠙦𠙦<a epub:type="noteref" href="#char01"><sup>註</sup></a>喪家夫婦。</p><aside epub:type="footnote" id="char01"><p>「⿳炏冖凡」～：煢煢</p></aside>
        
        <p class="白">夫君類浮萍。妾身等風絮。飄泊同清波。薄命兩遭際。奴家自嫁王俊民。囊篋一空。棲遲無計。多感謝公把我夫妻兩口。還做好人兒女看待。爭奈媽媽厭貧求富。逼令改節。丈夫偶不在家。何等被他凌辱。奴家雖非德耀之門。頗免秋胡之誚。若使棄舊戀新。辜恩負義。寧廿九死。何愛一生。<span class="科">旦</span></p>
        
        <p class="曲"><span class="牌">駐雲飛</span>懊恨嫥嫫。尺水番成一丈波。<span class="夾白">謝媽媽。</span>你錯認章臺路。<span class="夾白">敫桂英呵。</span>端不做千家貨。<span class="夾白">嗏。</span>他一謎要挑唆。怎支吾。忔稜爭據斷玉簪。咭叮噹擲得菱花破。<span class="科">合</span>方信恩多怨亦多。<span class="科">丑</span></p>
        
        <p class="曲"><span class="牌">前腔</span>水盡飛鵝。瞥裂丫頭不趲窠。<span class="夾白">賤人。</span>那想蕭牆禍。直待砂鍋破。<span class="夾白">嗏。</span>休怪我後姚婆。逞僂儸。把你兩箇鴛鴦。一去留一箇。<span class="科">合前丑</span></p>
        
        <p class="白">小賤人。你偌大的年紀。如何不依老娘說。我似你這年紀時節。那一箇不來我家喫茶喫酒。將幾句甜言美語。化他些錢鈔來養家。都像你這般戀着丈夫。不肯兜籠陣馬。教我老身如何過。自古道。娼妓門庭。是四下迷魂陣。三重綿裡針。兩行真果淚。一片脫空心。這樣法兒。你全然不知也罷。如何昨日金員外家來說。他要將些金銀來娶你。他是萊陽第一箇財主。就撇了那王俊民這窮酸。改嫁了他。有何不可。我門戶中人。有甚麼清渾。那富的窮了。就撇了窮的。再嫁那富的。偏你這丫頭執迷不從。<span class="科">旦</span>媽媽。那王俊民是讀書君子。他日一舉成名。自有好處。<span class="科">丑</span></p>
        
        <p class="曲"><span class="牌">好姐姐</span>賤人不識些羞恥。沒來繇。如魚似水。無明無夜。咫尺不暫離。好腌臢氣。激得我怒從心上起。<span class="夾白">丫頭。</span>我自有箇新條懲治你。<span class="科">旦</span></p>
        
        <p class="曲"><span class="牌">前腔</span>聽奴一言拜啟。王俊民是風流佳婿。常言道嫁雞畢竟逐雞飛。今日裡若還苦逼分鴛侶。寧死在黃泉做怨鬼。</p>
        
        <p class="白"><span class="科">丑</span>我的兒。我偏不信你。<span class="科">打介外</span></p>
        
        <p class="曲"><span class="牌">川撥棹</span>為甚閒聒絮。你是老年人也怎妄為。<span class="夾白">為何如此。<span class="科">丑</span>你還恁的說。前日金員外在此說親。我好意教他嫁了富家郎。那王魁有甚好。苦苦戀着他。這是我為他的終身。他到挺着我。<span class="科">外</span>媽媽。這也難道。</span>他是燈兒下結髮夫妻。他是燈兒下結髮夫妻。怎生把初心負虧。<span class="夾白"><span class="科">旦</span>公公。</span>這情根你自知。<span class="夾白">奴家若負了王俊民呵。</span>教他哭窮途。何處歸。<span class="科">丑</span></p>
        
        <p class="曲"><span class="牌">前腔</span>那潑賤東西苦執迷。不信娘言。你且三思。王俊民發跡是何日。王俊民發跡是何日。到頭來悔之自遲。<span class="夾白"><span class="科">旦</span>娘。</span>想黃河清有期。豈人無得運時。<span class="科">外</span></p>
        
        <p class="曲"><span class="牌">尾聲</span><span class="夾白">媽媽。</span>把這話從頭收拾起。講甚麼閒非閒是。貴賤窮通總未知。</p>
        
        <p class="白">丫頭。</p>
        
        <p class="落詩">這段姻緣不信伊。<br />今生休想各東西。<br />假饒染就乾紅色。<br />也被傍人說是非。</p>
        
        <h2 id=ch9 class="chapter"><span class="齣題">第九齣　離間</span></h2>
        
        <p class="曲"><span class="牌">謁金門</span><span class="科">生上</span>難憑據。怎唾手等閒名利。滿面羞慚因寄旅。又道是受恩深處。<span class="科">旦</span>謾說鴛儔鳳侶。惹起蜂爭蝶忌。<span class="夾白">官人。我</span>萬恨千愁只為你。莫遣成虛費。</p>
        
        <p class="白"><span class="科">旦</span>官人。花正開連理。風浪當時起。<span class="科">生</span>娘子。我和你恩愛忍飄零。但功名事怎生。<span class="科">旦</span>官人。冤苦相遭際。下得成捐棄。<span class="科">生</span>我只怕枉蹉跎。分離也沒奈何。正欲與娘子說知。目今黃榜招賢。我欲上京取應。一則成我終身事業。二來免受媽媽之氣。<span class="科">旦</span>官人說那裡話。昨日又被媽媽逼打一場。要我改志從人。奴家以死自誓。如今官人在家。尚然如此。若不在家。教我怎生分理。卻不墮他奸計。<span class="科">生</span>娘子。你知其一。不知其二。只為我如今貧賤。他敢欺凌你。縱使我常在家。只似這等模樣。到底也捱他不過。倘此行僥倖中選。他那時焉敢欺負你。你之所見。乃一時之情。我乃是遠大之計。歲月如流。斷難淹滯了。<span class="科">旦</span>官人。你且聽我說。</p>
        
        <p class="曲"><span class="牌">忒忒令</span><span class="夾白">與你</span>萍水絲蘿相共依。<span class="夾白">今日呵。</span>飄泊似落花飛絮。<span class="夾白">那媽媽</span>他惡狠狠厭貧求富。毒心奸計。<span class="夾白">你若出去了。教我那時呵。</span>愁眉淚眼。看誰面皮。那荊棘裡。芒刺中。早晚怎生存濟。<span class="科">生</span></p>
        
        <p class="曲"><span class="牌">沉醉東風</span><span class="夾白">娘子。</span>這傷心處我非不知。但守蓬蒿。無資身之計。<span class="夾白">那謝媽呵。</span>他把你恁相欺。他把你恁相欺。只為我功名淹滯。閃賺得沒些把臂。<span class="夾白">眼見得今日如此。不得不去了。因此上</span>割捨鸞分鳳離。恩拋義棄。你須念我衷腸非負伊。</p>
        
        <p class="白"><span class="科">旦</span>官人。你意兒一定要去了。<span class="科">生</span>娘子。非我忍心。出乎不得已耳。呀。謝公媽媽都來了。想他又是來促我起程。如何教我還再遲得。<span class="科">外丑上</span></p>
        
        <p class="曲"><span class="牌">蠟梅花</span>讀書專望名利成。如今正値春闈近。<span class="夾白"><span class="科">相見介</span>王姐夫。</span>你莫牽夫婦情。把行囊速整。趁時良日吉便登程。</p>
        
        <p class="白"><span class="科">丑</span>姐夫。你當初入贅我家。我與你說過的。要依我三樁事兒。你如今在我家。夫妻二人。不蠶而衣。不耕而食。擔輕又不得。負重又喫力。常言道。坐食山空。寧出一斗。莫進一口。自從你來了。弄得我家火盡油乾。今日也說讀書。明日也說做官。如今試期已近。還不說起身前去。只管耽戀着桂英。朝歡暮樂。只是這般光景。桂英終身守着你不成。<span class="科">外</span>不要多說。<span class="科">生</span>媽媽不須絮煩。小生行李早已完備。後日是吉日。就起程了。<span class="科">外</span>呀。王姐夫。果然後日去了。既是試期已近。老漢也不敢相留。這求官是一件大事。倘得一舉成名。不惟帶挈我夫妻二人享用不盡。在你身上顯祖榮宗。封妻廕子。所係不小。我看你斷然不是箇等閒之輩。<span class="科">外</span></p>
        
        <p class="曲"><span class="牌">園林好</span><span class="夾白">看你</span>美豐姿堂堂少年。況擅才華滔滔湧泉。此去何愁萬選。應唾手中青錢。應唾手中青錢。<span class="科">丑</span></p>
        
        <p class="曲"><span class="牌">江兒水</span><span class="夾白">王姐夫。</span>我只慮福緣淺。你依然命運艱。從前徹後還思算。怕此去功名消息遠。<span class="夾白">我一家兒呵。</span>擔清受冷難消遣。到底恩多成怨。<span class="夾白">你前年不中。羞歸故里。倘今日又似前番。卻如何回到這裡來。</span>那時難返家園。<span class="夾白">不是老身薄情。我那桂英。畢竟再作箇區處。</span>休怪恩離情斷。</p>
        
        <p class="白"><span class="科">生</span>媽媽。難道小生終身貧困。</p>
        
        <p class="曲"><span class="牌">前腔</span>這阨運終須轉。龍鱗定可攀懸。知此去把經綸展。料蒼天不負男兒願。你如今何苦就生機變。試聽捷音不遠。<span class="夾白">那時節呵。</span>夫貴妻榮。你豈肯恩離情斷。</p>
        
        <p class="白"><span class="科">丑</span>我只要你是這等。但恐你言不應口。<span class="科">旦</span></p>
        
        <p class="曲"><span class="牌">五供養</span>這功名在天。又何必嘲言誚語埋冤。<span class="夾白">這夫妻之情呵。</span>難論貴與賤。須共苦和甘。<span class="夾白">媽媽。今日雖要促他上京。不須如此發惱。</span>也索從容宛轉。<span class="夾白">他是箇男子大丈夫。</span>決不為裙釵留戀。<span class="夾白">媽媽。今日呵。</span>若非是功名事。難道強分顏。這是分定姻緣。怎生驅遣。</p>
        
        <p class="白"><span class="科">丑</span>什麼姻緣姻緣。他若不能勾做官。必定難做我家女婿。<span class="科">旦</span>這也難道。<span class="科">外</span>媽媽。你如何只管說這樣話。<span class="科">外</span></p>
        
        <p class="曲"><span class="牌">玉交枝</span><span class="夾白">我那女兒</span>你不須多患。這衷情吾自了然。閒言閒語都休管。一心願你夫婿為官。<span class="夾白">王姐夫。</span>你文場努力。休把家掛牽。這夫妻情義。斷無他變。<span class="夾白"><span class="科">生</span>多謝公公好意。我妻子在家。只怕媽媽難為他。<span class="科">丑</span>這箇也保不定。<span class="科">外</span>還要多說。王姐夫不要聽他。</span>他是老婦人心偏性偏。自有我在家。不必情懸意懸。</p>
        
        <p class="白"><span class="科">生旦</span>多謝公公。<span class="科">生旦合</span></p>
        
        <p class="曲"><span class="牌">川撥棹</span>承恩眷。百年姻。望保全。念死生骨肉之間。念死生骨肉之間。這水萍軀千難萬難。<span class="夾白">媽媽。</span>願從今免罪愆。報恩日在眼前。<span class="科">合</span></p>
        
        <p class="曲"><span class="牌">尾聲</span>殷勤共把佳期盼。早辦取書囊琴劍。明日春風快祖鞭。</p>
        
        <p class="白"><span class="科">外</span>王姐夫後日起程。還有一杯別酒送行。</p>
        
        <p class="落詩">莫為傷春惜別離。<br />洛陽花事正芳菲。<br />明朝匹馬東風裡。<br />陌上殷勤贈柳枝。</p>
        
        <p class="白"><span class="科">生旦弔場</span>官人。你行期准在後日了。奴家有一言相告。不知官人意下何如。<span class="科">生</span>娘子但有叮嚀。一一從命。<span class="科">旦</span>官人。我與你偶爾夫妻。相逢萍水。異鄉骨肉。形影相依。從此別後。妾身如斷梗飛蓬。虛舟飄瓦。不知你功名成否何如。苦。又不知你心中之事何如。此處有箇海神祠。其神最稱靈應。我欲與你明早同到祠中。焚香設誓。各不負心。雖當顛沛流離。九死無二。不知官人意下如何。<span class="科">生</span>小生豈有他心。敢違尊念。只恐謝媽媽知道。又致猜疑。<span class="科">旦</span>這箇不妨。只說道祈祝你的功名便了。<span class="科">生</span>如此卻好。明日早去。</p>
        
        <p class="落詩"><span class="夾白">正是　　</span>此心如鐵石。<br />惟有鬼神知。</p>
        
        <h2 id=ch10 class="chapter"><span class="齣題">第十齣　盟誓</span></h2>
        
        <p class="白"><span class="科">淨扮判官上</span>吾乃勑封鎮海龍王部下一員判官是也。掌記人間善惡。潛施暗裡災祥。假饒半點虧心。舉首難欺三尺。昨日吾王上界奏事。今日想必回祠。不免喚小鬼出來。整頓威儀。肅清神案。大王到時。怕有焚香酬願祈福禳災者。一一登記。不敢有誤。小鬼何在。<span class="科">丑扮小鬼上</span>小鬼從來廣神通。奔騰海島疾如風。霎時南溟穿北極。須臾蛟室入龍宮。也曾下轉巨鰲足。也曾上攀大鵬腹。掉臂鞭驅魍魎車。番身亂捲波濤軸。判官爺有何指揮。<span class="科">淨</span>大王到來。可在此伺候。<span class="科">外扮龍王上</span>朝罷遙辭玉陛前。須臾鶴駕下三天。握符整頓風波險。不敢權離海島間。小聖乃勑封鎮海龍王的便是。上承天子之命。下賴萬民之誠。與聖建立一祠。號為鎮海廟。東瞻渤海。西枕萊陽。南通河濟。北望衡山。棟宇巍峨。規模烜赫。階前凜凜。立一對直殿將軍。廊下森森。列兩行隨班聖眾。呼風喚雨。點差部伍神兵。走土飛沙。祇遣輪流鬼卒。隆千載之香煙。享四方之血食。真箇威行水府。果然惠普人間。今日三月十五。是我誕辰。判官。小鬼。如有人民到我殿堂祭賽者。聽其詞旨。一一登記文簿。以憑稽考。報應施行。<span class="科">生旦上末持香燭隨上</span></p>
        
        <p class="曲"><span class="牌">生查子</span>鴛侶苦分飛。端為嫥嫫妒。攜手拜靈祠。共把衷腸吐。</p>
        
        <p class="白"><span class="科">生</span>娘子。此間已是海神廟了。請進去。王興。你在廟門外伺候。<span class="科">末應下生</span>呀。你看翬飛畫棟。地隔紅塵。香松起白晝之煙。寶鼎結青晨之霧。果然好廟宇。好景致。娘子。我和你上前虔誠禮拜則個。<span class="科">旦</span>官人請。<span class="科">拜介同白</span>暮雨朝雲意正濃。那堪分袂各西東。此生但願如魚鳥。入地登天厄亦從。<span class="科">起介生</span>娘子。我和你敬爇名香。共通盟誓。<span class="科">旦</span>官人請。<span class="科">生</span>娘子先請。<span class="科">旦跪</span>海神爺。奴家姓敫名桂英。年方二十歲。正月十五日子時生。自與王魁結為夫婦。死生患難。誓不改節。有渝此盟。乞賜勾提。永沉苦海。以謝違夫之罪。<span class="科">旦拜</span></p>
        
        <p class="曲"><span class="牌">憶多嬌</span><span class="夾白">海神爺爺呵。</span>記此盟。念敫桂英自嫁兒夫王俊民。一馬一鞍誓死生。<span class="科">合</span>若負初心。若負初心。仰望尊神降臨。</p>
        
        <p class="白"><span class="科">生跪</span>海神爺。小生姓王名魁。年方二十五歲。九月初三日亥時生。自與桂英結為夫婦。死生患難。誓不再娶。有渝此盟。乞賜勾提。永墮刀山。以謝負妻之罪。</p>
        
        <p class="曲"><span class="牌">前腔</span>念小生設此盟。自配荊妻敫桂英。生死相依不再婚。<span class="科">合前生</span></p>
        
        <p class="白">娘子。兩邊判官小鬼。與你也告他一聲。可作知證。<span class="科">生旦合</span></p>
        
        <p class="曲"><span class="牌">鬭黑麻</span>再告左右威靈。共鑑此盟。<span class="夾白">他日呵。</span>若有參商。全憑處分。與我姻緣簿共註名。這兩下言詞。是百年證明。<span class="科">合</span>一任分鸞別鏡。也隨他風浪生。各守堅心。各守堅心。但願白頭似新。</p>
        
        <p class="白"><span class="科">生</span>娘子。此間有靈笤在此。待我卜問功名之事如何。<span class="科">旦</span>官人。奴家正有此意。<span class="科">生</span>王魁此去功名可遂。求個聖笤。<span class="科">卜介旦</span>是個聖笤。<span class="科">生</span>途中無阻。討個陰杯。<span class="科">旦</span>是個陰杯。<span class="科">生</span>再卜妻子桂英。小生去後。他在家無災無難。乞賜一陽保庇。<span class="科">旦</span>呀。好奇怪。擲下是個陽笤。倒轉成個陰杯。這怎麼解。<span class="科">生</span>娘子。此乃是陰長陽消之兆。雖無大咎。也自宜保重。與你拜了海神爺去罷。<span class="科">旦</span>海神爺。我兒夫即日上京應試呵。</p>
        
        <p class="曲"><span class="牌">前腔</span>祐他途路平安。功名早成。<span class="夾白"><span class="科">生</span>海神爺。我荊妻在家呵。</span>保他業障潛消。災氛免侵。<span class="科">生旦</span>但得皆如意。兩情稱。始信一點靈犀。誠通海神。<span class="科">合前</span></p>
        
        <p class="落詩">忽忽心如繫。<br />匆匆日已西。<br />忙歸作行計。<br />來日即天涯。</p>
        
        <p class="白"><span class="科">眾神弔場外</span>叫判官把那王魁桂英方纔設誓情詞。一一分明書記着。不可道錯。正是</p>
        
        <p class="落詩">大抵乾坤都一照。<br />免教人在暗中行。</p>
        
        <h2 id=ch11 class="chapter"><span class="齣題">第十一齣　藩籬</span></h2>
        
        <p class="白"><span class="科">末扮堂候官上</span>朝廷有道青春好。門館無私白晝閒。寂寂公餘惟印吏。一爐香燼晝垂簾。小官乃韓丞相府中堂候官是也。昨日俺丞相聞元昊遣賊官張元等分道犯境。攻掠郡縣。着小官去請种將軍老爹到府議事。竟不知有何話說。只得在此伺候。道猶未了。丞相爺早到。<span class="科">外扮韓琦上</span></p>
        
        <p class="曲"><span class="牌">齊天樂</span>端居朝省心如水。猶恐素餐尸位。臣道難全。君恩未報。自覺此心多愧。艱開輳理。正憂在朝廷。寇在邊陲。廟算無憑。長城誰寄謾躊躕。</p>
        
        <p class="白">蒼生未蘇息。胡馬半乾坤。設在雲臺上。誰扶黃屋尊。下官姓韓名琦。叨忝功名。歷登元宰。愧朽鈍之樗材。蒙聖恩之眷重。職司喉舌。義屬股肱。慚無補袞之功。恆慮積中之敗。正是多凶復多懼。憂國更憂民。近日奈因元昊這賊將張元。攻掠郡縣。分道犯境。各處要害。俱已選將剿禦去了。獨有徐州乃咽喉重地。必得名將一員鎮守。以備不虞。吾想起來。諸將中惟有种諤。他智勇兼全。可當此任。昨日已曾上表保奏他去。早上差官去請他來面議方略。就促他起程。多少是好。叫堂候官。种將軍到來。令他進見。<span class="科">小生扮种諤上</span></p>
        
        <p class="曲"><span class="牌">番卜算</span>勇略冠當時。建業須知遇。英雄一出玉門關。便是封侯處。</p>
        
        <p class="白">小將种諤便是。昨聞韓丞相保奏鎮守徐州。已有聖旨。今早又差官相請。不知有甚話來。這裡已是府門首。把門官吏有麼。<span class="科">見末介</span>煩通報。种諤見。<span class="科">末介</span>稟。种爺將軍見。<span class="科">外</span>令進。<span class="科">見介小生</span>小將种諤拜見。<span class="科">外</span>請起。<span class="科">小生</span>小將重蒙丞相吹噓。得叨鎮守重任。復蒙呼喚。必有見諭。<span class="科">外</span>吾聞賊將張元乃桀驁之寇。攻掠郡縣。官軍屢敗。徐州係咽喉之地。非汝將略。不能保此一方。故朝廷有此命。軍情重務。不宜遲緩。<span class="科">小生</span>告丞相。戰陳軍旅。此武夫之常。披堅執銳。乃臣子之分。既銜君命。焉敢逗遛。<span class="科">外</span>這個纔是。你且聽我說。</p>
        
        <p class="曲"><span class="牌">惜奴嬌</span>四境多虞。國步艱難。仗伊匡持。念取長城之寄。須要盡心殫慮。任還思推轂君恩重。<span class="夾白">此去進退攻守。皆由乎你了。</span>閫外令。將軍制。<span class="科">合</span>莫暫遲。此是國家藩　　籬。所關非細。<span class="科">小生</span></p>
        
        <p class="曲"><span class="牌">前腔</span>思之。<span class="夾白">此行呵。</span>身任安危。統兵權重鎮。濫叨推舉。但恐才非千里。咫尺不堪乘馭。<span class="夾白"><span class="科">外</span>不必太謙。只要用心防守便了。</span>竭愚衷無復煩公慮。願捐軀。酬恩惠。<span class="科">合前</span></p>
        
        <p class="落詩">君命莫暫停。<br />明朝便啟行。<br />將軍不下馬。<br />各自奔前程。</p>
        
        <h2 id=ch12 class="chapter"><span class="齣題">第十二齣　餞別</span></h2>
        
        <p class="曲"><span class="牌">鵲橋仙</span><span class="科">貼扮二姨上</span>春事闌珊。心情慵懶。寂寞雨收雲散。謾攜卮酒向章臺。為挾策仙郎祖餞。</p>
        
        <p class="白">綠楊影裡鶯啼老。落花片片沾芳草。叵耐春風不肯休。年年吹去木蘭舟。奴家乃謝公家二姨是也。今日王姐夫起身上京取應。家裡安排酒殽。在此與他送行。我看此人必然有貴顯之日。我大姐常把惡言惡語將他凌賤。我今日不免將幾句好言語勸慰他。多少是好。</p>
        
        <p class="曲"><span class="牌">前腔</span><span class="科">外丑上</span>名利關情。去心難挽。打疊起許多嗟歎。<span class="科">生旦</span>懸知今日不堪留。腸痛處。未離先斷。</p>
        
        <p class="白"><span class="科">相見介外</span>王姐夫今日起程。老漢備一杯淡酒。與姐夫少壯行色。但當以功名為意。凡事不必掛念。<span class="科">送酒介</span>王姐夫。這一杯酒。我想你此去呵。</p>
        
        <p class="曲"><span class="牌">朝元歌</span>分違動年。滿飲權留戀。<span class="夾白">不是老漢今日與你相別。</span>只為功名望專。強把情驅遣。願你早掛荷衣。穩登金殿。<span class="夾白"><span class="科">貼</span>王姐夫。雖則是我家有待慢你處。也不要記懷。</span>那些個百年姻眷。他日榮還。依然骨肉在眼前。莫似外人看。休將閒恨牽。<span class="科">合</span>此去風霜未免。早晚間舉家垂念。舉家垂念。</p>
        
        <p class="白"><span class="科">丑</span>我也送王姐夫一杯酒。你此行呵。</p>
        
        <p class="曲"><span class="牌">前腔</span>滿望前程早辦。休猜做等閒。<span class="夾白">我一家兒呵。</span>都賴你周全。若不成名。有何顏面。<span class="夾白"><span class="科">貼</span>大媽。你也不可如此。王姐夫呵。</span>難道終身貧賤。他學問淵源。今科擬將僊桂攀。<span class="夾白">大媽。</span>便使敝裘還。也下不得將他冷眼看。<span class="科">合前丑遞酒介旦</span></p>
        
        <p class="白">官人。</p>
        
        <p class="曲"><span class="牌">前腔</span>無奈分離一旦。你功名儻萬全。也思恩愛有三年。<span class="夾白">苦只</span>為鶚薦鵬騫。博得鳳愁鸞怨。<span class="科">背</span>又恐魚沉鴻斷。阻隔雲山。銜悲飲淚有萬千。我應思你去後難。難捱他熬與煎。<span class="科">合前生回外丑酒介</span></p>
        
        <p class="曲"><span class="牌">前腔</span>那日蒙諧東坦。三年幸有緣。百感愧徒然。<span class="夾白">媽媽。</span>少待成名。那時報酬恩眷。<span class="夾白">娘子。</span>不必多吁多歎。恨命薄緣慳。功名恩愛難兩全。你莫苦泣孤鴛。行看並彩鸞。<span class="科">合前</span></p>
        
        <p class="白">公公媽媽。卑人就要拜辭前去了。請收拾酒肴罷。<span class="科">外</span>既如此。我三人就此別了先進去。你夫妻二人。情不能已。再說幾句。</p>
        
        <p class="落詩">青青柳色映長門。<br />忽聽驪駒斷客魂。<br />擬看青雲生白屋。<br />不堪芳草別王孫。</p>
        
        <p class="白"><span class="科">生旦弔場生</span>娘子。酒酣輕別恨。酒醒還復滋。綠楊黃鳥囀。芳草紫騮嘶。此時此際難為別。日落潮平是去時。<span class="科">旦</span>官人。如蘿附長松。將己托枝生。如絃繫玉琴。將己和知音。願得不相離。附繫有所依。今朝持破鏡。會合總難期。官人。奴家昨晚翦下一枝頭髮在此。贈與官人。收藏匣中。早晚見此髮。如見奴面。切勿負心也。<span class="科">生</span>多承娘子這般誠懇。海神之誓可證。何必多疑。<span class="科">旦</span>官人。你莫道此髮容易翦將下來。</p>
        
        <p class="曲"><span class="牌">五更轉</span>我翦下髮。腸俱斷。<span class="夾白">奴家聞得。身體髮膚。受之父母。今日</span>為君輕毀傷。千絲萬絲攪得奴亂。<span class="夾白">這頭髮與官人呵。</span>纔結三年。一朝拆散。念烏雲髻。白首情。與你分一半。<span class="夾白">奴家有白頭之時。若這髮呵。</span>相看到老。到老顏不變。<span class="夾白">看奴此髮。似奴此心。但不知君心似奴家否。<span class="科">苦</span>常言道。知人知面不知心。</span>怎能勾翦卻君心。試看果如君面。</p>
        
        <p class="白"><span class="科">生</span>娘子。</p>
        
        <p class="曲"><span class="牌">前腔</span>你衷曲在咱心坎。星星牢記拴。<span class="夾白">你今日翦下這髮與卑人呵。</span>從頭痛苦。為我生嗟怨。零落鸞釵。羞慚金鈿。只為青雲志。閃得綠鬢疎。紅粧減。孤鴛瘦影。瘦影空相盼。<span class="夾白">卑人若一登科第。即便回家。那時</span>寶鏡重開。雙鬟重挽。</p>
        
        <p class="白">娘子。我和你離情既割。只得大痛無聲。終須去矣。不得相敘了。就此拜別。<span class="科">旦</span>官人。路上風霜。多多保重。<span class="科">拜介生</span></p>
        
        <p class="曲"><span class="牌">鷓鴣天</span>我客路艱辛休掛牽。只是你孤幃清冷倍堪憐。<span class="夾白"><span class="科">旦</span>官人。</span>我蘭房寂寞甘心守。只是你風雨蕭條客邸難。<span class="夾白"><span class="科">生</span>多謝娘子憂心。請了。<span class="科">生下旦弔場</span></span>俄分手。意茫然。一回猶自向郎言。今宵各下殘燈淚。剩枕餘衾總不眠。<span class="科">下</span></p>
        
        <h2 id=ch13 class="chapter"><span class="齣題">第十三齣　登程</span></h2>
        
        <p class="曲"><span class="牌">滿庭芳</span><span class="科">生末上</span>花鳥關情。風塵瞇眼。異鄉有淚難拋。<span class="科">末合唱</span>重重離恨。比天上幾重高。<span class="夾白"><span class="科">小生淨</span>王兄。且暫住馬。</span>連步忙追驥尾。好同行並轡論交。<span class="夾白"><span class="科">丑</span>列位老兄那里去的。</span>登途望。這青衿仗劍。端的是同袍。</p>
        
        <p class="白">列位老兄。敢是上京科舉的麼。<span class="科">眾</span>正是。<span class="科">丑</span>如此卻好同行。<span class="科">眾</span>請了。山色濛濛樹色遙。洛陽詞客拂征袍。風雲萬里憑孤劍。塵土三年有敝貂。<span class="科">丑問生介</span>此位老兄高姓貴表。<span class="科">生</span>學生姓王。字俊民。<span class="科">丑</span>此位老兄。<span class="科">小生</span>學生姓張。字伯俊。<span class="科">丑</span>此位。<span class="科">淨</span>學生姓李。字整冠。<span class="科">眾</span>尊兄高姓貴表。<span class="科">丑</span>學生姓田。字納履。<span class="科">淨</span>呀。怎麼尊兄的表字。取得甚蹺蹊。到與我學生的有些暗合。請道出處是怎麼。<span class="科">丑</span>學生的表字。不是自己的主意。被人口稱熟了。如混名一般。就改不得了。那出處到不好說得。<span class="科">眾</span>未嘗有不可對人言者。<span class="科">丑</span>我這出處便是不可對人言哩。<span class="科">淨</span>這個一定。你說了。我也說。<span class="科">丑</span>我說了。你也說。這等我就說。只是呈醜了。<span class="科">眾</span>請教。<span class="科">丑</span>實不相瞞。學生前日一時苟且了。去偷人家的瓜。被看瓜的人撞見了。自覺沒意思。只說道我這里納履。恰不是偷瓜。後來朋友們都曉得了。就呼為田納履。<span class="科">眾</span>元來如此。<span class="科">丑</span>方纔李兄說道。學生說了。尊兄也說。如今也要說這整冠的出處來。<span class="科">淨</span>學生不消說了。<span class="科">丑</span>怎麼不消說。<span class="科">淨</span>學生這出處與尊兄差不多。<span class="科">丑</span>這個一定要說。<span class="科">淨</span>雖然如此。還與尊兄差些。尊兄便苟且。學生到不苟且。學生前日一時間思量喫那李子。見一個沒人去處。正有一樹佳李。我就去取他幾個來喫。不像你去偷。<span class="科">丑</span>無人處去取。還道不是偷。<span class="科">淨</span>你不曉得。那時沒人見。也就罷了。誰想也被人撞見了。學生那時也有些沒意思。只得把手去整一整冠。如今人就呼我為李整冠。<span class="科">生小生</span>尊兄莫非是取笑。<span class="科">淨</span>可知道起初還是我在那裡整冠。並不曾偷李。人都疑壞了我。<span class="科">丑</span>是是。學生起初也在那裡納履。並不曾偷瓜。人也都疑壞了我。<span class="科">生小生</span>二兄。卻不道瓜田不納履。李下不整冠。當今之世。為人最難。疑嫌之際。不可不慎。趲行前去罷了。<span class="科">生</span></p>
        
        <p class="曲"><span class="牌">八聲甘州歌</span>離家未杳。猛驚心幾度。把去程顛倒。雲邊山水。似淺粧淡抹輕描。舉頭顒望長安近。回首愁看故國遙。<span class="科">合排歌</span>功名重。恩愛拋。鵬程鴛侶兩煎熬。行色倦。瘦馬驕。斜陽孤劍影蕭條。<span class="科">小生</span></p>
        
        <p class="曲"><span class="牌">前腔</span>茫茫煙樹渺。見水光山色。掩映征袍。聽漁歌牧唱。似驪駒聲斷魂消。還期他日龍門步。消受今朝馬足勞。<span class="科">合</span>功名重。骨肉拋。身憂家念兩煎熬。行色倦。瘦馬驕。斜陽孤劍影蕭條。<span class="科">淨</span></p>
        
        <p class="曲"><span class="牌">前腔</span>風霜鬢易凋。着眼前岐路。磨盡英豪。經來歷往。一帶綠楊芳草。<span class="夾白">三位尊兄。</span>我只怕命途不屬龍頭老。劍氣空隨壯志消。<span class="夾白">尊兄說那話。<span class="科">合</span></span>文場士。須我曹。詩成珠玉在揮毫。行看取奪錦標。歸家端不負題橋。<span class="科">丑</span></p>
        
        <p class="曲"><span class="牌">前腔</span>行行路轉迢。見霞開霧斂。日落山高。前村將近。停裝且共今宵。對牀休說論文好。把酒須將離恨澆。<span class="科">合前眾</span></p>
        
        <p class="曲"><span class="牌">尾聲</span>相逢莫苦傷懷抱。但努力功名及早。不枉間關此一遭。</p>
        
        <p class="落詩">雲物如故鄉。<br />山川異岐路。<br />年年未歸客。<br />馬上春欲暮。</p>
        
        <h2 id=ch14 class="chapter"><span class="齣題">第十四齣　立志</span></h2>
        
        <p class="曲"><span class="牌">金瓏璁</span><span class="科">旦拿衣上</span>鉛華空減盡。猛然屈指消魂。從去日。計歸程。愁深人覺遠。況匆匆時序驚心。秋氣早。客衣輕。</p>
        
        <p class="白">柳葉疎疎桑葉稀。郎行何處換春衣。生憎池上鵁鶄鳥。偏向人前作對飛。奴家一自兒夫去後。坐想行思。魂馳夢驟。不知他途路上安否如何。不知他到京的光景如何。又不知他科場事業何如。正是心似酒旗終日掛。眼如魚目不曾乾。我想他別時節是暮春天氣。如今又値仲秋了也。我這裡空閨岑寂。已怯新寒。他那裡客邸淒涼。難捱清冷。昨日聞得李官人上京。已曾修書一封。作詩二絕。今日不免緝理些寒衣。一同附便送去。以慰他旅邸。多少是好。<span class="科">旦縫衣介</span></p>
        
        <p class="曲"><span class="牌">香羅帶</span>思君客裡身。風霜乍驚。傷懷忍聽砧杵聲。他有誰早晚敘寒溫也。<span class="夾白">今日寄此衣去呵。</span>須念奴着肉想。貼體情。但不知寬窄。怕無準繩。<span class="夾白">呀。奴家想得他遠。敢是心亂了。他別去呵。</span>未隔三秋也。那肥瘦如何記不真。</p>
        
        <p class="白">這個也難料他。只是隨我這意見做去罷。</p>
        
        <p class="曲"><span class="牌">前腔</span><span class="夾白">丈夫。</span>非奴忘你身。只為縱橫亂心。君心恐似綿裡針。奴心似線引無門也。相逢處。總難憑。<span class="夾白">天那。難道他就心變了。奴家聞得。</span>人須是舊衣貴新。<span class="夾白">只怕</span>他別有新人也。道奴人舊。衣新也不當新。<span class="科">貼上</span></p>
        
        <p class="曲"><span class="牌">臨江仙</span>秋色蕭條人意慘。容光暗裡凋零。深閨惟有斷腸人。愁聞天外雁。望盡隴頭雲。</p>
        
        <p class="白"><span class="科">見介</span>呀。桂英姐。<span class="科">旦</span>二姨娘萬福。請坐。<span class="科">貼</span>我怕你在此寂寞。特來看你一看。你到在這裡做衣服。<span class="科">旦</span>不瞞二姨說。此時天氣將寒。思我丈夫在京。寒衣也不曾帶去。故此在這裡整些衣服。寫上家書一封。并詩二絕。見說李官人家有便人去。就央他寄去。<span class="科">貼</span>如此甚好。你的家書。夫妻間必有情話在內。不好看你的。我久聞你頗通筆硯。不見你佳作。書上之詩。誦與我聽如何。<span class="科">旦</span>待奴家誦與姨娘聽。只是不好。<span class="科">吟詩介</span>上都梳洗逐時宜。料得良人見即思。早晚歸來幽閣內。須教張敞畫新眉。第二首云。上國笙歌錦繡鄉。僊郎得意正疎狂。誰知憔悴幽閨客。自覺春衣帶繫長。<span class="科">貼</span>好好。豈不是個詩禮之家出來的。只是一件。你在大媽面前。不要只管想那王姐夫。想不想放在心上便了。<span class="科">旦</span>這是夫妻之情。瞞他怎麼。<span class="科">貼</span>你還不曉得。我被他絮絮叨叨。教我與你說。要苦逼你改嫁那金壘這廝。幸得金壘見你執意不從。帶了許多金銀。到別處遊蕩去了。如今大媽又要你兜籠陣馬。別尋個富家郎守他。不知你意下如何。你看這般光景不好。順了他罷。<span class="科">旦</span>姨娘。你也這般覷着我。道我是什麼樣人。</p>
        
        <p class="曲"><span class="牌">香柳娘</span>我是公卿的女兒。我是公卿的女兒。不幸雙親連喪。為資財。身陷煙花門巷。<span class="夾白">今日喜得嫁那王俊民。與奴家呵。</span>似蒹葭女蘿。似蒹葭女蘿。不是路柳與牆花。閒藤與野蔓。誓一鞍一馬。誓一鞍一馬。若說起這行藏。如刀割心臟。</p>
        
        <p class="白"><span class="科">貼</span>呀。桂英姐不要煩惱。方纔言語。是我試你。看你立志如何。你既有此貞節。那個打動得你。那王姐夫目下定然有榮貴之日。</p>
        
        <p class="曲"><span class="牌">前腔</span>似你堅貞可嘉。似你堅貞可嘉。正是女人風範。<span class="夾白">我那大媽呵。</span>他邪言蕩語。可不辱伊門望。我是風塵過客。我是風塵過客。<span class="夾白">今日呵。</span>怪底倚門粧。羞殺停雲唱。你是蕊珠宮麗質。你是蕊珠宮麗質。與姮娥並肩。早晚僊郎相向。</p>
        
        <p class="白"><span class="科">旦</span>多謝二姨娘美情。凡事全賴扶持奴家。做個好人。<span class="科">貼</span>說那裡話。你也要自家保重。</p>
        
        <p class="落詩">深閨寂寂恨重重。<br />吹盡梧桐一夜風。<br />無限心中不平事。<br />一番清話又成空。</p>
        
        <h2 id=ch15 class="chapter"><span class="齣題">第十五齣　看榜</span></h2>
        
        <p class="白"><span class="科">末扮祇候官上</span>為問當年素服儒。千秋腰下佩金魚。分明有個朝天路。何事男兒不讀書。自家禮部辦事的便是。今年大比。三場已畢。主試老爺看卷填榜。取過進士五百名。擇今日開榜。開榜後。就送瓊林會宴。着小官在杏園俟候各進士老爺下馬通報。呀。前面一班秀士來了。想是看榜的。不免先到杏園去。正是有福之人人伏侍。無福之人伏侍人。<span class="科">生</span></p>
        
        <p class="曲"><span class="牌">窣地錦襠</span>青燈昔日費鑽研。黃榜今開御墨鮮。縱橫禮樂字三千。十九人中最少年。<span class="科">小生</span></p>
        
        <p class="曲"><span class="牌">水底魚</span>累牘連篇。功名豈偶然。半生偃蹇。今朝始透關。今朝始透關。<span class="科">淨扮老秀才</span></p>
        
        <p class="曲"><span class="牌">前腔</span>專聽臚傳。宮花在眼前。科場三十。今始會同年。今始會同年。</p>
        
        <p class="白">列位尊兄。作揖了。<span class="科">生小生</span>請問老先生。方纔怎麼說科場三十。敢是走了幾科了。<span class="科">淨</span>學生走不多。剛剛走了三十科。所以謂之科場三十。<span class="科">生小生</span>呀。三十科。算將來就有九十年了。老先生是幾歲上科舉的。<span class="科">淨</span>三十歲。<span class="科">生小生</span>呀。古怪。老先生今有一百二十歲了。<span class="科">淨</span>不敢。學生這青春。今年纔有七十歲。<span class="科">生小生</span>七十歲怎麼到走了三十科。那五十年在那里。<span class="科">淨</span>尊兄。你不知道。學生在先走過十科了。<span class="科">生小生笑介淨</span>學生先母最難生長。在先養九個家兄。都養不大。直到第十個是學生。方纔養大。算將起來。學生是第十科場了的。所以在先母肚中。走過十科了。<span class="科">生小生</span>休得亂道。怎麼父母生育。說個窠字。把畜生比方他。這個是不孝了。<span class="科">淨</span>尊兄。這個正謂之孝。你還不曾讀論語。論語上說道。今之孝者。是謂能養。至於犬馬。皆能有養。聖人也是這般說。偏我就是不孝。<span class="科">生</span>那些個誣聖經。一發不可不可。<span class="科">淨</span>列位尊兄。今日開榜了。想諸兄都是高中的了。<span class="科">生小生</span>不敢。昨日草榜上已知僥倖有人報了。但不知果然在第幾名。今日張榜。看個分曉。老先生一定在前列了。<span class="科">淨</span>不敢不敢。得隨驥尾也勾了。看一簇人馬。想是齎榜來了。<span class="科">眾齎榜上末眾唱</span></p>
        
        <p class="曲"><span class="牌">前腔</span>秀士翩翩。紛紛爭後先。英雄五百。頭名是王狀元。頭名是王狀元。</p>
        
        <p class="白"><span class="科">生眾看介生</span>學生是第一了。<span class="科">淨</span>第一名是王魁。<span class="科">小生</span>學生是第二甲。<span class="科">淨</span>老夫在三甲了。<span class="科">榜下介淨</span>狀元先生。就是此間王年兄了。有眼不識。請問此位年兄高姓貴表。<span class="科">小生</span>方纔榜上張奇便是學生。請問老年兄。<span class="科">淨</span>學生姓方名得中。榜上方得中便是小弟。今日狀元及第。賜宴瓊林。只待聖旨頒降袍笏。同赴杏園攜帶攜帶。<span class="科">生</span></p>
        
        <p class="曲"><span class="牌">山花子</span>上林丹桂花開遍。幸然獨步高攀。氣崢嶸豐姿改觀。方辭黃卷青氈。<span class="科">合</span>赴瓊林。笙歌滿前。宮花斜倚烏帽偏。緋袍半軃壓錦韉。身世蓬瀛。天上人間。<span class="科">小生</span></p>
        
        <p class="曲"><span class="牌">前腔</span>書生已遂平生願。從今超脫凡緣。頓胸襟陽春藹然。家山草木開顏。<span class="科">合前淨</span></p>
        
        <p class="曲"><span class="牌">前腔</span>烏紗白髮人爭羨。須知鐵硯磨穿。喜龍頭今屬老年。不敢驟馬揚鞭。<span class="科">合前末扮辦事上</span></p>
        
        <p class="曲"><span class="牌">前腔</span>筵開玳瑁瓊瑤滿。金貂紫綬駢肩。五花叢旌旗蔽天。六街走馬齊看。</p>
        
        <p class="白"><span class="科">末見眾介</span>小的是禮部老爺差來的。請各位老爺即時冠帶。早赴瓊林。<span class="科">眾</span>起去。就來了。<span class="科">末下介眾合前</span></p>
        
        <p class="落詩">獨對丹墀策萬言。<br />龍蛇飛動字三千。<br />一日聲名遍天下。<br />滿城桃李屬春官。</p>
        
        <h2 id=ch16 class="chapter"><span class="齣題">第十六齣　卜筮</span></h2>
        
        <p class="曲"><span class="牌">十二時</span><span class="科">旦上</span>終朝生懊惱。謾自嗟排還到。堆上淹煎。砌成潦倒。喘吁吁氣餒形消。未卜死生何兆。</p>
        
        <p class="白">從郎別去長相憶。秋鴻過去無消息。夜夜孤燈掩碧紗。朝朝鏡裡凋顏色。捱盡年華鬼病侵。海上真方醫不得。奴家只因兒夫去後。終日憂思。不覺心緒徬徨。精神恍惚。淹淹成病。吉凶死生。竟未可知。奴家幼時曾讀周易。頗曉卜筮。不免對天禱告。占一卦以卜休咎。多少是好。</p>
        
        <p class="曲"><span class="牌">二郎神</span>空閨悄。鎮懸懸心事沒倚靠。吉凶無憑專拜禱。為憂愁思慮。不明不夜煎熬。這疼熱在膏肓。難按療。那行坐處來顛去倒。<span class="夾白">易中先聖。或吉或凶。明彰報應。</span>秉誠曝擲金錢。細推立卦生爻。</p>
        
        <p class="白"><span class="科">卜介</span>單單拆。再求外象三爻。<span class="科">卜介</span>單拆重。呀。上火下澤。是睽卦。睽者乖異也。上九爻動。應在冬後。有非常之災。又主夫婦分離。有先睽後合之象。料終無事。但不知我兒夫在京安否何如。功名何如。再卜一卦則個。</p>
        
        <p class="曲"><span class="牌">前腔</span>思着千山萬水。音稀信杳。蹤跡茫茫難揣料。那異鄉水土。怕他難護難調。<span class="夾白">更不知他呵。</span>得占鰲頭可這遭。錦衣歸在幾時分曉。</p>
        
        <p class="白">易中先聖。王魁功名成否。明彰報應。<span class="科">合前卜介</span>單重單。再求外象。<span class="科">卜介</span>又是單重單。呀。是乾卦。二爻發動。詞曰。見龍在田。利見大人。此爻主求名必遂。大吉之卦。丈夫功名必然成就了。謝天地。且喜且喜。呀。二姨來了。<span class="科">貼</span></p>
        
        <p class="曲"><span class="牌">繞地遊</span>花殘鶯老。謾自傷懷抱。最堪憐閨中年少。</p>
        
        <p class="白"><span class="科">見介</span>桂英姐。你在此焚香做甚麼。<span class="科">旦</span>奴家只因身子不快。更兼不知丈夫消息。在此占卦。問個吉凶。<span class="科">貼</span>女子們也曉得占課。豈不是個宦家。只一件。課雖有准。也問不得詳細。不如街坊上喚個算命的。把你八字看一看。方見明白。<span class="科">旦</span>如此甚好。多謝姨娘。轉過外廂等看。敢有得來也。<span class="科">淨上</span>竹板頻頻在手敲。終朝街上走千遭。兩隻皮鞋又沒底。半邊布袴並無腰。問我小兒尚無母。不知何人生下我。假饒取得一老婆。在家日少出外多。算命算命。<span class="科">旦</span>姨娘。算命的來了。叫一聲。<span class="科">貼</span>算命先生這裡來。<span class="科">淨</span>怪哉怪哉。誰人叫我算命。且喜且喜。我來是正月初四日。如今是八月二十四。人人道我好買賣。剛剛今朝發利市。二位娘子。敢是算命。<span class="科">貼</span>便是。起動先生。<span class="科">旦</span>姨娘。請媽媽出來。一同算一算到好。媽媽。有個算命先生在這裡。請出來把八字看一看。<span class="科">丑</span>來了。</p>
        
        <p class="曲"><span class="牌">繞地遊後</span>憂心悄悄。門戶冷。年華向老。女孩兒又身怯體嬌。</p>
        
        <p class="白"><span class="科">貼</span>大媽。有個算命的在此。桂英欲教他看看流年。<span class="科">丑</span>這個使得。<span class="科">見介丑</span>先生是何處。<span class="科">淨</span>小子是浙江金華府蘭谿縣。<span class="科">丑</span>前年有個先生在此算命。也是蘭谿人。姓張。<span class="科">淨</span>蘭谿姓張。算命的極多。不知算得如何。<span class="科">丑</span>他極算得准。<span class="科">淨</span>這是我嫡親娘姨。同胞姑表兄弟。<span class="科">丑</span>這個先生命便算得好。只是行止不好。<span class="科">淨</span>怎麼不好。<span class="科">丑</span>前年在我家算命。偷了一把酒壺去。<span class="科">淨</span>這個又不是了。他與我同姓不同宗。<span class="科">丑</span>休閒說。你把我女兒八字算一算。<span class="科">淨</span>請說年月日時。<span class="科">旦</span>戊子庚申辛亥己亥。<span class="科">淨</span>且待我排。戊子年。庚申月。辛亥日。己亥時。此命乃傷官之格。爭奈六害大重。父母兄弟都沒有了。是個害種的命。<span class="科">旦</span>先生休閒說。仔細推一推。<span class="科">淨</span>莫怪先生說。這兩年咸池進宮。桃花相犯。該落在娼流之門。喜貴人為主。目下孤辰寡宿相侵。有迷胸掩肚之災。這個到不打緊。若交秋末冬初。正是白虎喪門臨井。大限小限相衝。流孛進宮。歲君入命。着實難過。要死的。<span class="科">丑旦貼</span>有甚麼樣災。<span class="科">淨</span>這個命到這個時候。有三不見天之病。<span class="科">丑旦貼</span>怎麼三不見天。<span class="科">淨</span>一不見天是牀褥。二不見天是牢獄。三不見天是棺木。<span class="科">旦哭介</span></p>
        
        <p class="曲"><span class="牌">囀林鶯</span><span class="夾白">苦</span>今遭折挫怎打熬。我一身似夢飄飄。<span class="夾白"><span class="科">丑貼</span>桂英。不要啼哭。</span>這推詳應否都難料。休嗟歎。不必多焦。且自寬心守着。那些個禍福惟人自召。<span class="夾白">先生。</span>他惡星交。怎修禳祥解。災難可潛消。<span class="科">淨</span></p>
        
        <p class="曲"><span class="牌">前腔</span>安排八字是天公巧。死生禍福難逃。這淵微命理。我也推詳到。他凶星度當秋末冬交。恐修禳難保。<span class="夾白">可憐</span>紅顏命自古多薄。<span class="夾白"><span class="科">丑貼旦</span>先生。</span>再相勞。看有何禳解。災難可潛消。</p>
        
        <p class="白"><span class="科">丑貼</span>再煩先生細看一看。<span class="科">淨</span>待我再看。呀。幾乎差了。雖然他是該死的命。賴有天德月德相解。天喜天醫相救。逢凶化吉。起死回生。過得此災。到是個夫人之命。他招的丈夫。到是個貴顯之人。只是長他幾歲纔好。<span class="科">丑</span>是長他五歲的。<span class="科">淨</span>大五歲是二十五歲了。癸未生的。待我輪一輪。呀。是他的夫。只是到那時。也有些災悔。主夫妻先離後合。你二人都過了這個關。就一生榮貴安穩了。<span class="科">丑貼</span>但願如此便好。只是自家要保重便了。<span class="科">丑</span>有勞先生。再看一命。<span class="科">淨</span>若是富貴命我便算。若是不好賤命我不算。<span class="科">丑</span>是好命。<span class="科">淨</span>說年月日時來。<span class="科">丑</span>丑年丑月丑日丑時。<span class="科">淨</span>呀。不是人的命。<span class="科">丑</span>怎麼不是人的命。<span class="科">淨</span>你方纔說狗年狗月狗日狗時。<span class="科">丑</span>不要取笑。仔細看來。<span class="科">淨</span>是男命女命。<span class="科">丑</span>是女命。<span class="科">淨</span>是女命。就不停當。正是四丑相冲。無數老公。桃花雜犯。宜入闌中。<span class="科">丑</span>休管閒事。只看命宮如何。<span class="科">淨</span>你這命穿綠又穿紅。丈夫不到老。到老不和同。<span class="科">丑</span>財帛宮如何。<span class="科">淨</span>此命生平歌舞地。一世在娼門。日趁三百貫。夜趁五千文。<span class="科">丑</span>男女宮如何。<span class="科">淨</span>女為千家貨。男載萬年碑。老來歸路日。少個送終兒。<span class="科">丑</span>田宅宮如何。<span class="科">淨</span>命坐田宅宮。不愁風雨雪。虧了鱉箕兒。受用無休歇。<span class="科">丑</span>這老畜生好無禮。我到一聲聲先生先生。他到反切字語罵我起來。<span class="科">淨</span>小子不曾說什麼。<span class="科">丑</span>還要賴哩。方纔說道鱉箕兒。鱉箕鱉箕。鱉賓邊𣬼<a epub:type="noteref" href="#char02"><sup>註</sup></a>。把我老娘的東西好批在命書上。<span class="科">打淨介旦貼勸介</span>這老畜生好好走出去。<span class="科">淨</span>打得好。打得好。四鄰八舍。看花娘打漢子。<span class="科">又打淨諢下旦貼</span>媽媽。他是江湖上人。口沒遮攔。不要惱他。進去罷。</p><aside epub:type="footnote" id="char02"><p>「⿺毛皮」</p></aside>
        
        <p class="落詩">身世浮萍莫認真。<br />好將消息付東君。<br />須信萬般都是命。<br />果然半點不由人。</p>
        
        <h2 id=ch17 class="chapter"><span class="齣題">第十七齣　議親</span></h2>
        
        <p class="曲"><span class="牌">鳳凰閣</span><span class="科">外扮韓琦上</span>威名遠播。坐致西陲膽破。此身進退繫安危。未許蕭曹獨步。髯絲垂素。奈兒女婚姻未妥。</p>
        
        <p class="白">腼懷爵祿愧伊周。碌碌功名早白頭。半世未先天下樂。兩眉常鎖廟廊憂。這幾日朝廷策士。下官謬司掄選。叨忝文衡。不得稍閒。如今且喜考校定奪。賜進士及第王魁等五百名。赴宴瓊林已畢。正値朝省無事。暫假休沐。又想起家事來。我如今年當向暮。尚有一女。及笄未字。非無公卿貴戚來求我。老夫但欲擇婿。奈無可意之人。以此遲遲。朝夕縈掛。昨見新狀元王魁。才貌兼全。德器淳雅。此人向後必非凡品。況又年少。我略略訪他門第。聞他幼孤而貧。多因尚未婚配。我欲招他為婿。使我女有所托。彼身有所依。極是老夫身上一節快意事。須得個官媒婆去說親方好。院子那里。<span class="科">末</span>有。珍珠簾下聞呼喚。白玉階前聽使令。老爺有何台旨。<span class="科">外</span>你去喚個官媒婆進來。我有話說。<span class="科">末介外</span>我且在此看書。待他來。<span class="科">末喚介丑扮媒婆上</span></p>
        
        <p class="曲"><span class="牌">醉太平</span>我做媒婆。當官最苦。<span class="夾白"><span class="科">末</span>有什麼苦處。</span>料他賞賜又不多。動不動打差訛。</p>
        
        <p class="白"><span class="科">丑</span>這等忙時忙月。喚我怎麼。<span class="科">末</span>老爺有一位小姐在家。想必要你說親。<span class="科">丑</span>這兩日沒去頭。<span class="科">末</span>怎麼沒去頭。<span class="科">丑</span>不信。你看我兩袖裝滿的都是月帖。<span class="科">末</span>不信有許多。<span class="科">丑</span>這不當多。袖子裡還裝不盡哩。那假髻兒裡頭也是年庚。這褲子襠中還有一張大八字。<span class="科">末</span>怎麼一張大八字。<span class="科">丑</span>六七寸大八字樣。這等一張在裡頭。<span class="科">末</span>好囉唕。那些個萬綠叢中一點紅。<span class="科">丑</span>你看鞋幫內又藏一大綑生辰。<span class="科">末</span>好好。羞殺你一勾羅襪步香塵。休要亂道。待我通報老爺。<span class="科">進見報介外</span>着他進來。<span class="科">丑見介外</span>媒婆。我有一女。年方一十九歲。尚未許人。今年新狀元王魁。我見他青春年少。想未曾娶妻。意欲招他為婿。你可到他衙裡。委曲一說。他若未娶。料必相從。若是已娶了。就不可強他。<span class="科">丑介外</span>院子。可着堂候官與他同去。<span class="科">末介外</span>媒婆。你聽我說。我小姐不是沒有貴戚之家來求親。只是來說的都不中我的意。</p>
        
        <p class="曲"><span class="牌">駐馬聽</span>閥閱名流。淑女遲歸須好逑。不論寒門白屋。只願才子佳人。作鳳侶鴛儔。恐冰人不挽赤人頭。那書生無分尾紅絲後。<span class="科">合</span>試看天意人謀。料前生分定。今生輻輳。<span class="科">丑末</span></p>
        
        <p class="曲"><span class="牌">前腔</span>金屋瓊樓。效託青鸞把信投。畢竟山連撮合。蓮並瑤池。月應辰勾。這嬌娥是殿上掌書儔。那仙郎是天下文章首。<span class="科">合前</span></p>
        
        <p class="落詩">書傳青鳥葉題紅。<br />秦晉殷懃兩意通。<br />佇看門闌多喜色。<br />定教女婿近乘龍。</p>
        
        <h2 id=ch18 class="chapter"><span class="齣題">第十八齣　辭婚</span></h2>
        
        <p class="曲"><span class="牌">虞美人</span><span class="科">生上</span>冠蓋新霑恩命。徽音久絕朱絃。忽聽西風逐征雁。又見飛花啼杜鵑。離愁轉萬千。</p>
        
        <p class="白">蕭條宮舍客天涯。強把離愁寄酒卮。丹鳳早膺天子詔。蓴鱸又動異鄉思。思密約。數歸期。舊情新敘在何時。欲將綠綺舒心曲。流水高山付與誰。下官且喜鰲頭獨占。賜宴瓊林。蒙聖恩除授徐州之職。雖兩字之功名已遂。奈三載之琴瑟塵埋。一壁廂欽限難違。疾當赴任。一壁廂差人去取渾家。以慰久別之思。咳。又愁他嬌姿弱質。畏怯風霜。如何是好。正是關河朔雁聲悲處。旅邸羈人腸斷時。<span class="科">丑末</span></p>
        
        <p class="曲"><span class="牌">出隊子</span>侯門求聘。特地來通秦晉盟。婚姻輳合是前生。人事天緣須兩成。難遇雙雙才子佳人。</p>
        
        <p class="白"><span class="科">末</span>此間已是狀元寓所。呀。牌子哥報聲。韓丞相府中差官來見。<span class="科">淨生見介末</span>小官是韓爺府中堂候官。<span class="科">生</span>這是何人。<span class="科">末</span>這是官媒婆。<span class="科">生</span>到此有何話說。<span class="科">末</span>領丞相爺之命。俺丞相有一位小姐。欲招狀元老爺為婿。故差小官同官媒婆到此說合。<span class="科">生</span>呀。下官已有早年結髮。乃貧賤糟糠。前不可棄。後不可娶矣。拜復丞相。重違尊意。恕罪恕罪。<span class="科">末背對丑</span>既有了夫人。如何是好。<span class="科">丑</span>這個不要管他。還要與他說纔是。<span class="科">末丑</span>狀元老爺雖然如此。俺老爺是當朝一品。非乏姻親。但俺小姐德不下于孟光。狀元才可超于司馬。堪為佳配。故此俯求。狀元即棄舊盟。以諧新好。未為過也。<span class="科">生</span>好差矣。下官雖不才。也決非王允之流。頗識宋弘之義。況我夫妻之情。又不比尋常。你且聽我說。</p>
        
        <p class="曲"><span class="牌">北新水令</span>半生陋巷一簞瓢。半生陋巷一簞瓢。歎零丁椿萱喪早。走功名。多困踣。浮蹤跡。任流落。旅食蕭索。負不得糟糠義。死生約。</p>
        
        <p class="白"><span class="科">末丑</span>狀元老爹。</p>
        
        <p class="曲"><span class="牌">南步步嬌</span>這姻親天上人間少。<span class="夾白">多少來求親的。不曾輕許他。</span>量福分應難到。知君是俊髦。因此上路指天台。書傳蓬島。<span class="夾白">方纔狀元老爹說。不負糟糠義。老爹老爹。</span>常言道。富易交。這是人情。何必多執抝。<span class="科">生</span></p>
        
        <p class="曲"><span class="牌">北折桂令</span>數年間株守蓬蒿。仗短劍空囊。四海無聊。<span class="夾白">我那妻呵。</span>水萍逢。遂結紅綃。擔幾多磨折煎熬。不能勾一回價朝歡暮樂。怎禁那惡摧殘利閃名拋。腸斷魂消。相見時猶恐擔閣。肯忍將艱難中恩愛忘卻。</p>
        
        <p class="白"><span class="科">末丑</span>狀元老爹。俺小姐呵。</p>
        
        <p class="曲"><span class="牌">南江兒水</span>金屋春初曉。瓊樓月正高。奇葩半吐天香繞。<span class="夾白">難得又是我家先來說合。</span>瑤琴未鼓相如調。明河已駕仙郎棹。絕勝襄臺虛渺。<span class="夾白">老爹。</span>你想舊愛新姻。必竟是誰村誰俏。<span class="科">生</span></p>
        
        <p class="曲"><span class="牌">北雁兒落</span>徒羨着錦重重春意饒。空說得美甘甘天花落。我這裡影煢煢裙布交。瘦巖巖荊釵貌。雖不比綉幕金雀。早難道閒花草。<span class="夾白">我前日與他海神廟焚香設誓。誓猶在耳。今日一旦將他辜負呵。</span>是瞞天謊在神前調。斷頭香在爐內燒。悲號。<span class="夾白">媒婆。你在丞相跟前呵。</span>把我那衷腸事。須詳告。也難教慘呵呵將舊芙蓉寶鏡敲。</p>
        
        <p class="白"><span class="科">末丑</span>狀元老爹。俺老爺不是小可的。只怕你拒他不得。</p>
        
        <p class="曲"><span class="牌">僥僥令</span>他聲華連紫禁。位望近丹霄。掌上威權紅日小。況那太山情比天更高。</p>
        
        <p class="白"><span class="科">生</span>呀。</p>
        
        <p class="曲"><span class="牌">收江南</span>不禁這別離淚搵着。又添上絮叨叨。越越的新愁舊恨兩無聊。為一層綠袍。拆散鴛翠翹。<span class="夾白">媒婆。我難道竟把夫人拋棄了。我那夫人。</span>今日呵。占鰲頭端的續鸞膠。</p>
        
        <p class="白"><span class="科">丑</span>狀元老爹。</p>
        
        <p class="曲"><span class="牌">園林好</span>你為那籌兒難將愛拋。只怕這些兒難將性喬。休恁是非顛倒。<span class="夾白">如今一時不從得此親呵。</span>恐連枝樹是禍根苗。追今日。悔來朝。</p>
        
        <p class="白"><span class="科">末</span>這媒婆不要胡說。狀元老爹在上。<span class="科">生</span>尊官。此親斷不敢從命。</p>
        
        <p class="曲"><span class="牌">沽美酒</span>謾禁持。枉這遭。謾禁持。枉這遭。端不犯再婚條。況這繡褥金屏豈草茅。非福分也難消。那些個恩多義少。蕊珠僊大都休道。扊扅人怎下輕拋。不離側西廂夢遶。這些時東牀信杳。<span class="夾白">尊官。我蒙聖恩除授徐州僉判。即日赴任。就要差人去取我的家眷。</span>我呵。那其間離懷愁抱。冲冲的亂攪。<span class="夾白">呀。</span>這是肺腑情。非干推託。</p>
        
        <p class="白"><span class="科">丑末</span>罷罷罷。</p>
        
        <p class="曲"><span class="牌">尾聲</span>無情流水空勞擾。冷淡了珠圍翠遶。<span class="科">生</span>我忍戀歡娛棄寂寥。</p>
        
        <p class="落詩">繡褥金屏真可誇。<br />糟糠結髮實堪嗟。<br />落花有意隨流水。<br />流水無情戀落花。</p>
        
        <h2 id=ch19 class="chapter"><span class="齣題">第十九齣　羨德</span></h2>
        
        <p class="曲"><span class="牌">掛真兒</span><span class="科">外</span>碌碌塵名鬢冉冉。閨中女尚阻姻㜕。曾道冰人。約婚東坦。未審天從人願。</p>
        
        <p class="白">欲選吾家百世姻。侯門貴戚尚因循。休言紅葉題詩偶。且說金屏中目人。老夫只為女孩兒親事。已遣官媒婆與堂候官到王狀元處說親。未知成否何如。怎麼不見來。<span class="科">丑末</span></p>
        
        <p class="曲"><span class="牌">粉蝶兒</span>姻事空言。慢使唇鎗舌劍。</p>
        
        <p class="白"><span class="科">丑末見介外</span>那王狀元親事如何說。<span class="科">丑</span>老爺。不要說那親事起。小媒婆在他跟前。倍了無數小心。說了許多好處。他千推萬阻。咬定牙根。只是不成。<span class="科">外</span>為何只是不成。<span class="科">丑</span>他說道。我家自有嬌滴滴香噴噴如花似玉這等一個何仙姑。知道你家小姐是長的短的村的俏的。我要娶他。<span class="科">末</span>休要說謊。<span class="科">丑</span>我說道。我家的小姐一發如花似玉。像我一般的。他說道。像了你有什麼好。我說道。看我的面上。再要怎麼樣如花。<span class="科">外</span>唗。休胡說。<span class="科">丑</span>他還說得不好哩。他說道。像了你也罷。只怕像了那丞相老爺。這嘴又闊。鬚又多。小姐若像了老爺。就是那話兒也不小。這些兒也不少。<span class="科">外</span>這狗婆子一訕亂道。成不成。我這里不用你了。叫左右與我着實打上四十。趕出去。<span class="科">打介諢介</span>快趕出。<span class="科">丑走介</span>什麼來頭。那些個滿頭花。一場辣麵。拖地錦。四十皮鞭。<span class="科">丑下外</span>堂候官。你從實說。那狀元為何不從。<span class="科">末</span>他說道多蒙你丞相爺不棄微賤。俯就姻親。敢不從命。只是已有少年結髮貧賤糟糠在家。以此重違恩眷。伏乞恕罪。尚容參謝。<span class="科">外</span>原來如此。卻怎麼。<span class="科">末</span>老爺。他說起之時呵。</p>
        
        <p class="曲"><span class="牌">好姐姐</span>萬千愁眉淚眼。道難割忍糟糠貧賤。酸心苦口。聞之倍慘然。非虛誕。只為恩深義重心難變。懇致殷勤。望免賜愆。</p>
        
        <p class="白"><span class="科">外</span>堂候官。我說過的。他若已娶。斷不可強。</p>
        
        <p class="曲"><span class="牌">前腔</span>既然有室家燕婉。怎教他又將恩成怨。況艱難守義。不為富貴遷。這尤堪羨。梁鴻已畢荊釵願。忍破菱花泣舞鸞。</p>
        
        <p class="白">堂候官。這親事到不必提了。但此人。我甚愛他才華德度。他日必是個廊廟之器。只是如今除他徐州僉判。虧了他些。且待後日請他送行。你今日就將我帖子請過了。說道議姻一節。狀元既有了夫人。俺丞相爺斷不相強。聞狀元任期在即。明日薄酒。與狀元餞行。千萬降重。<span class="科">末介</span></p>
        
        <p class="落詩">佳宴開東閣。<br />東風掩洞房。<br />長亭明日柳。<br />折贈狀元郎。</p>
        
        <h2 id=ch20 class="chapter"><span class="齣題">第二十齣　託寄</span></h2>
        
        <p class="曲"><span class="牌">似娘兒</span><span class="科">生</span>梧陰寂歷轉欄杆。慘淡風煙秋色闌。離思動鄉關。雲外一聲孤雁。</p>
        
        <p class="白">十年磨劍雪霜寒。千里孤城守一官。宦思離情兩成癖。不勝衣帶沈腰寬。下官幸登高選。僉判徐州。已酬墨帳之勞。一洗敝裘之恥。正欲取我夫人到來。同臨任所。不想那韓丞相道我年少無妻。特令官媒來說。要招我為婿。自家力以糟糠之義懇辭。只恐他又生別議。旋致淹留。只得刻期走馬之任。以脫此姻。如今不免修書一封。先到萊陽報喜。請我夫人竟赴徐州任所。卻不是好。左右。取紙筆來。<span class="科">寫書介</span>辱愛王魁拜啟。桂姐賢妻夫人粧次。</p>
        
        <p class="曲"><span class="牌">一封書</span>離家後幸安。為卿卿日掛牽。科場事幸然占魁。名忝狀元。除授徐州為僉判。特請同臨莫作難。謝公前。致惓惓。媽媽姨娘可代言。</p>
        
        <p class="白">書已封完。只是我這里沒人差使。得個公差人寄去方好。常年有賣登科錄的往各處去。想必萊陽也有便人。左右。你看有賣登科錄的。喚將進來。<span class="科">末應介小生扮賣登科錄的上</span></p>
        
        <p class="曲"><span class="牌">金錢花</span>一生命受奔波。奔波。從小慣走江湖。江湖。今年正値賣登科。到萊陽去此經過。怕有人買叫聲呵。</p>
        
        <p class="白"><span class="科">叫介</span>賣登科錄。<span class="科">末</span>你是賣登科錄的。俺老爺喚你進來。有話分付你。<span class="科">小生</span>是那一位老爺。<span class="科">末</span>今年新狀元王老爹。<span class="科">小生</span>曉得。<span class="科">進見介生</span>你是賣登科錄的。往那一處去。<span class="科">小生</span>小的往山東。打從萊陽去。<span class="科">生</span>這個正好。我有家書一封。煩你送去。<span class="科">小生</span>聞爹是濟寧。緣何到送在萊陽去。<span class="科">生</span>我妻家在萊陽。<span class="科">小生</span>不知姓甚。在萊陽何處住。<span class="科">生</span>你聽我說。</p>
        
        <p class="曲"><span class="牌">懶畫眉</span>封書煩寄莫留連。<span class="夾白">你竟到鳴珂巷謝家投下。傳與謝公。</span>教他與我夫人開此緘。道匆匆未得錦衣還。只為徐州不敢違欽限。<span class="夾白">請我那夫人呵。</span>旦晚之官免意懸。<span class="科">小生</span></p>
        
        <p class="曲"><span class="牌">前腔</span>殷勤遙把捷音傳。端的是泥金密綵箋。疾忙回首捉行鞭。星馳願逐天邊雁。一紙家書抵萬錢。</p>
        
        <p class="落詩">數行心事仗鱗鴻。<br />雲鎖愁山千萬重。<br />只恐匆匆說不盡。<br />行人臨發又開封。</p>
        
        <h2 id=ch21 class="chapter"><span class="齣題">第二十一齣　榮餞</span></h2>
        
        <p class="曲"><span class="牌">女冠子</span><span class="科">外上</span>風細香飄。清署塵飛不到。惟滿架圖書圍遶。公餘後。半日乘閒。開尊祖道。為保障賢勞。寄言談笑。</p>
        
        <p class="白">老夫前日見新狀元才德兼全。吾甚愛他。欲招他為婿。誰知他已有妻子。卻不好強得他。他如今除授了徐州僉判。此人是個天下英才。可為朝廷得人之慶。以此今日請他餞行。一則表我憐才之意。二來把牧民之事叮嚀他一番。多少是好。堂候官。王狀元已邀過了麼。<span class="科">末</span>早上已請過了。想必就來了。<span class="科">外</span>伺候着。<span class="科">生上</span></p>
        
        <p class="曲"><span class="牌">女冠子</span>滿路花生。踏遍長安官道。相府玳筵開早。</p>
        
        <p class="白"><span class="科">末見報外生見外生</span>老先生請上。小生有一拜。重荷不鄙寒微。俯垂眷念。既辜大德。反辱見招。不勝惶懼。<span class="科">外</span>狀元乃瑚璉之器。梁棟之才。我老夫深為朝廷取士得人之賀。今日之設。聊伸餞意耳。看酒過來。</p>
        
        <p class="曲"><span class="牌">畫眉序</span>卮酒酹征軺。緩駕清風襲芳草。看爭瞻露冕。競起歌謠。雙旌引黃鶴翺翔。長劍欹青城縹緲。此行須慰蒼生望。王事莫辭賢勞。<span class="科">生</span></p>
        
        <p class="曲"><span class="牌">前腔</span>湖海寄衡茅。幸爾垂綸忽釣鰲。似神登五岳。夢遊三島。銜朝命任重非才。懼庸劣曠官多誚。此行恐負蒼生望。王事敢辭勤勞。</p>
        
        <p class="白"><span class="科">外</span>狀元。那徐州非你久居之地。不久必定進擢。</p>
        
        <p class="曲"><span class="牌">滴溜子</span>藩城命。藩城命。暫屈英豪。玉堂選。玉堂選。徐頒丹詔。自是明堂清廟。琴臺飛獨鶴。凌風歸早。聽雲外絃歌。聲徹九霄。<span class="科">生回酒</span></p>
        
        <p class="曲"><span class="牌">前腔</span>恩光寵。恩光寵。輝生布袍。三生會。三生會。躬逢聖朝。聞譽茫然懷抱。循良愧漢賢。龔黃難效。回視天墀。雲闕影遙。<span class="科">外</span></p>
        
        <p class="曲"><span class="牌">鮑老催</span>龍門價高。華堂綺席結絳綃。陽春白雪留鳳毛。金莖暖。玉屑香。霞觴倒。隨風咳吐珠璣落。縱橫點綴瓊瑤遶。飄灑處生文藻。</p>
        
        <p class="白"><span class="科">生</span>日色將晚。小生不敢久坐勞神。就此拜辭了。<span class="科">外</span>既如此。老夫不好相留了。<span class="科">生謝</span></p>
        
        <p class="曲"><span class="牌">雙聲子</span>蒙寵召。蒙寵召。揣過分。難圖報。承台教。承台教。慚駑鈍。難全道。<span class="科">外</span>為民表。為民表。屬爾曹。屬爾曹。願征科政拙。撫字心勞。<span class="科">合</span></p>
        
        <p class="曲"><span class="牌">尾聲</span>蕭蕭車騎清塵遶。爭看使君登道。千里相知未寂寥。</p>
        
        <p class="落詩">林外鴉鳴落照回。<br />仙郎捧檄下層臺。<br />即看鳧舃朝天近。<br />驛使無勞遠寄梅。</p>
        
        <h2 id=ch22 class="chapter"><span class="齣題">第二十二齣　讒書</span></h2>
        
        <p class="曲"><span class="牌">霜天曉角</span><span class="科">淨扮金壘上</span>為謀姻眷。百計尋方便。爭得香溫玉軟。難禁意馬心猿。</p>
        
        <p class="白">不惜千金重。寧辭萬里賒。費錢兼費力。只為那冤家。自家金大員外。只為那敫桂英結識了王魁。我千方百計與他媽媽說。要挑動他改嫁與我。爭奈那喬貨抵死不從。日夜思想。無計可施。那王魁前日到京來科舉。我潛地隨他來。看他動靜。他若不中。必無面目再到謝家去了。誰想他中了狀元。昨日聞得他寄家書一封。與那賣登科錄的。送到謝家。又聞得韓丞相要招他為婿。這個機會甚好作計較。如今不免到街坊上。尋那賣登科錄的。請他到下處來。只說我也要寄家書回去。那時哄這王魁的家書出來。改寫一封。只說他入贅在韓丞相家了。休了桂英。這謝媽媽必然生惱。不容他。必改嫁人。我星夜趕回去。央媒與他說。他一定嫁我。此計甚妙。怎麼尋得着那賣登科錄的。<span class="科">小生上</span>回首家鄉遠。舉頭客路長。若非名與利。何事苦奔忙。<span class="科">淨見介</span>小哥是賣登科錄的。<span class="科">小生</span>正是。<span class="科">淨</span>到那裡去。帶着行李走。<span class="科">小生</span>我到山東萊陽去的。<span class="科">淨</span>萊陽是我敝縣。我正要寄家書一封回去。若肯與我順帶。自當重謝。<span class="科">小生</span>這個當得。昨日那新狀元王老爹。正寄家書。央我寄去。就與相公順帶。有何不可。不知相公上姓。<span class="科">淨</span>說起來。我也是個小小里一個有名的財主。我姓金。名壘。字日富。人都稱我是金大員外。其實手裡有幾個毛錢。<span class="科">小生</span>太謙太謙。我要趕路。不能久留。員外書在那裡。就與我去罷。<span class="科">淨</span>書還未曾寫。煩小哥同到敝寓去。寫起來就是。<span class="科">小生同行介淨</span>轉灣抹角。此間就是。我欲小飯相留。奈下處不便。乾折白銀三錢。小哥自到酒肆中一坐。我在這裡寫起書來。卻不兩便。<span class="科">小生</span>這個使得。但不當相擾。<span class="科">淨</span>說那里話。這行李暫放在這裡。那酒肆中人雜。<span class="科">小生</span>這個一定了。<span class="科">淨</span>小哥那包兒里頭有甚麼東西。莫非不肯託我。<span class="科">小生</span>有甚事。止有王狀元家書。這個是要緊的。其餘都不打緊。<span class="科">小生下淨</span>待我解開包來看。呀。這個正是王魁家書。待我拆開。<span class="科">念前二十齣生家一封書介</span>原來他要接那妻子到徐州上任。並不提韓丞相家求親一事。教我如何改。改不得。不如通篇都換了罷。只這中狀元一節。是少不得的。其餘都不用。</p>
        
        <p class="曲"><span class="牌">玉交枝</span>王魁具柬附投入。<span class="夾白">投入在那里。有了有了。</span>附投入妻子粧前。<span class="夾白">不好。怎麼稱他妻子。如今寫休書了。只稱他是敫氏罷。這也不好。有了有了。稱他是桂姐罷。</span>附投入桂姐粧前。到京身體粗康健。<span class="夾白">這粗字下得好。</span>不勞再賜縈牽。<span class="夾白">這再賜兩字又好。就有個休他的意思了。</span>幸然一舉作狀元。那韓丞相招贅為姻眷。我既有新婚。難全舊緣。若要改嫁人。任從伊便。</p>
        
        <p class="白">改嫁人。任從伊便。從他改嫁不嫁我更嫁誰。且待我照樣封了。原寫着此書附至登州萊陽鳴珂巷謝家投下。原包好了。我也寫一封回去與張昌知道。<span class="科">寫介</span>自我到京平安無事云云。此計已成。妙哉妙哉。你可在家小心。火燭仔細。要緊要緊。將西廳嵌八寶螺螄。結頂黑漆裝金細花螺甸。象牙大拔步牀。作急星夜搬粧十二透明樓下。待我回來成親。你先與我央媒到謝家說合。切勿遲誤。至緊至緊。此書附至萊陽金大員外家張昌開拆。<span class="科">小生上</span>飲罷三杯酒。來取萬金書。<span class="科">淨</span>小哥來了。書已寫完在此。<span class="科">小生接書介淨</span>就煩小哥收下。這白金二兩。聊作路費。<span class="科">小生</span>員外怎麼見賜許多。<span class="科">淨</span>你請受了。還要相煩。</p>
        
        <p class="曲"><span class="牌">玉胞肚</span>封書乘便。在途中切勿遲延。<span class="夾白">萬望你把我的家書先投下。我極有要緊的事在上。那王狀元的書。且遲一日。到我家還有重酬你。</span>狀元書慢慢的相傳。到吾家暫息勞惓。<span class="科">合</span>茫茫去雁白雲邊。回首東風總不堪。<span class="科">小生</span></p>
        
        <p class="曲"><span class="牌">前腔</span>蒙君厚遣。記叮嚀不忘後先。忙投奔尊府息肩。待來朝到謝家庭院。<span class="科">合前小生</span></p>
        
        <p class="白">多承厚賜。就此別了。<span class="科">下淨</span></p>
        
        <p class="落詩">只愁帶月與披星。<br />宿水餐風巳慣經。<br />路上若逢花共酒。<br />一程莫作兩程行。</p>
        
        <h2 id=ch23 class="chapter"><span class="齣題">第二十三齣　赴任</span></h2>
        
        <p class="曲"><span class="牌">憶秦娥</span><span class="科">生末扮王興同上</span>攜征旆。春江一派琉璃翠。連雲樹。他鄉故國。宦情離思。</p>
        
        <p class="白">望入高原思渺茫。春風萬木曉蒼蒼。故山縱有林丘在。惆悵天涯對夕陽。下官自韓丞相約婚不從。反承招飲餞別。傾蓋相知。頗見珍重。又蒙給付人夫舟馬。送我之任。我前日已曾寄書到萊陽。接取夫人。竟赴徐州相會。不知幾時得來。想謝媽媽見了此書。必定不如前日這般看待他了。他若作速起程。則我到徐州。他也可到了也。叫左右。分付水手開船。<span class="科">眾介生</span></p>
        
        <p class="曲"><span class="牌">金索掛梧桐</span>輕輕江樹移。緩緩帆風起。山動霞飛。過眼天無際。飄溶荇芷繁。遶遊魚。鳧鷺雙雙掠水低。白雲縹緲無親舍。巫峽參差想鳳幃。閒名利。須臾潘鬢怕成絲。<span class="科">合</span>莫蹉跎花縣春輝。須栽徧河陽樹。</p>
        
        <p class="白"><span class="科">末</span>老爹。今日且喜呵。</p>
        
        <p class="曲"><span class="牌">前腔</span>功名願已如。閥閱聲重繼。<span class="夾白">那家鄉宗黨。一向不知音問。</span>故國親知。極目今何處。<span class="夾白">老爹到任已後呵。</span>那時須及早寄封書。恐為地下雙親報喜遲。來時已恨貂裘敝。歸日休教夜錦衣。乘遭遇。甘棠定擬政聲馳。<span class="科">合前生</span></p>
        
        <p class="曲"><span class="牌">劉潑帽</span>樓船簫鼓交龍旆。想赴京時半肩行李。從今一洗當年恥。<span class="科">合</span>須報補君恩。盡忠藎。安黎庶。<span class="科">末</span></p>
        
        <p class="曲"><span class="牌">前腔</span>垂楊落照東風裡。奈枝頭數聲杜宇。關心總為牽名利。<span class="夾白"><span class="科">生</span>日將晡了。趕到館驛挽船罷。<span class="科">合</span></span>盼不到前途。回首處。迷煙樹。回首處。迷煙樹。</p>
        
        <p class="落詩">北去清江綵鷁飛。<br />蒼茫宮殿隔煙霏。<br />官曹爭得多清暇。<br />落日題詩滿翠微。</p>
        
        <h2 id=ch24 class="chapter"><span class="齣題">第二十四齣　搆禍</span></h2>
        
        <p class="曲"><span class="牌">玉樓春</span><span class="科">旦上</span>人寂寂。晝沉沉。眼前無事不傷心。落花啼鳥渾如昨。鏡裡朱顏病裡身。都不覺。又經春。思君還怨君。</p>
        
        <p class="白">屈指歸期空自數。暗卜無憑。巖巖瘦影伴青燈。鳥啼知是曉。強起不勝情。奴家只為兒夫久無音信。展轉思量。心情恍惚。神魂飄蕩。又被金壘這廝將財物買轉那嫥嫫意兒。逼奴改嫁。見奴死不順從。又逼我兜籠陣馬。賣俏倚門。這般所為。狗彘不若。天那。婦節不可毀。夫義不可忘。媽媽。任你設計施謀。決不隨波逐浪。</p>
        
        <p class="曲"><span class="牌">越調鬭鵪鶉</span>雨歇雲收。天長地久。月缺花殘。風僝雨僽。<span class="夾白">想我那丈夫。自前春去後。至今杳無音信。</span>他敢戀着路柳牆花。飲閒茶浪酒。莫不是酸子心。蜜缽口。多虛少實。將沒作有。</p>
        
        <p class="曲"><span class="牌">紫花兒</span>怪牙隊千般訕嗽。恨柳青百種搓揉。喜孛老幾番搭救。<span class="夾白">媽媽。你要逼我做娼家事幹呵。</span>磨折了輕盈燕體。哽咽的宛轉鶯喉。休休。則把那弄月吟風一筆勾。拜辭了夜闌珊酒淹衫袖。尪羸體驚驚怯怯。別離情蕩蕩悠悠。</p>
        
        <p class="白"><span class="科">末張昌上</span>未解嫦娥意。難通月老情。強將三寸舌。欲結百年姻。自家金大員外掌家的張昌便是。俺員外向日欲取謝家桂英姐為妻。那桂英姐已自嫁了王魁了。我員外又強逼他。他卻抵死不從。如今員外在京。又寫書回來。教我到他家裡去說親。不知他是何等見識。不免與他走一遭。正是說不說由我。肯不肯由他。此間已是謝家門首。不免叫聲。有人麼。<span class="科">旦</span>呀。外面誰叫。是個男子漢聲音。不免叫媽媽出來。媽媽。外面有人。<span class="科">丑上</span>門戶冷淒淒。誰人獨扣扉。是誰。<span class="科">見末介</span>呀。張昌哥。到此貴幹。<span class="科">末</span>我員外京中有書回來說。多多拜上媽媽。桂英姐親事。務要主張主張。即日回來。自當重謝。<span class="科">丑</span>我孩兒在裡面。你進來自與他說。<span class="科">介</span>我兒。這是金大員外家張昌哥。那員外又教他來說你親事。決然嫁了他罷。<span class="科">旦</span>媽媽。他怎麼又來胡纏。<span class="科">丑介</span>張昌哥。你看我孩兒這般豐姿。莫說做你員外的院君。便是夫人也做得過。<span class="科">末</span></p>
        
        <p class="曲"><span class="牌">北小桃紅</span>舉頭兒見了女嬌姿。一捻兒腰肢瘦。柳葉眉兒更清秀。<span class="夾白">姐姐。</span>何不及早回頭。酸心苦志徒生受。你娘兒卻把聘財收。將心自窮究。則不如別效了鸞儔。</p>
        
        <p class="白"><span class="科">旦</span>張昌哥。我本宦家之女。出于無奈。誤落在此。你員外這般為富不仁。潛地裡與我媽媽財物。待要取我為妻。教他夢喃喃休想休想。<span class="科">末</span>姐姐。我員外是個讀書君子。就嫁了他。有何不好。<span class="科">旦</span>你員外是個讀書君子。早些早些。</p>
        
        <p class="曲"><span class="牌">禿廝兒</span>金員外他暗裡施謀。<span class="夾白"><span class="科">末</span>你家媽媽把聘財都收下了。<span class="科">旦</span></span>我娘呵。潛地把聘財收。敫桂英休想將明珠暗投。富家郎。富家郎。枉下了攀花手。俺這裡。俺這裡。海棠枝綠消紅皺。請垂釣的哥哥別處下了鉤。休戀這一搭兒野水灘頭。</p>
        
        <p class="白"><span class="科">丑</span>賤人。那王魁做了飛禽走獸。你也跟了他去。<span class="科">旦</span>媽媽。常言道。嫁雞逐雞。</p>
        
        <p class="曲"><span class="牌">麻郎兒</span>那些個逐雞飛。同棲共宿。<span class="夾白"><span class="科">丑</span>那王魁死了。你也死了罷。<span class="科">旦</span></span>俺情願孤守。便死在黃泉路相逐。<span class="夾白"><span class="科">丑</span>這如今也由你做主不得。<span class="科">旦</span></span>俺身雖似無檣沒纜舟。早難道隨波浪飄流。</p>
        
        <p class="白"><span class="科">丑</span>你如今待要怎麼。<span class="科">旦</span></p>
        
        <p class="曲"><span class="牌">聖藥王</span>我如今行也守。坐也守。盼歸期。一度兒價一登樓。朝也愁。暮也愁。俺記得送他時。一步兒價一回頭。<span class="夾白">娘。</span>你再休想重匹配燕鶯儔。</p>
        
        <p class="白"><span class="科">末</span>媽媽。你姐姐堅志不從。我且回家復我員外。再作區處。<span class="科">丑</span>你待員外回來。多多上復他。有老身在此。斷不由他。教他准備羈縻鸞鳳青絲網。<span class="科">末</span>蚤辦牢絡鴛鴦碧玉籠。<span class="科">下丑</span>桂英。我說與你知道。那金員外有無數金銀。為何不肯嫁他。情願守着王魁。怎能彀出頭的日子。趁你青春年少。正好做人。只怕後來葉瘦花殘。悔之晚矣。<span class="科">旦</span></p>
        
        <p class="曲"><span class="牌">絡絲娘</span>謝媽媽慈悲。我花殘葉瘦。俺則是清耿耿梅侶松儔。一馬一鞍古來有。那裡有一拋一就。</p>
        
        <p class="白"><span class="科">丑</span>我略施些計兒。不怕你不嫁他。<span class="科">旦</span></p>
        
        <p class="曲"><span class="牌">東原樂</span>媽媽休呈醜。謾掩羞。急攘攘迎奸的機彀。空一蹙雙眉皺。<span class="夾白"><span class="科">丑</span>你若不嫁那金員外。王魁回來。也不許他完聚。<span class="科">旦</span>這也難道。我與他呵。</span>是明白夫妻。愁也不愁。空廝耨。他歸時怎生價迤逗。</p>
        
        <p class="白"><span class="科">丑</span>不信你那賤人苦死為那王魁。如何書也不寄一封與你。<span class="科">旦</span>媽媽不要慌。早晚想必有書回來也。<span class="科">小生上</span>辛勤來路遠。已喜到萊陽。此間已是鳴珂巷。不知那一家是謝家。這黑門面裡問聲則箇。裡面有人麼。借問一聲。<span class="科">丑</span>是那箇。<span class="科">小生</span>媽媽。借問那一家是謝公家裡。<span class="科">丑</span>我家便是。為什麼。<span class="科">小生</span>元來府上就是。賀喜賀喜。<span class="科">丑</span>賀什麼喜。<span class="科">小生</span>王狀元老爺寄家書在此。<span class="科">丑</span>那箇王狀元。<span class="科">小生</span>新狀元王魁。<span class="科">丑</span>呀。王俊民中了狀元。且喜且喜。小哥少待。孩兒賀喜賀喜。你丈夫中了狀元。差人寄書在此。<span class="科">旦</span>有這等事。謝天地。謝天地。待奴家請公公出來。公公有請。我丈夫中了狀元。差人寄書在此。<span class="科">外</span>可喜可喜。正是十年窗下無人問。一舉成名天下知。寄書人在那裡。<span class="科">見介</span>小哥多勞你。那書是王狀元與你寄來的。<span class="科">小生</span>是他親手與小子的。<span class="科">外</span>請裡面小飯。<span class="科">小生</span>小子去程要緊。不必賜飯。<span class="科">外</span>既如此。白金一封。聊作相酬。<span class="科">小生</span>多謝多謝。就此告去了。跡似天邊鳥。身如水上萍。<span class="科">下丑</span>孩兒。你如今就是夫人了。我早是不曾打你罵你哩。我有甚麼小節不到之處。不要記心。<span class="科">外</span>媽媽。不要閒說。我說他必定是個貴人。你只管欺落他。今日如何。<span class="科">丑</span>這是我有眼不識。你把書讀與我聽。<span class="科">外</span></p>
        
        <p class="曲"><span class="牌">玉交枝</span>王魁具柬。附投入桂姐粧前。到京身體粗康健。不勞再賜縈牽。幸然一舉作狀元。韓丞相招贅為姻眷。<span class="夾白"><span class="科">旦</span>怎麼說個招贅。<span class="科">外</span>後邊一發蹺蹊了。</span>我既有新姻。難全舊緣。若要改嫁人。任從伊便。</p>
        
        <p class="白"><span class="科">旦</span>他元來又取了妻子。<span class="科">丑諢介旦</span>王魁。你負得我好苦。<span class="科">倒介丑</span>好好。這賤人今日也等王魁。明日也等王魁。今日如何負了你。<span class="科">外叫介丑</span>老兒不要採他。我與你自進房去。說與二姨知道。<span class="科">拖外介</span>正是虧心折盡平生福。行短天教一世貧。<span class="科">下旦醒介</span></p>
        
        <p class="曲"><span class="牌">鬼三台</span>俺如今空僝僽。無奔投。險些兒向鬼關走。這其間夙冤牽下。到頭怎罷手。<span class="夾白">王魁。</span>你戀新婚。待休便寫休。想着那舊恩情。待勾怎的勾。卻教我似鬼如魔。忘前失後。</p>
        
        <p class="曲"><span class="牌">煞尾</span>三年恩愛徒生受。迷天恨九霄雲上頭。這般硜硜的怨癖怎成灰。爭得這冤家在眼前。與他結扭。</p>
        
        <p class="白">我如今這般怨恨呵。怎生與他干休。想前日他與我海神廟焚香設誓。不免明日到海神面前。訴這情由。好生與我勾拿這負心賊。</p>
        
        <p class="曲"><span class="牌">尾聲</span>他欺人也索神不祐。<span class="夾白">王魁。</span>你惡狠狠蛇心佛口。我便到黃泉。也須把你這歹魂兒勾。定與我倒斷了前番咒。</p>
        
        <p class="白">王魁那負心賊。<span class="科">下</span></p>
        
        <h2 id=ch25 class="chapter"><span class="齣題">第二十五齣　設宴</span></h2>
        
        <p class="曲"><span class="牌">菊花新</span><span class="科">小生扮种將丑扮驛丞隨上</span>分符銜命下層霄。千里干城擁節旄。孰與漢驃驍。謾說封侯談笑。</p>
        
        <p class="白">北去盧龍塞草青。百年宦跡寄浮萍。棘門敢效如兒戲。可汗何時係漢庭。自家姓种名諤。只因元昊僭竊。屢犯中原。蒙韓相國薦委。鎮守淮揚。住劄徐州。且喜近來邊報暫息。四方無警。爭奈本州郡牧久缺。下僚非才。修備除戎。必得大臣協心料理。方可保金湯之固。聞得新除僉判。乃狀元王魁。此人有文武全才。打聽他今日到任。下官在驛亭中辦酒一杯。與他洗塵。叫驛丞。王僉判老爺將到。便可報知。<span class="科">下生末眾上</span></p>
        
        <p class="曲"><span class="牌">六么令</span>人煙擾擾。見江城風物繁饒。今朝已得解金軺。隨落照。挽江潮。旌旗隱隱遮前道。旌旗隱隱遮前道。</p>
        
        <p class="白"><span class="科">眾挽船介丑報內</span>王老爺到了。<span class="科">小生</span>把我拜帖送下船去。<span class="科">丑遞生看</span>侍教生种諤頓首拜。快道有請。<span class="科">小生見介</span>學生有一拜。老先生首登鰲選。四海知名。辱下高車。一方延頸。<span class="科">生</span>老先生名搖華岳。聲震轟雷。得睹虎威。不勝雀躍。<span class="科">小生</span>聞老先生今日下車。學生特設草酌。在此驛亭相候。聊申洗塵之敬。<span class="科">生</span>既蒙先賜左顧。又辱厚款。不當不當。<span class="科">小生</span>不敢。左右。看酒。<span class="科">遞酒介</span></p>
        
        <p class="曲"><span class="牌">錦堂月</span>酒薦葡萄。筵開羅綺。和風暢人懷抱。共睹春輝。滿郡萬花爭笑。羨一錢操凜清霜。看五袴陽回枯稿。<span class="科">合</span>同傾倒。願文治伊周。武功方召。<span class="科">生</span></p>
        
        <p class="曲"><span class="牌">前腔</span>卑眇。濫佐三刀。慚從五馬。樗材有忠難效。頓倚長城。遙天萬里煙消。腥風遠海氣吞鯨。雄聲震山容驚艸。<span class="科">合前小生</span></p>
        
        <p class="曲"><span class="牌">醉翁子</span>懷保。應胥慶齊瞻民表。暫今日甘棠。看廊廟德教。聽到處絃歌。三尺焦桐雙白鶴。<span class="科">合</span>同傾倒。願文治伊周。武功方召。<span class="科">生</span></p>
        
        <p class="曲"><span class="牌">前腔</span>須曉。仗鈇鉞無憂侵擾。羨虎節懸金。龍文歸鞘。爭道向麟閣丹青。開國承家列土茅。<span class="科">合前小生</span></p>
        
        <p class="曲"><span class="牌">僥僥令</span>飛花流玉斝。灑酒點緋袍。紫陌春融歸馴雉。田野遍桑麻。解佩刀。<span class="科">生</span></p>
        
        <p class="曲"><span class="牌">前腔</span>知音彈古調。傾蓋飲醇醪。不覺玉山還自倒。看落日掛峰頭。樹影高。</p>
        
        <p class="白">天色已晚。酒多了。謝別。<span class="科">小生</span>就此一同進城。<span class="科">介合</span></p>
        
        <p class="曲"><span class="牌">尾聲</span>相逢共是賢東道。從此謾同歡笑。日日湖中公事了。</p>
        
        <p class="落詩">郊原芳草動旌旗。<br />一洗芳塵共醉歸。<br />投贈愧無青玉案。<br />追陪喜近白雲司。</p>
        
        <h2 id=ch26 class="chapter"><span class="齣題">第二十六齣　陳情</span></h2>
        
        <p class="白"><span class="科">外扮大王上</span>人間私語。天聞若雷。暗室虧心。神目如電。小聖海神的便是。判官何在。<span class="科">鬼判上介外</span>今日北方有一婦人到廟伸訴冤枉。不許阻當。<span class="科">介判</span>領法旨。<span class="科">旦上</span></p>
        
        <p class="曲"><span class="牌">正宮端正好</span>恨漫漫天無際。<span class="夾白">王魁這賊。</span>閃賺人無靠無依。我向那海神靈訴出從前誓。勾取那辜恩賊。</p>
        
        <p class="白">奴家被王魁背恩再娶。媽媽逼令改嫁。幾乎毆死了也。此恨無由申泄。只得到海神廟把昔日焚香設誓的情由。一一訴告海神爺。求他做個明證。<span class="科">介</span>呀。這是海神爺。就把衷情申訴一番。爺爺。奴家姓敫。名桂英。與濟寧王魁結為夫婦。前年上京取應。與他在爺爺面前焚香設誓。誓同生死。若負初心。永墮地獄。如今他得中狀元。別娶了韓丞相女為妻。一旦把奴休了。害得奴家上天無路。入地無門。奴家把前後因由。細訴一番。望爺爺早賜報應那廝。</p>
        
        <p class="曲"><span class="牌">滾繡球</span>他困功名阻歸。寄萊陽淹滯。<span class="夾白">與奴家呵。</span>水萍逢遂諧匹配。從結髮。幾年間似水如魚。我將心兒沒盡藏的傾。意兒也滿載的癡。誰想他暗藏着拖刀之計。一謎價口是心非。鐵錚錚道生同歡笑死同悲。到如今富且易交。貴可易妻。<span class="夾白">海神爺。</span>你道他薄倖何如。</p>
        
        <p class="白">望大王爺攝取那廝的魂靈來。與奴家折證麼。大王爺呀。怎的不採着奴家。<span class="科">介</span>判官爺。與奴家在大王面前稟復一聲。<span class="科">介</span>小鬼哥。你也知道的。判官不肯與奴家稟復。你與我稟告一聲如何。天那。<span class="科">介</span></p>
        
        <p class="曲"><span class="牌">叨叨令</span>這根由天知和地知。<span class="夾白">他赴科場時。與奴家臨別呵。</span>一同價在神前焚香誓。負盟的恰也在刀劍成粉齏。他慘糢糊將心瞞昧。一旦的幸登選魁。就氣昂昂忘了貂裘敝。別戀着紅粧翠眉。笑吟吟滿將糟糠棄。<span class="夾白">大王爺。</span>他心兒兀的不狠殺人也麼哥。<span class="夾白">大王爺。</span>你赤緊的勾拿那廝。只索與咱兩個明明白白的對。</p>
        
        <p class="白">大王爺。你須索知道麼。<span class="科">介</span>呀。怎的不言不語。不與奴家做個主張。大王爺。</p>
        
        <p class="曲"><span class="牌">脫布衫</span>他是好生的忘筌得魚。明犯着再娶停妻。<span class="夾白">那日在</span>大王前言猶在耳。<span class="夾白">大王爺。今日呵。卻怎生</span>假粧聾佯沒理會。</p>
        
        <p class="曲"><span class="牌">小梁州</span>那廝他欺罔神靈恣己為。全不怕冥法幽司。<span class="夾白">大王爺與奴家做個主麼。呀。</span>一任咱一拜一悲啼。肝腸碎。怎不解這情辭。<span class="夾白">判官爺。你與我在大王面前方便一聲。判官爺。</span>那日從頭至尾盟心事。一一的你恰也都知。<span class="夾白">判官爺。與奴家方便一聲。判官爺。啐。小鬼哥。判官不肯稟。你也是知道的。你可替奴家稟一聲。小鬼哥。啐。</span>也都佯不偢。無答對。<span class="夾白">你看一堂神聖。從早拜告到如今。都不採着奴家。</span>煩絮得神魂顛倒。心恍恍睡魔催。</p>
        
        <p class="白">苦。海神爺。奴家告了一日。並不採着奴家。如今天色將晚。待欲回家。爭奈神思困倦。寸步難行。不免在此神爺面前。暫睡片時。起來再告。正是一覺放開心未穩。夢魂先已到陽臺。<span class="科">困介外</span>鬼判。把那婦人的靈魂攝將過來。<span class="科">判</span>領法旨。<span class="科">介外</span>婦人。若知前世因。今生受者是。欲知後世因。今生作者是。敫桂英。你與王魁前世有善惡相關。爭奈有陰陽間隔。難以處分。直待你陽壽終時。到我殿下。纔與你明白折證。小鬼。把那婦人扶出殿門。收拾威嚴。<span class="科">扶介</span>正是閉門不管窗前月。分付梅花自主張。<span class="科">下旦醒介</span>奇怪奇怪。方纔略睡一會。分明大王與咱一夢。道陰陽間隔。難以處分。待奴陽壽終時。與奴明白。天那。怎能勾陽壽終時得見大王。呀。我的身子。怎麼到在殿門外東廊下。想必是陰空扶出我來。好苦。你看殿門已閉。天已昏黑。教奴歸又難行。住又難宿。如何是好。苦。怎生過得這一宵。如今不知幾更時分了。</p>
        
        <p class="曲"><span class="牌">滿庭芳</span>你聽雁聲天際。嘹嘹嚦嚦耿耿<span class="夾白">咳</span>淒淒。他那里慘離群。任孤飛。只是一生一配。又誰知道有人心的。也不念一夜夫妻。他那里繡羅幃成雙作對。我這里在泥神廟倚磚枕石。尋思起就里。心窩中疼也不疼。滿胸臆氣也<span class="夾白">咳</span>不氣。</p>
        
        <p class="白">奴家夢見大王囑付之言。畢竟是個死。方泄此冤。我想起來。在這個所在。將什麼東西尋個死路。呀。有個香羅帕在此。把他做個了身之計罷。苦。</p>
        
        <p class="曲"><span class="牌">朝天子</span>我把那紅顏玉姿掩黃沙白骨。霎時間辭人世。這的下場頭夫妻恩義。那香羅帕做頭敵花蛻蛻香枯脂拋粉墮。<span class="夾白">王魁呵。</span>我向前行。你也難迴避。哭咱一會。罵他一會。這的是永訣死了咽喉氣。</p>
        
        <p class="白">好苦好苦。<span class="科">介</span>羅帕羅帕。可惜你千絲萬縷。織成一段離愁。不知前世甚冤仇。今日將咱了手。袖裡悽惶知否。眼中血淚難收。從今與你兩情休。猶在咽喉左右。<span class="科">絞介</span>王魁。你害得我好苦。<span class="科">死介外上</span></p>
        
        <p class="曲"><span class="牌">步步嬌</span>只為一紙讒書至。未審真和偽。教人心下疑。致使吾兒不存不濟。舉步詣靈祠。探取兒詳細。</p>
        
        <p class="白">不如意事常八九。可與人言無二三。天道世情多反覆。冤仇恩愛兩相擔。老漢謝德惠。只因王魁中了狀元。寄家書回來。把桂英休了。我家媽媽抵死逼勒他改嫁那金員外。桂英無計奈何。日夜啼哭。聲聲要去尋死。今早五更出門。到晚不歸。尋覓了一夜。絕無蹤跡。想必他去海神廟中禱告。迷失在那里。也未可知。你看曙色蒼蒼。雞聲杳杳。這里已是海神廟了。呀。殿門謹閉。人聲寂然。不見在此。且待廊下看來。莫非睡倒在這里。<span class="科">介</span>這是個婦人睡着。想是他了。<span class="科">介</span>呀。果然是他。桂英桂英。我那兒。起來回去罷。<span class="科">介</span>如何能睡得熟。<span class="科">介</span>原來把羅帕纏死在此。我那兒好苦。待我解下那羅帕來看。<span class="科">介</span>呀。渾身都冷了。我那兒死得好苦。為什麼來由。</p>
        
        <p class="曲"><span class="牌">山坡羊</span>白茫茫風波平地。杳沉沉靈魂何處。你恨漫漫含冤在九泉。<span class="夾白">都是你那鐵心腸的娘。</span>生擦擦逼你將身棄。<span class="夾白">我那兒。</span>你好心性癡。<span class="夾白">這休書又不知是真的是假的。</span>也須問個是與非。如何不耐些兒氣。<span class="夾白">如今呵</span>一入冥途無路歸。<span class="夾白">我那兒雖不是我親生的呵。</span>須知。滿望終身靠着伊。誰知。今日番教斷送伊。</p>
        
        <p class="白">我那兒。你死在這里。家中又不知道。如何是好。<span class="科">介丑上</span>自不整衣毛。何須夜夜號。我那桂英不肯依我改嫁那金員外。昨日潛自出門。至今不見歸家。今早五更。我那老兒到海神廟去尋他。也不見回來了。不免我自去尋他回來。再擺布他一場。我那兒。不要說要你改嫁。要你死一定死還我來。<span class="科">介</span>這里已是海神廟。誰人在裡頭啼啼哭哭。<span class="科">見外介丑</span>老兒。你為何啼哭。<span class="科">外</span>你看。這不是桂英。被你威逼不過。把羅帕縊死在這里了。<span class="科">丑</span>呀。果然死了。我那兒。你好沒分曉。那王魁是什麼好人。你把性命也為他斷送了。<span class="科">丑</span></p>
        
        <p class="曲"><span class="牌">前腔</span>你眼巴巴指望夫榮妻貴。<span class="夾白">誰想他呵。</span>惡狠狠一旦忘恩失義。你氣冲冲不肯改嫁那富室。急煎煎情願做無夫鬼。你也休怨誰。明明是他害你。<span class="夾白"><span class="科">外</span>是你逼他嫁人。就是你害了他。到說他害你。<span class="科">丑</span>怎麼是我害他。</span>都是他焚香翦髮賢夫婿。<span class="夾白">我那兒。</span>你若告陰司非干娘事。也須知。滿望終身靠着伊。誰知。今日番教斷送伊。</p>
        
        <p class="白"><span class="科">外</span>媽媽。如今他死了。衣棺將何措辦。<span class="科">丑</span>他衣服還有幾件。那身上穿的好在這里。我見王魁去後。他裡邊衣上都打着同心結。金扭扣也有十來付在上。<span class="科">外</span>不信有許多。<span class="科">丑</span>你不信。我取幾付與你看。<span class="科">摸介</span>呀。公公。這個丫頭是詐死。<span class="科">外</span>怎麼有這等事。<span class="科">丑</span>你不信。心窩上還是熱的。<span class="科">外</span>有這等事。待我看來。呀。果然還是熱的。<span class="科">丑</span>我得知了。三五個月前。與他算命。說他有兩晝夜黃泉之厄。後來還有起死回生之兆。<span class="科">外</span>原來如此。寧可信其有。不可信其無。我與你且把他扶在殿後空房中。看守一兩日。禱告神道。尋個醫人救他一救。倘有再生之日。也未可知。<span class="科">丑</span>這個也使得。扶他進去了。待我回去報與二姨知道。</p>
        
        <p class="落詩">不是冤家不聚頭。<br />生離死別兩悠悠。<br />三寸氣在千般用。<br />一旦無常萬事休。</p>
        
        <h2 id=ch27 class="chapter"><span class="齣題">第二十七齣　明冤</span></h2>
        
        <p class="白"><span class="科">鬼判先上外扮大王上</span>湛湛青天不可欺。未曾起意早先知。善惡到頭終有報。只爭來早與來遲。<span class="科">叫判官小鬼介</span>今日北方有一陰魂到此訴冤。不許阻當他。<span class="科">判</span>領法旨。<span class="科">旦上</span>妾身只為王魁這廝辜恩負義。把羅帕纏死。我想在生時節。脂脂粉粉。今日黃泉之下。杳杳冥冥。好悽慘殺人也。</p>
        
        <p class="曲"><span class="牌">北四邊靜</span>虛飄飄神魂茫昧。愁雲靉靆。慘霧淒迷。舉步難移。暗洒黃泉淚。亂攛的沙堆石砌。<span class="夾白">這里是海神爺廟裡。我在生時曾與王魁到此設誓來。</span>早來到舊遊之地。</p>
        
        <p class="白">你看殿門大開在此。不免到殿下拜伏。申訴一番。<span class="科">外</span>婦人有何冤枉。到吾殿下。<span class="科">旦</span></p>
        
        <p class="曲"><span class="牌">耍孩兒</span>只為生死冤業相遭際。只為死生冤業相遭際。忍將心疼從頭提起。桂英敫氏告王魁。<span class="夾白"><span class="科">外</span>你是敫桂英。告王魁什麼來。<span class="科">旦</span></span>他如今幸爾登高第。一醉瓊林忘扊扅。別選豪門配。這的是停妻再娶。亂法胡為。</p>
        
        <p class="白"><span class="科">外</span>原來為婚姻事。這事不是我衙門聽理的。不得在此纏擾。階下陰魂。你可到閻王殿下訴因由。吾神呵。但司海內風濤險。不管人間閒是非。叫小鬼與我扶那婦人出去。<span class="科">扶出介旦</span>天那。奴家將為死歸地府。要告大王與我明白此事。如今大王又不准理。卻不枉了這一場。為什麼</p>
        
        <p class="曲"><span class="牌">五煞</span>把花容埋塵土。只為與惡冤家做對壘。如今待悔如何悔。昨宵誤聽三更夢。今日裡空銜九地悲。那神靈也將人戲。賺咱上高處。掇了梯兒。</p>
        
        <p class="曲"><span class="牌">四煞</span>到如今前怎避。後怎歸。船到江心補漏遲。茫茫苦海深無底。<span class="夾白">王魁那廝我好恨。</span>只願你前程九萬里。恐怕三尺神明不可欺。恢恢天網難容恕。<span class="夾白">我這里陰陰長夜。孤魂渺渺。王魁。你在陽世。與那新人好逍遙也。</span>又不比更長寂寞。夜短歡娛。</p>
        
        <p class="白">奴家在此空自埋怨一場。這冤苦幾時申泄。是爺爺託夢。因此把羅帕纏死。如今他不肯准理。更有誰知此情。到此罷不得了。不免再撞進去。把生前死後之事。細訴一番。他敢是記上來也。<span class="科">進介外</span>婦人怎麼又進來。<span class="科">旦</span>大王爺聽奴細稟。奴家在生時。曾與王魁在大王爺面前焚香設誓來。</p>
        
        <p class="曲"><span class="牌">三煞</span>念生前兩誓辭。一樁樁是公案兒。這些恩山怨海關心處。<span class="夾白">大王爺。則你呵。</span>聰明正直應難昧。我痛苦悲傷訴與誰。<span class="夾白">奴家在陽世懇告大王。又是大王託夢與奴家。</span>蒙囑付夢中語。道是陰司間隔。待俺陽壽終時。</p>
        
        <p class="白">因此奴家把羅帕纏死。來告大王。若大王爺不肯准理。卻不枉了奴家這條性命。<span class="科">外</span>呀。這婦人因我託夢。自家纏死。特來懇告我。可憐你有這等貞烈之性。我這里與你剖斷個明白。判官。與俺查檢簿籍。要見何年月日何人在此焚香設誓。<span class="科">判介</span>告大王。查得元豐二年三月十五日有濟寧王魁和萊陽敫桂英到殿設誓。如有負心者。甘墮刀山。永沉苦海。<span class="科">外</span>原來有這一宗公案。那婦人你把王魁負你的情。從頭訴說一番。<span class="科">旦</span>謝大王爺爺。聽奴家說來。</p>
        
        <p class="曲"><span class="牌">二煞</span>則我將從頭怨恨提。<span class="夾白">那王魁呵。</span>是濟寧人在洛陽下第歸。飄零寄跡萊陽地。他呵青春未遂乘龍志。<span class="夾白">那時親央媒氏。到奴家螟蛉父母謝德惠夫妻面前。求納為婿。</span>又不是紅葉空流御水詩。仗冰人。諧匹配。眼見的百年結髮。不離側三載相偎。</p>
        
        <p class="白">他與奴家做了三年夫婦。只為上京應試。臨別之時。奴家正怕有今日。故此到大王爺殿下焚香設誓。誰想他到京中了狀元呵。</p>
        
        <p class="曲"><span class="牌">一煞</span>鳳池得借棲。燕巢忘舊主。身榮又向豪門贅。<span class="夾白"><span class="科">外</span>他贅在那家了。<span class="科">旦</span>他贅在韓丞相家了。奴家被媽媽逼令改嫁金壘。只為那冤家。抵死不從。</span>我寧甘九死無他志。他忍負三年竟再妻。害得我生巴巴自墮冤業地。<span class="夾白"><span class="科">外</span>他入贅在韓丞相家。你那里曉得。<span class="科">旦</span>大王爺。他近日有書回來。</span>俺只道喜孜孜萬金家信。到是一紙休書。</p>
        
        <p class="白">他書上明寫道。到京幸中狀元。因韓丞相欲招為婿。一時強從。教奴自改嫁人去。好苦。<span class="科">外</span>原來如此。我聽汝從頭說事因。簿書點檢甚分明。王魁負了神前咒。兀的不斷送萊陽敫桂英。判官與我速差鬼兵二十名。帶領陰婦。一同到王魁跟前。攝收他魂靈到來。與他折證。<span class="科">判</span>領法旨。<span class="科">旦</span>謝大王。</p>
        
        <p class="曲"><span class="牌">收尾</span>展開生死門。倒斷恩讎會。<span class="夾白">王魁。</span>量這番有翅也難飛去。少不得與那新人霎時拆了對。</p>
        
        <p class="白"><span class="科">旦下外</span>判官你可速差鬼兵。隨着婦人去。正是</p>
        
        <p class="落詩">從空伸出拿雲手。<br />提起天羅地網人。</p>
        
        <h2 id=ch28 class="chapter"><span class="齣題">第二十八齣　折證</span></h2>
        
        <p class="曲"><span class="牌">遶地遊</span><span class="科">生上</span>仁風吹遍。閭巷絃歌滿。官衙冷。一庭苔蘚。秋風過眼。猛驚心那人不見。怪鱗鴻何事至今杳然。</p>
        
        <p class="白">吏散公餘早閉門。蕭蕭梧葉亂秋聲。兀坐焚香思往事。西風落日不勝情。下官自中榜後。除授此職。到任來。不想尚缺郡守。一郡事都屬下官掌理。且喜物阜民安。詞清訟簡。焚香晏坐。啜茗觀書。誠為樂事。但我在此安享富貴。竟不知夫人安否何如。前日在京時。即便寫書寄與賣登科錄的。到萊陽報喜。就請夫人竟赴徐州任所。但不知此書可曾到否。教我時刻在懷。好悶人也。</p>
        
        <p class="曲"><span class="牌">集賢賓</span>重重離恨難自遣。思量展轉淒然。他受苦擔辛圖美滿。別來後。有萬千腸斷。指望我功成名顯。畢竟把佳音頻盼。<span class="夾白">此書若沒有差失。想已到多時了。他若見此書呵。</span>料應愁眉展。又怕他生憎去遲來晚。</p>
        
        <p class="白">且住。我想起來。前日雖有書寄去。那賣登科錄的人莫非有些差遲。我如今不免再寫一封書。差的當人去。方纔不致誤事。左右。取紙筆過來。<span class="科">末上介</span>你自迴避。<span class="科">介</span>呀。身子如何霎時這般疲倦。一回也想不起來了。為甚的神思不安。</p>
        
        <p class="曲"><span class="牌">囀林鶯</span>神魂恍惚霜毫軟。昏昏沒倒沒顛。莫非相思攪得愁心亂。想當初誓海盟山。他把香雲痛翦。念此情。忍霎時拋閃。悶無言。睜睜望眼。寂寞淚闌干。</p>
        
        <p class="白"><span class="科">作驚介</span>呀。好沒頭緒。我想夜來曾得一夢。夢見梨花一枝。纔扳在手。卻被一陣狂風。將花吹墮。以後又取起來置在瓶中。其花復鮮。不知何兆。<span class="科">作倦介</span>呀。如何身子一發昏眩起來。莫非是不祥。</p>
        
        <p class="曲"><span class="牌">啄木鸝</span>如病裡。似夢間。<span class="科">鬼暗上下</span>鬧攘攘虛聲過耳邊。<span class="科">驚介</span>眼生花慘霧愁霾。亂庭除沙暗風掀。<span class="科">介</span>無形有影空中見。瞻前忽後魂飄散。<span class="夾白"><span class="科">鬼上下</span>呀。</span>滿目間非人非獸。<span class="夾白"><span class="科">旦上</span>王魁。你負得我好苦。<span class="科">生</span></span>呼名姓似婦人言。</p>
        
        <p class="白"><span class="科">旦</span>王魁這廝。你好負心也。<span class="科">生</span>你是那個。<span class="科">旦</span>我是敫桂英。<span class="科">生</span>我的妻如何這般模樣。莫非是鬼。<span class="科">旦</span>我如今不是你的妻子了。<span class="科">生慌介</span></p>
        
        <p class="曲"><span class="牌">香柳娘</span>卻怎生蓬頭垢面。卻怎生蓬頭垢面。一簇鬼兵交戰。磨牙攘臂爭相犯。<span class="夾白"><span class="科">旦</span>王魁。還我性命來。<span class="科">生</span>呀。</span>你果是陰魂負冤。你果是陰魂負冤。因甚赴冥途。一聲聲將咱怨。<span class="科">旦</span>你身榮再婚。你身榮再婚。害我把香羅自纏。你這獸心人面。<span class="科">生</span></p>
        
        <p class="曲"><span class="牌">前腔</span>聽他咬牙關恨言。聽他咬牙關恨言。不明不暗。<span class="夾白"><span class="科">旦扯生</span>快隨我去。<span class="科">鬼捉介生</span></span>遮攔不住相牽挽。<span class="夾白"><span class="科">旦</span>我要拿你去見海神爺。<span class="科">生</span></span>那神靈與我。那神靈與我。有甚干連。到此胡沾染。<span class="科">旦</span>你在神前罰願。你在神前罰願。我拚生訴冤。今日與伊分辨。</p>
        
        <p class="白"><span class="科">鬼捉生介</span>快走。快走。<span class="科">旦扯生</span>王魁這廝。好好隨我去。教你渾身是口也難言。遍體排牙說不得。<span class="科">生倒地介鬼旦下末上</span>天有不測風雲。人有旦夕禍福。有這等異事。我老爺在書院中閒坐。我在廳後邊只見陰風淅淅。殺氣騰騰。一陣鬼兵。帶着一個婦人。盤盤旋旋。啼啼哭哭。把我老爺鎖着。牽出衙門。那時急欲去救他。被黑沙亂滾。不得近前。霎時風息煙消。天朗氣清。不免到書院中一看。呀。老爺原來暈倒在這里。老爺老爺。呀。叫也叫他不醒。牌子們。快來扶老爺進去。<span class="科">眾上介</span>快扶到裡邊臥牀上睡着。一面請醫人調治。正是青龍共白虎同行。吉凶事全然未料。<span class="科">下</span></p>
        
        <h2 id=ch29 class="chapter"><span class="齣題">第二十九齣　辨非</span></h2>
        
        <p class="白"><span class="科">外上</span>小聖鎮海神是也。昨日巡遊海島。不曾坐殿。今日得暇。不免勘取敫氏王魁這設誓情由。判官何在。<span class="科">判鬼上</span>善惡若無報。乾坤必有私。伏大王。有何法旨。<span class="科">外</span>昨日差鬼兵帶同陰婦敫桂英。勾取王魁陽魂到殿審問。緣何不見到來。<span class="科">判看介</span>那東方一道寒雲。敢是來也。<span class="科">鬼帶生旦上</span>去程如走電。歸路似奔濤。陰令應難阻。陽官不可逃。王魁桂英當面。<span class="科">生旦介外</span>王魁。我查得你困萊陽時。深虧了敫桂英。到京分別時。誠恐兩下有負。來吾殿下。焚香設誓。如何纔得中選。竟自重婚韓氏。休了桂英。你這停妻再娶之罪。恰要認來。<span class="科">生</span>念王魁曾讀詩書。頗諳禮義。豈不知結髮之恩不可忘。再娶之條不可犯。當初桂英臨別之時。曾焚香以設誓。大王所聞。前日王魁中榜之後。即修書以報喜。差人可證。若說休妻一事。萬死難甘。<span class="科">外</span>休得胡說。你不曾休妻。寄來的休書是那個寫的。從實供來。<span class="科">生</span>大王。前日王魁寄來的是家書。並不是休書。大王且聽稟。</p>
        
        <p class="曲"><span class="牌">啄木兒</span>那日春闈後僥倖時。忙寫家書報我妻。道蒙除僉判徐州。請同行懸望如期。<span class="夾白"><span class="科">外</span>既然如此。如何又入贅在韓丞相家了。<span class="科">生</span>大王。並不曾入贅在他家裡。這話有個緣故。那韓丞相呵。</span>他曾央媒氏來求配。我哀言苦口堅辭拒。<span class="夾白">那時節並不曾有重婚之事呵。</span>為甚寫休妻一紙書。</p>
        
        <p class="白"><span class="科">旦</span>大王。不要聽他。</p>
        
        <p class="曲"><span class="牌">前腔</span>那虧心漢。負義賊。巧語花言一訕虛。<span class="夾白">王魁。你書上寫道。</span>韓丞相強要求婚。我只得勉赴佳期。<span class="夾白"><span class="科">生</span>呀。桂英。那書是誰人寄來的。<span class="科">旦</span>你還道是誰人。</span>他道是京師人。因賣登科錄。王狀元明白教傳語。這紙休書難抵諱。</p>
        
        <p class="白"><span class="科">外</span>王魁。這是怎麼說。<span class="科">生</span>有這等不明白的事。大王。</p>
        
        <p class="曲"><span class="牌">三段子</span>那韓家幼女長和短。我也知他怎的。<span class="夾白">桂英。</span>這王魁此書真和假。你也詳察是非。怕有奸人驀地生惡意。乘機就裡施毒計。致使伉儷心離。蕭牆禍起。</p>
        
        <p class="白"><span class="科">旦</span>王魁。你不要強辯。那寄書人明說道。</p>
        
        <p class="曲"><span class="牌">前腔</span>在狀元行寓。領緘封。疾忙便馳。竟到萊陽報知。<span class="夾白">那時我接了書。謝公與媽媽都在。</span>當面前孜孜看的。<span class="夾白">那日媽媽正逼我改嫁金壘。又見了那休書呵。</span>他一時憤怒增十倍。萬千辱罵。教我難支對。<span class="夾白">因此上把香羅帕纏死。要與你陰司對理。王魁。你這一封書呵。</span>是勾命公文。冤家案底。</p>
        
        <p class="白"><span class="科">外</span>我看你兩下情詞。事有可疑。方纔聞敫桂英有媽媽逼他改嫁金壘之言。莫非此處有些情弊在裡頭。這休書若非王魁。必有奸謀。離間他的夫妻。也未可知。判官。與我逐一查那善惡文簿。要見何年月日。有何人套寫王魁家書。掇賺他夫妻離間。有無明白。<span class="科">判介</span>查得元豐二年十一月十六日。據値日功曹來報。有萊陽金壘。欲謀桂英為妻。設計套換書信。以致夫妻離間。<span class="科">外</span>原來如此。王魁。果然非你之罪。<span class="科">生</span>謝大王。那金壘這廝。害我妻的性命好苦。<span class="科">旦</span>原來奴家錯告了你到陰司。好苦。<span class="科">外</span>不要啼哭。我與你做主。那金壘為富不仁。傷殘人命。將他陽壽減除二紀。陽司處決報應。仍把他婚姻錄內注定。二世鰥居絕嗣。<span class="科">判</span>領法旨。<span class="科">外</span>又看得王魁桂英陽壽俱未該盡。況王魁守義。貴不易妻。桂英堅志。死不改節。懿德可嘉。爵祿宜永。與他再世。夫妻完聚。差鬼兵各自送歸陽世。王狀元。你夫妻二人請起來。<span class="科">生旦</span>多謝大王再生之恩。<span class="科">拜介</span></p>
        
        <p class="曲"><span class="牌">歸朝歡</span>奸書遞。奸書遞。夫妻永離。感尊神冥諧陰配。黃泉杳。黃泉杳。幽魂怎歸。感尊神回生起死。須臾地府冤一洗。輪迴絕勝三生遇。再轉陽春照鳳幃。</p>
        
        <p class="白"><span class="科">外</span>叫判官火速差兵。送陽官夫婦二人。還魂去者。<span class="科">生旦</span>正是。我和你隨這鬼兵一路兒去。<span class="科">外</span>大抵乾坤多一照。免教人在暗中行。<span class="科">下生旦</span></p>
        
        <p class="落詩">堪笑奸謀枉用心。<br />陰司報應甚分明。<br />莫言暗室無知見。<br />須信空中有鬼神。</p>
        
        <h2 id=ch30 class="chapter"><span class="齣題">第三十齣　回生</span></h2>
        
        <p class="曲"><span class="牌">霜天曉角</span><span class="科">外丑上</span>長眠夢杳。爭得重泉曉。<span class="夾白"><span class="科">丑</span>我那桂英的兒。</span>耳畔悲哀知否。你孤魂何處飄搖。</p>
        
        <p class="白"><span class="科">外</span>媽媽不要煩惱。我那兒敢是有救。多應不死。<span class="科">丑</span>人也死兩日了。還說有救。你也敢是睡着了。<span class="科">外</span>你不知道。我夜來有一夢。甚是奇怪。夢見海神爺與我說道。你那桂英。我已放他還魂了。但他咽喉氣絕。無由接引。近日有個青牛祖師。常到殿間閒遊。明日他來。你可拜求他。自有道理。<span class="科">丑</span>原來得此一夢。我今早看他的面色。越越的紅白了。摸他的胸前。至今溫溫的。莫非前日算命之言。有些應驗。若果有甚麼道人來。我與你求他一救。救得他轉。也未可知。<span class="科">外</span>正是正是。媽媽。夢中還有一句話。不好說得。<span class="科">丑</span>有甚話。<span class="科">外</span>那海神爺道。都是你那婆子。逼他改嫁。害了他性命。<span class="科">丑</span>不要諕我。果有這話。公公。你與我說道不干我媽媽事便好。這個不是當耍的。<span class="科">外</span>媽媽早知害怕。悔不當初。<span class="科">丑介</span>遠遠來的是個道人。莫非就是他。<span class="科">淨扮青牛道人上</span>煉得身形似鶴形。千株松下一巖經。人來問我無餘事。月在中天水在瓶。自家姓葛。號稚川子。在塵世走動。別號青牛祖師的便是。昨日在蓬萊山閒行。乘風到此。此地有鎮海大王。延我茶話。話間云有個女冤敫桂英屈死在廟。陽壽尚未該盡。求我救他一命。這救生是我本心。有何不可。不免到廟間看一回。<span class="科">介外</span>師父拜揖。師父莫非是青牛祖師。<span class="科">淨</span>我就是。你如何曉得。<span class="科">外丑拜介</span>祖師祖師。可憐見我有一小女。名桂英。因有冤屈事。將羅帕纏死在此兩日了。面色還是紅的。心頭還是熱的。昨夜夢見神人道。明日有位青牛祖師來。他便救得。沒奈何望祖師神力匡扶。<span class="科">淨</span>這個容易。他死在那里。<span class="科">外丑</span>起初原死在這里。恐怕觸穢神像。移在後殿。<span class="科">淨</span>你那老人家差了。大凡暴死的。不可移動他尸骸。恐他魂魄無所歸着了。你快去扶在原死的所在來也。<span class="科">外丑</span>是是。正是如此。<span class="科">外丑下擡旦上</span>我那兒輕身泛體。全仗祖師救他一命。<span class="科">淨</span>且不要嚷。待我靜靜的行針下藥。<span class="科">步罡介</span>拯世扶危體道心。膏肓二豎不須尋。胸中天突氣猶在。足下冲陽脈未沉。<span class="科">身上按介</span>媽媽。你把他頭來略扶起些。與他元氣三口。<span class="科">丑</span>是有了。<span class="科">淨</span>再把他口兒張開些。<span class="科">介</span>填藥餌。按金針。湧泉一穴最功深。須知八法施神妙。起死回生値萬金。<span class="科">介</span>醒醒。<span class="科">旦歎氣介丑</span>好了好了。我那兒甦醒甦醒。<span class="科">旦</span>我那官人。<span class="科">外丑</span>我那兒。我在這里。<span class="科">旦</span>媽媽。<span class="科">丑</span>我兒甦醒。<span class="科">淨</span>不要忙。緩緩扶他起來。<span class="科">介外丑</span>多感祖師救我女兒。將甚補報大恩。<span class="科">淨</span>我那望你報來。霎時去也。還乘白鶴歸三島。滿駕清風到九虛。<span class="科">下外</span>呀。那祖師倏然就不見了。真是仙人救我的兒。<span class="科">丑</span>我那親親的兒。慢慢捱將起來。再不埋怨你了。<span class="科">旦</span>我的娘在那里。<span class="科">外丑</span>我在這里。我那兒。你這兩日呵。</p>
        
        <p class="曲"><span class="牌">月雲高</span>神魂縹緲。悠悠向誰靠。你含卻悽惶淚。沉沉向誰告。<span class="夾白">我那兒。昨日呵</span>命乏絲毫。今日事都難料。<span class="夾白">你纏死之後。</span>那痛苦還知否。怎生受黃泉道。瞑目昏昏這幾宵。白日陰陰在何處着。</p>
        
        <p class="白"><span class="科">旦</span>我死後呵。</p>
        
        <p class="曲"><span class="牌">前腔</span>倉惶顛倒。胡行任荒草。恍忽靈神廟。將衷情哀告。<span class="夾白"><span class="科">外丑</span>哀告些甚麼來。<span class="科">旦</span>告那王魁休書一事。海神爺呵。</span>攝取王魁。一一推詳到。他並沒重婚娶。是金壘生圈套。<span class="夾白">那休書都是金壘寫的。他家書寫道。除授了徐州僉判。請我同到任所。那曾有休書來。謝得海神爺審問明白。放我二人還魂。夫妻長得完聚。<span class="科">外丑</span>可知道海神爺原來這等有靈。你死了兩日。胸前還是溫溫的。<span class="科">旦</span>媽媽。</span>這是心不成灰怨未消。生死恩讎苦這遭。</p>
        
        <p class="白"><span class="科">外丑</span>孩兒。這金壘如何不報應他。<span class="科">旦</span>我在昏迷中。聽見神明決斷道。金壘為富不仁。傷殘人命。減壽二紀。陽司處決。注他二世鰥居絕嗣。<span class="科">外</span>原來這等報應。難消難消。<span class="科">丑</span>我兒。那海神爺不曾說我甚麼來麼。<span class="科">旦</span>也聽見他說。媽媽逼奴改嫁金壘一事。因此查得他改書情弊來。<span class="科">丑</span>孩兒不要嚇我。我如今再不要你改嫁人了。</p>
        
        <p class="落詩">抵事好驚心。<br />時間命險傾。<br />藥醫不死病。<br />佛度有緣人。</p>
        
        <h2 id=ch31 class="chapter"><span class="齣題">第三十一齣　驅敵</span></h2>
        
        <p class="曲"><span class="牌">北點絳唇</span><span class="科">淨扮張元領兵上</span>寶劍風生。緋袍雲染。靴尖按踹破天關。怕什麼韓和范。</p>
        
        <p class="白">鐵騎如雲劍氣雄。金城千里笑談空。中原謾說多飛將。誰敢燕然勒漢功。自家姓張。名元。字雷復。乃西夏國一員大將是也。文武兼通。威名遠播。擁百萬之羆貅。專四方之征伐。論用兵。孫吳當居前列。較攻戰。韓彭宜在下風。隨他九里山戈戟如麻。止用鎗尖兒撥成血塹。一任八門陣機關似網。只須馬足兒蹂作平沙。智不讓博浪之張良。勇那數拔山之項羽。振旅長驅。而敵國之兵聞風解甲。攻城掠地。而鎮藩之將面縛開門。真個是播掀風浪番身去。收拾山河反掌間。近日蒙吾王敕旨。着俺統兵經略南朝郡縣。且喜威如破竹。所向無前。爭奈徐州守將种諤這廝。招納叛亡。我家士卒往往去歸附了他。如今不免提兵晝夜兼行。乘他無備攻徐州。教他智不及用。勇不能施。一鼓可下。叫軍士們整頓器械。連夜向徐州去。<span class="科">眾介淨</span>你看初冬天氣。弓勁馬肥。正好征戰也呵。</p>
        
        <p class="曲"><span class="牌">北混江龍</span>日高煙淡。倚天長劍影衝寒。聲馳沸海。令走搖山。鎧砌銀紋。恰便是龍駕雨。鍪斜金翅。可兀的虎生翰。氣騰騰霧結。陣繞繞雲連。黃沙慢起。烏角吹殘。鼙鼓掩轟雷。旗纛驅飛電。指日間長驅席捲。凱奏師旋。</p>
        
        <p class="白">軍士們。快趲行前去。<span class="科">眾應介</span></p>
        
        <p class="落詩">兵行貴神速。<br />連宵便拔營。<br />指揮摧勁敵。<br />鼓掌破堅城。</p>
        
        <h2 id=ch32 class="chapter"><span class="齣題">第三十二齣　傳箋</span></h2>
        
        <p class="曲"><span class="牌">一枝花</span><span class="科">生上</span>離魂隨夢遠。官況緣愁淺。淹淹狂病起。驚拋閃。結髮恩多。險作傷心怨。死生關。幾不免。變幻無端。又添上一番繚亂。</p>
        
        <p class="白">巫峽迢迢舊楚宮。至今雲雨暗丹楓。浮生盡戀人間樂。惟有襄王憶夢中。下官前日在書院中。忽然神思困倦。只見陰風四起。黑氣漫空。一陣鬼兵擁我妻桂英。口內稱冤道枉。悲泣之間。不覺眼目生花。暈倒在地。那鬼兵拿我到萊陽海神廟鞫問。道我入贅在韓丞相家。休了桂英。致他把羅帕纏死。赴陰司告理。幸得海神查檢簿籍。卻是金壘把我家書改作休書。以致夫妻離散。以此放我兩下回生。再續前緣。有此奇怪之事。差王興到萊陽看我夫人。果然事體如何。就請他疾忙赴任相會。王興那里。<span class="科">末上</span>堂上聞呼喚。階前聽使令。老爺有何分付。<span class="科">生</span>我自得此奇怪之事。坐臥不安。如今寫書一封在此。差你到萊陽問取夫人消息。就請一同謝家親屬到任。不可遲誤。<span class="科">末介生</span>還有一件。我書上雖則寫明。還要你對夫人說。</p>
        
        <p class="曲"><span class="牌">懶畫眉</span>道是成名巳把喜音傳。<span class="夾白">前日書上就請夫人到徐州任所來。</span>指望會面殷勤在早晚間。如何消息竟茫然。<span class="夾白">莫非此書呵。</span>被奸人套換生機變。<span class="夾白">你說因此。如今又差小人來接取夫人。請作速起程去。</span>尚有往是來非欲細言。</p>
        
        <p class="白">待我打發盤纏。你就去罷。<span class="科">末介小生扮种諤上</span></p>
        
        <p class="曲"><span class="牌">前腔</span>忽聞胡騎透重關。千里紛騰起堠煙。<span class="夾白">小校通報。种爺下馬。要議軍情緊急事。<span class="科">報介見介小生</span>老先生曉得麼。那元昊這廝。</span>無端遣將寇中原。恐青徐一帶橫生患。守禦須當早戒嚴。</p>
        
        <p class="白"><span class="科">生</span>原來如此。元帥如何處置。<span class="科">小生</span>學生正來請教。那水陸城門。怕有奸細出入。合當謹閉了。<span class="科">生</span>這個是呀。王興。你如今又去不得了。<span class="科">末介生</span>元帥。學生愚見。暫且固守城池。堅壁清野以待。看他來時。作應變計策。<span class="科">小生</span>老先生所言有理。但不知是何人領兵。有多少人馬。打從那一路來。早上已差探子打聽去了。且待他回報。別作戰守之計。<span class="科">小旦扮探子上</span></p>
        
        <p class="曲"><span class="牌">北鬭鵪鶉</span>展幟追風。揮鞭度險。掩棘埋荊。則兀的衝昏破暗。閃這所虎窟龍潭。不禁那靴痿鞚軟。<span class="夾白">報報。報事探子回來也。<span class="科">見介小生</span>你回來了。那軍情怎麼。<span class="科">小旦</span>自那日領軍令呵。</span>大踏步那顧間關。不分遠近。赤律律將令難違。一樁樁軍情都探。</p>
        
        <p class="白"><span class="科">小生生</span>你到那一個所在。恰又早來了也。<span class="科">小旦</span></p>
        
        <p class="曲"><span class="牌">紫花兒序</span>覷百里漫漫煙起。望一會隱隱塵飛。岡岡的近紅日西暉。</p>
        
        <p class="白"><span class="科">小生</span>那百里外見塵頭起。恰近了也。你到這所在。天色將晚。他那里安營了麼。<span class="科">小旦</span></p>
        
        <p class="曲"><span class="牌">金焦葉</span>我只見鬧嚷嚷人撩煙亂。密匝匝千迴萬轉。一營營鳴鈴震鐸。一個個埋鍋造飯。</p>
        
        <p class="白"><span class="科">小生</span>那時安營了。你曾潛看他軍馬多少。器械如何。<span class="科">小旦</span></p>
        
        <p class="曲"><span class="牌">調笑令</span>側身兒的悄行。側身兒的悄行。暗揣他聲息相傳。<span class="夾白">呀。</span>小可的猛將有數十員。大都來雄兵有十餘萬。大都來雄兵有十餘萬。馬咆哮。渾身也掛着鐵甲明耀日。戈矛刀劍立如山。戈矛刀劍立如山。赤緊的號令霜嚴。</p>
        
        <p class="白"><span class="科">小生生</span>約有十萬之眾。你可曾窺他排着陣勢。立着那營寨何如。<span class="科">小旦</span></p>
        
        <p class="曲"><span class="牌">禿廝兒</span>只見那門旗按四方八面。馬步軍分布勾連。齊臻臻左廂右廂。前驅後殿。他都甲不解。刀不鞘。弓不鬆弦。殺氣漫漫。</p>
        
        <p class="白"><span class="科">小生生</span>你打聽得他主將姓甚名誰。要打從那一路進兵來。<span class="科">小旦</span></p>
        
        <p class="曲"><span class="牌">聖藥皇</span>都道是張相公不敢把名傳。他可猛過項羽力拔山。勇過項羽力拔山。<span class="夾白"><span class="科">小生</span>原來是張元這廝。從來軍中呼他為相公。雖則是元昊家一員名將。此人有勇無謀。非吾敵手。你還探得他要攻那一處來。<span class="科">小旦</span></span>他敢也冒巉巖。陵戲險。打徐州要路來不遠。打徐州要路來不遠。望元帥忙守禦。緊防閑。</p>
        
        <p class="白"><span class="科">小生</span>我都曉得。我這里整頓人馬。與他交戰便了。<span class="科">小旦</span></p>
        
        <p class="曲"><span class="牌">尾</span>他那里軍馳馬驟疾如箭。不移時怕撞過了郊關地面。<span class="夾白"><span class="科">小生</span>我自理會得。叫軍校。賞他酒米豬肉羊肉。你暫去歇息者。<span class="科">小旦介</span></span>俺這里儘殘生。落得這一頓飽餐。恰纔好着意用兵機。把三軍膽按。</p>
        
        <p class="白"><span class="科">下生</span>賊勢這般猖獗。元帥計將安出。<span class="科">小生</span>學生正欲請教。久聞老先生有文武之才。若得出一妙計。學生自當效力。<span class="科">生</span>不敢不敢。若論愚見。元帥可疾忙點起軍馬。離城二十里立寨拒戰。那張元不走。必成擒矣。<span class="科">小生</span>老先生何以見之。<span class="科">生</span>吾聞兵法。百里而趨利者蹶上將。且彼千里而來。欲襲我無備。不銜枚出奇。乃從平坦。聲息相聞。使我得知其虛實。且早晚兼行。士卒疲困。我往彼客。以逸待勞。萬無不勝之理。<span class="科">小生</span>老先生所見有理。正合愚意。還有一件。那中軍旗號一面。上打着老先生的旗號。寫道是狀元參謀王。不須老先生出兵。只用此虛聲耳。<span class="科">生</span>卻為何來。<span class="科">小生</span>元昊那廝。最畏服我朝文臣。有智謀韜略。他若望見狀元參謀的旗號。先已奪氣了。此所謂上戰攻心也。<span class="科">生</span>這個一憑元帥主張。今日就火速進兵。不宜稍遲了。<span class="科">小生</span>軍校傳令各將官。一齊到大教場聽點。<span class="科">眾應介小生</span>那廝他</p>
        
        <p class="曲"><span class="牌">節節高</span>無名起寇端。總狼貪。敢行千里輕索戰。看揮長劍。斬婁闌。懸可汗。雄兵一一都精練。管教不放隻輪返。明朝試聽凱歌旋。霎時一洗山河怨。<span class="科">合</span></p>
        
        <p class="曲"><span class="牌">尾聲</span>摧鋒陷敵憑神算。任縱橫出奇應變。斬將搴旗呼吸間。</p>
        
        <p class="落詩">白馬將軍赤錦袍。<br />雙懸櫜鞬臂烏號。<br />衝鋒獨斬單于首。<br />腥血淋漓污寶刀。</p>
        
        <h2 id=ch33 class="chapter"><span class="齣題">第三十三齣　滅寇</span></h2>
        
        <p class="曲"><span class="牌">水底魚</span><span class="科">淨扮張元領兵上</span>鐵騎長驅。雄兵十萬餘。鞭梢指處。把徐州四面圍。把徐州四面圍。</p>
        
        <p class="白">軍士們。遠遠望見人馬。連營結寨。打着中軍旗號。敢是种諤這廝前來迎敵。殺上前去。</p>
        
        <p class="曲"><span class="牌">前腔</span>鞭梢指處。把徐州四面圍。把徐州四面圍。<span class="科">下小生領兵上</span></p>
        
        <p class="曲"><span class="牌">前腔</span>那賊深入懸兵。如魚就釜烹。教他來時有路。歸去定無門。歸去定無門。<span class="夾白">軍士們。前面人馬就是張元這廝。擺開陣勢與他交戰。<span class="科">淨眾上</span></span>鞭梢指處。把徐州四面圍。把徐州四面圍。<span class="夾白"><span class="科">介淨</span>軍士們。問他那里。何人領兵。<span class="科">介小生眾</span>我這里种元帥親自領兵。還有參謀王狀元在中軍寨。好好投降罷。<span class="科">淨</span>那怕你無名小將。白面書生。放馬相持。<span class="科">戰介淨敗下小生</span>這廝被我殺得膽喪魂飛。眾兵亂竄。都逃遁了。軍校。與我再追上去。</span>教他來時有路。歸去定無門。歸去定無門。</p>
        
        <h2 id=ch34 class="chapter"><span class="齣題">第三十四齣　虛報</span></h2>
        
        <p class="白"><span class="科">丑扮軍士求乞上</span>一不做。二不休。若要成。做到頭。自家為何道此兩句。我乃是徐州城外一個小卒。慣僱與人差使。那城中金大員外。要謀那鳴珂巷謝家的女兒為妻。那女子已有丈夫了。卻是濟寧王魁。上科得中狀元。在徐州做僉判。見說近日有賊兵舉發。圍了徐州。未知勝敗。那金員外與我錢鈔。教我扮作求乞的軍士。到他家門首求乞。他家若問我時。只說是徐州殺敗的軍。近日賊兵圍了徐州。王僉判親自出戰。被賊兵殺得片甲不存。王僉判也殺在亂軍中了。知他丈夫死了。必然改嫁與金員外。咳。雖然如此。也是陰騭勾當。得了他幾貫錢。不得不如此。呀。鳴珂巷還在前面。待我趲步前去。<span class="科">下旦上</span></p>
        
        <p class="曲"><span class="牌">霜天曉角</span>驚思幽會。瘦影依然自。垂絕半生雲雨。巫山長夢初回。</p>
        
        <p class="白">死因郎負妾。生悔怨郎非。妾死幸復生。郎魂歸不歸。奴家那日縊死。自分永歸泉世。幸得海神放我還魂。青牛祖師救了性命。只是無端害我丈夫。也到陰司受苦。若果有此事。想他在徐州做官。那一日必然也有一場大難。天那。只道是他負我。誰想是我負他。如今杳無音信。竟不知下落。好悶人也。<span class="科">貼上</span></p>
        
        <p class="曲"><span class="牌">前腔</span>人間最異。生死幽明際。多少冤情屈緒。不明不暗誰知。</p>
        
        <p class="白"><span class="科">見介貼</span>大姐。你自從前日這場大難。如今容顏尚自這般消瘦。可憐可憐。<span class="科">旦</span>似奴家這般容顏光景。那有好的時節。今日得生足矣。<span class="科">貼</span>大姐。莫道是陽間善惡。沒有陰司報應。若非海神靈顯。幾乎屈害了你夫妻兩人。<span class="科">旦</span>這是連我也不信。明明是鬼兵拿我丈夫到陰司對理。他把家書念與我聽。說道除授徐州僉判。差人接我。隨同到任。此事若果有之。他在徐州做官。如何再不見個音信。<span class="科">貼</span>想早晚必竟有實信來。你且寧耐。<span class="科">旦</span>姨娘。我心上好不煩苦也。</p>
        
        <p class="曲"><span class="牌">香遍滿</span>思量底事。教人展轉生暗疑。半道如人還似鬼。卜得死相逢。生來依舊離。<span class="夾白">姨娘。這陰司的事。杳杳冥冥。</span>又誰知真與虛。<span class="夾白">我丈夫呵。</span>卻也難料他生和死。</p>
        
        <p class="白"><span class="科">貼</span>大姐。你身子這般模樣。省些愁煩罷。我與你且到庭除前閒步一回。少散悶懷。<span class="科">介</span></p>
        
        <p class="曲"><span class="牌">前腔</span>你撇開愁慮。寬心且保多病軀。<span class="夾白">譬如你前日死了。今日幸然呵。</span>留得殘生作道理。你黃泉得再歸。這神靈事豈虛。可知道姻緣數未終。必竟有相逢處。</p>
        
        <p class="白"><span class="科">丑上</span>廚中有冷飯。路上有饑人。<span class="科">介</span>這鳴珂巷這一家就是謝家了。待我叫一聲。求乞求乞。<span class="科">貼</span>有什麼乞兒在外。我與你進去罷。不要採他。<span class="科">丑叫介旦</span>姨娘。想是我前世不修今受苦。那窮苦的人。布施些他。積些陰德也好。<span class="科">貼</span>也說得是。我與你同去問他。呀。是個軍士打扮。為何抄化。<span class="科">丑</span>奶奶。我是徐州軍士。近日被賊兵圍了徐州。我這里都被他殺敗了。小人幸然逃得性命。在這里沒有盤纏。沒奈何一路求乞回去。<span class="科">旦</span>姨娘。聽他說什麼徐州。陡起我心上事來。莫非就是我丈夫說徐州做僉判的所在。<span class="科">貼</span>這也未可知。且問他看。<span class="科">旦</span>那軍士。我且問你。徐州是那個在那里做官。<span class="科">丑</span>徐州沒有太守。王僉判老爺在那里掌印。<span class="科">旦</span>姨娘。僉判姓王。莫非是他。我再問你。那王僉判你曉得是那里人。喚甚麼名字。<span class="科">丑</span>他是濟寧人。是前科狀元王魁。<span class="科">旦</span>姨娘。果然是他了。<span class="科">貼介旦</span>他在那里做官好麼。<span class="科">丑</span>做官好。做官好。可惜這等一個好老爹。只為要保守城池。領兵親自督戰。卻被那賊兵圍在中間。亂砍死了。<span class="科">旦</span>原來我那丈夫又被賊兵殺了。好痛苦也。<span class="科">倒介貼</span>大姐甦醒。<span class="科">介丑</span>雙手擘開生死路。一身跳出是非門。<span class="科">旦醒哭介</span>我那丈夫。</p>
        
        <p class="曲"><span class="牌">青哥兒</span>當初與你在死裡空相會。如今我得重生。你反歸泉世。<span class="夾白">前日是我連累你到陰司呵。</span>還望你孤魂有路歸。今番料不得你重生理。<span class="夾白">我那丈夫。前日你也為我而身死。今日我豈肯負你而獨生。</span>難道我偷生做了負義人。忍教你做無妻鬼。</p>
        
        <p class="白"><span class="科">介貼</span>大姐。待我扶你到裡邊去。你且不要啼哭。此事虛實。尚未可知。<span class="科">旦</span>姨娘。我想起來。千休萬休。不如死休。奴家也只是尋個自盡罷了。<span class="科">貼</span>說那里話。</p>
        
        <p class="曲"><span class="牌">前腔</span>迢迢路隔千山水。如何輕信得傳來語。<span class="夾白">大凡事體。不要一時性急了。</span>你不記得前番一紙休書。<span class="夾白">今日之言呵。</span>又焉知不是惡黨生奸計。<span class="夾白">前日因為輕信了書。險些死了。</span>幸得神靈救你得再生。<span class="夾白">如今你又不審詳細。又要尋死。</span>恐又把殘生枉送也成何濟。</p>
        
        <p class="白">待我請公公媽媽出來。說與他知道。教他外邊去問個消息。公公媽媽快出來出來。<span class="科">外丑上</span>入門休問榮枯事。觀看容顏便得知。你兩人為何叫得我這般慌張。<span class="科">旦哭介外丑</span>為何又在此啼哭。<span class="科">旦</span>聞說我丈夫被賊兵殺了。<span class="科">外丑</span>這是那里來的說話。<span class="科">旦</span>方纔有個求乞的。他是徐州軍士。說我丈夫在徐州做僉判。被賊圍了城池。親自領兵督戰。殺死在亂軍中了。<span class="科">外</span>有這等事。恐怕沒有這話。早上我在縣前閒走。聞報事的到縣裡去報道。有賊兵攻徐州。被徐州守將殺退了。如今又往別處去。故此行文到各郡縣。要修輯武備。保守城池。看起來徐州官兵得勝了。豈有此事。想必是虛傳。不要信他。<span class="科">旦貼</span>原來如此。只願是虛的便好。<span class="科">外</span>不要慌。待我再出去細訪。便知分曉。<span class="科">旦</span>多謝公公。就去訪問訪問。<span class="科">外</span>我兒。</p>
        
        <p class="曲"><span class="牌">羅帳裡坐</span>我思之。就裡此事公然是虛。<span class="夾白">那徐州僉判呵。</span>他職非武臣。何故在沙場戰死。<span class="夾白"><span class="科">丑</span>此事也未可知。我兒。</span>倘他適遭其遇。你好早尋活計。<span class="夾白"><span class="科">旦</span>媽媽。他若死了。生也徒然。</span>生不得與他做夫妻。死亦隨他做鬼。</p>
        
        <p class="白"><span class="科">外</span>你且不要啼哭。待我出去尋問消息便了。</p>
        
        <p class="落詩">莫為死傷生。<br />從容且耐心。<br />萬般都是命。<br />半點不由人。</p>
        
        <h2 id=ch35 class="chapter"><span class="齣題">第三十五齣　雪恨</span></h2>
        
        <p class="白"><span class="科">眾敗軍上</span>力盡胡弓軟。時乖鐵馬遲。軍如喪家狗。一似落湯雞。<span class="科">淨張元上</span>咄。細細叨叨說些什麼。<span class="科">介</span>恨小非君子。無毒不丈夫。自家攻城掠地。所向無前。料那种諤這廝。非吾敵手。領兵逕取徐州。反被他殺敗了。軍馬折了大半。我在軍前。見他擺着陣勢。有正有奇。如風如雷。他那有這等本事。昨日拿得一個逃竄的。卻是徐州人。問他軍中事體。原來他那中軍旗上。打着參謀狀元王。乃是徐州僉判王魁。說道我軍到時。种諤只要閉門自守。都是王魁這廝設計出兵。我到被那白面書生這場撓敗。細訪他家小在萊陽地方。我如今星夜領兵到萊陽。乘其無備。殺進城去。擄了萊陽寶貨。殺盡了王魁的家小。方快我意。軍士們。聽吾號令。<span class="科">眾應介淨</span></p>
        
        <p class="曲"><span class="牌">四邊靜</span>銜枚疾走萊陽地。乘虛出不意。教他有翅也難飛。無門可逃避。<span class="夾白">軍校。殺進萊陽城時。知道那個是王魁的家小。</span>與我不分真偽。盡皆殺取。災禍及池魚。都來做刀下鬼。</p>
        
        <p class="落詩">克日到萊陽。<br />兼程星夜行。<br />休言敗殘旅。<br />堪作報冤兵。</p>
        
        <h2 id=ch36 class="chapter"><span class="齣題">第三十六齣　軍情</span></h2>
        
        <p class="曲"><span class="牌">菊花新</span><span class="科">生上</span>朔風一夜戰塵飛。雲暗關河望眼迷。虎帳坐熊羆。氣吐群狐屏息。</p>
        
        <p class="白">千里雲開殺氣橫。劍鋒飛電馬蹄輕。天山落盡殘胡騎。瀚海波澄洗漢兵。且喜張元這廝被俺兵殺得大敗。星夜遁去。但不知打從那里去了。今日种總兵收兵進城。待他來時。便知端的。<span class="科">小生上</span></p>
        
        <p class="曲"><span class="牌">前腔</span>揮戈隨把犬羊驅。回首何須挽落暉。腥血洒征衣。劍鍔尚流殺氣。</p>
        
        <p class="白">小校去報。<span class="科">介生</span>快請。元帥一奮虎威。賊兵喪膽。封疆無恙。蒼生帖然。此皆坐享公之福也。<span class="科">小生</span>此乃聖天子之洪福。老先生之妙算。學生何功之有。還有一件。那賊雖敗去。星夜捲甲而行。我徐州一方。雖保無虞。只恐各處郡縣。一時無備。被他乘虛攻掠。為此學生一面行文到各府官。教他嚴加守禦。一面行文到各縣官。教他嚴加守禦。一面差哨馬。探聽賊兵所向。可追則追。當禦則禦。庶免縱寇之責。<span class="科">生</span>元帥神算。人不可及。然那賊這一場大敗。想必遁歸矣。<span class="科">小生</span>老先生。你不知那張元這廝呵。</p>
        
        <p class="曲"><span class="牌">紅衲襖</span>他生得鐵錚錚的八尺軀。雄赳赳有萬人敵。雖不諳兵家這幾行精密機。也恰有莽撞來一團麄膽氣。他那勇敢卒尚有五萬餘。能戰將猶存數十輩。恐他自愧無功。不敢空歸也。搪向東來又突西。</p>
        
        <p class="白"><span class="科">生</span>原來如此。元帥所見有理。<span class="科">小生</span>不敢。哨探的想必就回來也。<span class="科">丑上</span>號令風霆迅。軍情不可遲。一心忙似箭。兩腳走如飛。<span class="科">見介小生</span>你回來了。打聽得賊兵往那里去了。<span class="科">丑</span>那日殺敗之後。小的遠遠隨他。不勾百里之地。他那里整頓殘兵。銜枚捲甲。晝夜兼程而進。要到萊陽去。乘虛攻破萊陽城。只要殺盡了萊陽百姓。<span class="科">生</span>如何獨要攻萊陽。<span class="科">丑</span>這個小的不知。但悄悄的聞得他軍中幾句口號道。剋日到萊陽。兼程晝夜行。休言殘敗旅。堪作報冤兵。<span class="科">生</span>報冤兵。萊陽與他有冤讎。<span class="科">小生</span>便是。只恐萊陽無備。<span class="科">生</span>怎麼好。倘或破了萊陽。怎生是好。<span class="科">小生</span>老先生。那萊陽不是貴處。怎麼大有憂色。<span class="科">生</span>一言難盡。</p>
        
        <p class="曲"><span class="牌">前腔</span>萊陽縣雖非是松菊廬。是我受恩深。瓜葛處。<span class="夾白"><span class="科">小生</span>老先生此處有什麼瓜葛。<span class="科">生</span></span>只為前科未遂功名志。淹困於斯不得歸。<span class="夾白">此時呵。</span>影煢煢尚未妻。<span class="夾白">就在此處求婚。喜得姻緣偶然。本城謝家有一女。就入贅在他家了。</span>效蒹葭。諧比翼。<span class="夾白">學生寒荊為我受了無數淒楚。自中榜之後。還不曾見面。</span>不知他生死安危也。<span class="夾白">如今要差人去接他到此相會。又遭此變。</span>苦只苦三月風煙一紙書。</p>
        
        <p class="白"><span class="科">小生</span>原來如此。不必憂慮。學生荷蒙朝廷勑旨。得以便宜行事。如今賊犯萊陽。雖無老先生尊眷在彼。學生豈敢按兵坐視。況有尊眷。學生親自提兵。星夜走到萊陽。料然他不及措手。可保無虞。且請寬心。<span class="科">生</span>若如此。不特學生蒙福。是亦救一方塗炭也。感德感德。還有不識進退之懇。家書一封。欲差小僕王興到寒家迎取家眷。一同到此。但恐兵戈阻隔。仰賴元帥護持。<span class="科">小生</span>這個當得。<span class="科">生</span>王興那里。<span class="科">末上介生</span>王興。你隨着种爺軍校去。<span class="科">背對末云</span>你訪那金壘這廝。果有套書之事。就稟上种爺。依法處治他。<span class="科">末</span>曉得。<span class="科">小生</span>這軍機不可遲緩。就此奉別。</p>
        
        <p class="落詩">西風獵獵陣雲高。<br />側坐雕鞍膽氣豪。<br />行看橫戈衝虜騎。<br />髑髏飛血濺征袍。</p>
        
        <h2 id=ch37 class="chapter"><span class="齣題">第三十七齣　收兵</span></h2>
        
        <p class="曲"><span class="牌">水底魚</span><span class="科">淨扮張元領兵上</span>雷厲風行。惟聞人馬聲。教他不及掩耳。玉石盡皆焚。玉石盡皆焚。</p>
        
        <p class="白">軍士們。前面就是萊陽城了。<span class="科">內吶喊介</span>你看城上吶喊。擺列器械。閉門堅守。一定是走漏了風聲。他那里得以預備。呀。後面塵頭起處。莫非有救兵到來。軍校。疾忙一齊努力攻上城去。</p>
        
        <p class="曲"><span class="牌">前腔</span>教他不及掩耳。玉石盡皆焚。玉石盡皆焚。<span class="科">下小生領兵上</span></p>
        
        <p class="曲"><span class="牌">前腔</span>鼠竄狐奔。公然敢橫行。到焰魔天上。我足下快騰雲。我足下快騰雲。</p>
        
        <p class="白">前面就是張元軍馬。殺上前去。</p>
        
        <p class="曲"><span class="牌">前腔</span>走到焰魔天上。足下快騰雲。足下快騰雲。</p>
        
        <p class="白"><span class="科">淨眾上</span>又是种諤這廝。追我怎麼。<span class="科">小生</span>你這廝無端攻我城池。殺我百姓。我前來拿你。<span class="科">淨介小生介戰介淨敗下小生</span>你看那賊殺得片甲不存。張元那廝單騎走了。今番料他無能為矣。軍校就在城外安寨。暫息勞頓。分付城上守城的報與本縣知道。方纔乃徐州總鎮种爺。已殺退賊兵。欲進城來。恐騷擾地方。故此在城外安歇。明日就回兵了。如今開了城門。我有公幹。差人進城。不得攔阻。<span class="科">眾分付介內應介</span>再差精兵二十名。在外營俟候。恐有本縣官員相見。止收稟帖。明日見罷。<span class="科">眾介</span>軍校。前日王僉判老爺差王興在中軍。喚他來。<span class="科">末上</span>頃刻狼煙靜。須臾殺氣收。王興叩頭。<span class="科">小生</span>你如今就進城去見了你老爺的夫人。道你老爺就要請家眷。剋日到任。可疾忙收拾行裝。我與本縣討夫馬。一路上再差精兵護送。但要作速。不可遲留了。<span class="科">末</span>謝老爺。小的就進去了。</p>
        
        <p class="落詩">一鼓去渠魁。<br />萊陽免禍危。<br />鞭敲金凳響。<br />齊唱凱歌回。</p>
        
        <h2 id=ch38 class="chapter"><span class="齣題">第三十八齣　往任</span></h2>
        
        <p class="曲"><span class="牌">鵲橋仙</span><span class="科">旦上</span>人亡地遠。干戈相向。災禍重山疊嶂。<span class="科">貼上合</span>無憑底事正徬徨。又添上愁城千丈。</p>
        
        <p class="白"><span class="科">旦</span>姨娘。福無雙至原非謬。禍不單行總是真。奴家丈夫凶信。尚未知有無。如今又有賊兵攻城。甚是危急。一家性命。也不可知。這場苦楚。怎生是好。<span class="科">貼</span>城中不聽得聲嚷。人都說不知那一路有救兵來。把賊兵殺退了。公公已出去看來。就打聽你丈夫消息。待他回來。便知分曉。<span class="科">旦</span>各處干戈撩亂。莫非我丈夫死信是真的。好苦。</p>
        
        <p class="曲"><span class="牌">解三酲</span>痛傷心夫憂妻難。死生情故國他鄉。<span class="夾白">我那丈夫呵。</span>倘幸然得保身無恙。又難卜我存亡。他若果然白骨埋荒草。<span class="夾白">奴家呵。</span>肯生把紅顏對曉粧。<span class="科">合</span>怕俱成枉。綿綿恨。無休不了。地久天長。<span class="科">貼</span></p>
        
        <p class="曲"><span class="牌">前腔</span>念離人不堪愁況。更無端禍起蕭牆。但願天教早晚賊兵散。你兒夫信變為祥。<span class="夾白">那時再見太平。你夫妻重會。也未可知。</span>澄清倘似黃河水。懽會應如綠野堂。<span class="科">合前外上</span></p>
        
        <p class="曲"><span class="牌">不是路</span>兵勢張皇。已為蒼生驅虎狼。<span class="夾白"><span class="科">旦貼</span>公公回來了。外邊聲息如何。<span class="科">外</span></span>你且從容取。一家兒喜事有幾樁樁。<span class="夾白"><span class="科">旦貼</span>有甚喜事。快說快說。<span class="科">外</span>請媽媽出來一同說。<span class="科">旦</span>媽媽出來。<span class="科">丑上</span></span>睡方酣。為何耳畔聲嚷嚷。<span class="夾白"><span class="科">外</span>你們曉得麼。</span>城外賊兵盡敗亡。<span class="夾白"><span class="科">眾</span>可喜可喜。被那個殺敗來。<span class="科">外</span></span>纔傳報。正是徐州鎮守一員將。<span class="夾白">將賊殺敗。</span>幸從天降。</p>
        
        <p class="白"><span class="科">眾</span>那徐州將姓甚名誰。為何統兵來救。<span class="科">外</span>方纔報道那將軍姓种名諤。是他鎮守徐州。那賊兵去攻徐州。被他殺敗了。追趕到這里。<span class="科">旦</span>既是徐州人馬。就是我丈夫做官的所在。公公可曾問他信息怎麼了。<span class="科">外</span>正是我方纔細細訪問。都說道賊兵被徐州軍馬殺敗了。如今太平無事在那里。我又問。見說徐州王僉判被賊兵殺了。有此事麼。那人道。徐州並不曾傷一人。豈有殺了僉判之理。看起來。前日的信。都是虛的了。<span class="科">旦</span>謝天地。但願如此便好。<span class="科">眾</span></p>
        
        <p class="曲"><span class="牌">皂角兒</span>歎身沉悶海愁山。擺不開冤嵐業瘴。願從今苦盡甘來也。須信吉人天相。想當初。烽煙阻。道路長。萬金書無能傳向。他倘然無恙。必思故鄉。還只在目前早晚。佳音可望。<span class="科">末王興上</span></p>
        
        <p class="曲"><span class="牌">不是路</span>步急心忙。不知謝氏家門存與亡。<span class="夾白">這就是謝公公家了。不免逕入。<span class="科">見介旦</span>王興。你回來了。一向如何再沒有音信。你如今從那里來的。老爺好麼。<span class="科">末</span></span>聽拜稟。<span class="夾白">老爺中榜之後。除授徐州僉判。只因欽限緊急。在京時呵。</span>疾忙之任整行裝。即把捷音傳。只為書回一向無音響。展轉思量。倍感傷。<span class="夾白">一日在書房中。忽然暈倒在地。</span>險些一命歸泉壤。<span class="夾白"><span class="科">旦</span>那時卻怎麼了。<span class="科">末</span>那時百般救治。一晝夜方纔甦醒。還有許多夢幻之事。不能盡說。</span>有書達上。有書達上。</p>
        
        <p class="白"><span class="科">旦</span>可喜有書在此。公公可拆開觀看。<span class="科">外</span>大姐。是姐夫與你的。我不好看得。你自家看了。與我說罷。<span class="科">旦</span>如此。待奴家看了。與公公說。<span class="科">看介</span>且喜如今平安無事。在那里做官。道是前日忽然得病。死到陰司。與奴家對理。是金壘把家書改了休書。這些說話。與奴家都是相同的。<span class="科">眾</span>有這等異事。果然是金壘設計。害你們夫妻。<span class="科">旦</span>他書上道。如今地方寧靜了。差王興在此接取家眷。同到任所相會。公公媽媽與二姨娘。必要同去走一遭。<span class="科">外</span>雖是該去。只怕許多人去。跋踄難行。<span class="科">末</span>這個不妨。那种老爺與俺老爹相厚的。他領兵來時。老爹把家眷相托與他。如今屯兵城外相候。一面就在萊陽起夫馬。他自發親兵護送。只因軍中不可停留。明日就要起程。奶奶這里。作速收拾行李。<span class="科">外</span>既如此作急。明日就起身罷。家中且把與這兩個家人看守。不久就要回來也。<span class="科">末</span>還有一件。老爺臨行分付。若金壘改書之事果有。還要與种爺說了。軍法處治他。<span class="科">旦外</span>這個使得。不要放過了那廝。<span class="科">旦</span>公公媽媽。不想今日又有相會之期。<span class="科">眾</span></p>
        
        <p class="曲"><span class="牌">皂角兒</span>正難捱無限淒涼。誰知道懽生一旦。頓鬆開百結愁腸。打疊起萬般離況。想從前。恩與怨。死和生。相廝守。如今不枉。莫辭勞攘。明朝捉裝。重逢處。一家骨肉。開顏撫掌。</p>
        
        <p class="曲"><span class="牌">尾</span>風光滿目行色壯。不憚山高并水長。望到他鄉勝故鄉。</p>
        
        <p class="落詩">死別生離幾散亡。<br />又逢今日豈尋常。<br />不是一番寒徹骨。<br />怎得梅花撲鼻香。</p>
        
        <h2 id=ch39 class="chapter"><span class="齣題">第三十九齣　途中</span></h2>
        
        <p class="曲"><span class="牌">虞美人</span><span class="科">小生上</span>紅輪閃映旌旗曉。虎帳寒差少。除殘早巳慰雲雷。旋聽凱歌聲起碧天低。</p>
        
        <p class="白">且喜張元這廝力盡計窮。單騎遁去。僅以身免。十萬雄兵。殲夷殆盡。雖未得親斬此賊。想也永不敢南侵了。軍校。打聽王僉判老爺家眷起程。我這里即便拔營。<span class="科">介末上</span>踏破鐵鞋無覓處。得來全不費工夫。<span class="科">見介小生</span>你來了。夫人與家眷。即日可就起程麼。<span class="科">末</span>行李俱完。就起程了。但恐一路險阻。望老爺這里方便。<span class="科">小生</span>萊陽已有夫馬。我這里着二百名親兵護送。隨我後哨走。不必掛念。<span class="科">末</span>還有事稟上老爺。那金壘改書之事果是真的。我家老爺臨行分付小人。多拜上老爺。拿下了他。<span class="科">小生</span>這果是真的。我自差兵密拿。解到徐州發落。你快回去稟上夫人。快起馬罷。我這里先行了。<span class="科">末介下小生</span></p>
        
        <p class="曲"><span class="牌">憶鶯兒</span>頒勝師。奏捷書。雲開萬騎龍甲馳。風繞千竿虎翅飛。層山障迴。衝塵雁迷。旌頭渺渺連煙樹。<span class="科">合</span>振長驅。懽聲動地。齊帶笑顏歸。</p>
        
        <p class="白">軍士們且慢行。少待王夫人人馬上來。<span class="科">眾扮兵上</span>蒙老爺密拿金壘。他先知覺了。連夜逃出城了。<span class="科">小生</span>若遇逃竄的。與我拿下了。<span class="科">眾介</span></p>
        
        <p class="曲"><span class="牌">前腔</span>振長驅。懽聲動地。齊帶笑顏歸。齊帶笑顏歸。<span class="科">旦貼上</span></p>
        
        <p class="曲"><span class="牌">虞美人</span>騰騰笳鼓催征早。梳罷粧臺曉。<span class="科">外丑末</span>風高日淺雁南飛。人在他鄉。強把故鄉離。</p>
        
        <p class="白"><span class="科">眾</span>澤國江山入陣圖。生民他計樂樵蘇。馮君莫話封侯事。一將功成萬骨枯。你看兵戈須息。四野蕭條。好淒慘人也。<span class="科">旦</span>王興。那行李都發完了麼。<span class="科">末</span>行李都點發人夫去了。轎馬在此伺候。种爺軍馬早上先行。恐去遠了。奶奶這里作速趲行罷。<span class="科">眾</span></p>
        
        <p class="曲"><span class="牌">憶鶯兒</span>風乍驅。塵滿衣。嵐光慘淡日影低。霜葉蕭疎會語稀。崎嶇路岐。嬌怯瘦軀。去心忙不憚勞形瘁。<span class="科">合</span>喜孜孜。一鞭行色。似就熟路駕輕車。<span class="科">眾兵上</span></p>
        
        <p class="白">种爺差親兵二百名護送。<span class="科">末報介旦</span>分付他後面行罷。<span class="科">行介眾</span></p>
        
        <p class="曲"><span class="牌">前腔</span>喜孜孜。一鞭行色。似就熟路駕輕車。似就熟路駕輕車。<span class="科">下淨扮金壘上</span></p>
        
        <p class="曲"><span class="牌">縷縷金</span>遭橫禍。受奔馳。只因自作孼。改休書。今日官司捕。無能迴避。向深山深處暫棲遲。明朝作區處。明朝作區處。</p>
        
        <p class="白">自家金大員外。只因前日謀取敫桂英。改了王狀元的家書。如今他教种總兵差兵拿我。只得棄家逃避。但不知逃得過也逃不過。</p>
        
        <p class="曲"><span class="牌">前腔</span>向深山深處暫棲遲。明朝作區處。<span class="科">下小生眾上</span></p>
        
        <p class="曲"><span class="牌">憶鶯兒</span>野瘴迷。風色淒。排空戈戟冰亂摧。繚繞旗旌雲四飛。沙淹馬蹄。煙籠劍輝。寒雲凍合天低樹。<span class="科">合</span>振長驅。懽聲動地。齊帶笑顏歸。<span class="科">淨復上</span></p>
        
        <p class="曲"><span class="牌">前腔</span>向深山深處暫棲遲。明朝作區處。</p>
        
        <p class="白"><span class="科">眾見拿住介</span>你莫不是金壘。拿去見老爺。<span class="科">介小生</span>你就是金壘麼。到逃在這里。<span class="科">淨</span>小人不是。<span class="科">小生</span>還說不是。綑起來。<span class="科">淨</span>不要綑。小人是。小人是。<span class="科">小生</span>是了麼。叫軍校拿到中軍官那里。先打上一百。綁在後哨。到徐州監候處治。<span class="科">眾</span></p>
        
        <p class="曲"><span class="牌">前腔</span>振長驅。懽聲動地。齊帶笑顏歸。<span class="科">旦眾上</span></p>
        
        <p class="曲"><span class="牌">憶鶯兒</span>山一回。水一回。倦馬不知人意疾。轉眼渾忘風物殊。冰林響珮。雪花散琪。寒容冷態皆成趣。<span class="科">合</span>喜孜孜。一鞭行色。似就熟路駕輕車。</p>
        
        <p class="白"><span class="科">末</span>遠遠望見大隊人馬。是种爺的了。那徐州城也將近了。趲上前去。<span class="科">合</span></p>
        
        <p class="曲"><span class="牌">前腔</span>喜孜孜。一鞭行色。似就熟路駕輕車。</p>
        
        <p class="落詩">不辭萬水與千山。<br />相見應知在目前。<br />便是雁飛不到處。<br />也須人被利名牽。</p>
        
        <h2 id=ch40 class="chapter"><span class="齣題">第四十齣　會合</span></h2>
        
        <p class="曲"><span class="牌">一枝花</span><span class="科">生上</span>兵戈喜息肩。猶自憂家難。這回應未卜歡和怨。</p>
        
        <p class="白">家山兵火正堪悲。忽報將軍破虜回。只恐佳人心似鐵。到今愁絕也成灰。前日賊犯萊陽。實切擔憂。幸种總鎮星夜統兵剿伐。早上有捷書到。報道賊兵大敗。張元遁去。我兵即日凱旋。雖則可喜。只是不見報我夫人的消息。竟不知他下落如何。悲歡之介。只在今日了。這番家書。是我王興齎隨着种家軍馬去。難道又有差池。</p>
        
        <p class="曲"><span class="牌">懶畫眉</span>封書料不阻風煙。只恐好事多磨有變遷。<span class="夾白">若前日陰司之事。果然有之呵。</span>今生必竟續前緣。早難道意外生他患。<span class="夾白">他若幸得平安。必竟要來呵。</span>又慮他怯弱風霜道路難。<span class="科">小生上</span></p>
        
        <p class="曲"><span class="牌">一枝花後</span>電轉風旋。萬虜俱擒翦。且暫把干戈偃。<span class="科">軍校報介相見介</span>去暴除殘。已為蒼生排難。</p>
        
        <p class="白"><span class="科">生</span>老先生。學生有一拜。仰賴雄威。殲夷滅寇。舉家佩德。萬姓銜恩。<span class="科">小生</span>此乃國家之福。生靈之幸。老先生之神助。學生何功之有。<span class="科">生</span>請問張元這寇。也是勁敵。老先生千里奔追。一鼓而下。何神速如此。<span class="科">小生</span>聽學生細說。</p>
        
        <p class="曲"><span class="牌">桂枝香</span>他憤兵貪戰。趨危涉險。敗殘馬困人疲。我乘勝長驅席捲。況他攻前未克。況他攻前未克。禦追無殿。豈意奇兵疾掩。<span class="夾白">只是走了張元這一個。其餘呵。</span>不放隻輪還。百姓無秋毫犯。萊陽已貼然。</p>
        
        <p class="白"><span class="科">生</span>可喜可喜。好快意。老先生智謀勇略。歷古名將也無能居右。還有所仰。小僕王興隨老先生去取荊妻家眷。不知如何了。<span class="科">小生</span>令夫人與合家尊眷。就在後面來了。萊陽給送夫馬。學生差親兵二百護衛。想日下也就到了。<span class="科">生</span>如此多謝。大德厚恩。何日可報。學生合當拜謝。</p>
        
        <p class="曲"><span class="牌">前腔</span>國危家難。雲開霧散。憑君一戰奇勳。全我百年姻眷。歎愁腸久結。歎愁腸久結。已拚終斷。豈料一絲重挽。<span class="夾白">若非老先生神威拯救。</span>想家園頃刻遭塗炭。應知再會難。</p>
        
        <p class="白"><span class="科">生</span>請問金壘改書一事。老先生已備知。此人果曾拿下否。<span class="科">小生</span>此賊已被學生拿下。昨日發與中軍官打上一百。見監在本府。叫左右。監中弔金壘出來。見王老爺。<span class="科">介淨扮禁子上</span>稟老爺。禁子具呈。監犯一名金壘。昨晚三更氣絕了。<span class="科">生小生</span>那廝已死了。那廝雖受刑而死。也是冥司報應。<span class="科">生</span>若非老先生。何由報泄此冤。聊具豆觴。與老先生洗塵。<span class="科">小生</span>不敢領命了。想尊眷此時將到。不當穩便。<span class="科">眾上</span>王老爺。家眷已到府門外了。<span class="科">小生</span>學生告辭了。<span class="科">生</span>多慢了。<span class="科">小生</span>還家劍鋒盡。出塞馬蹄穿。<span class="科">下旦眾上</span></p>
        
        <p class="曲"><span class="牌">滿江紅</span>水渡山登。情恍惚。風光轉眼。尚不道果到伊行。又逢他面。<span class="夾白"><span class="科">末</span>這里已是府門外了。通報。<span class="科">眾報介進見介合</span></span>瞥見猶疑還是夢。猛然不覺心驚閃。想那時爭得有今朝。提起番傷感。</p>
        
        <p class="白"><span class="科">生眾見介生旦拜生</span>夫人。不意生離。幾成死別。豈知今日。又續前盟。<span class="科">旦</span>相公。只為君恩。致生妾怨。重泉復作。再世難期。<span class="科">生</span>謝公媽媽二姨。也有一拜。自別常懷。不忘大德。倘成永訣。險作忘恩。<span class="科">外丑貼拜</span>竊附姻㜕。重羞閥閱。不蒙棄賤。乃辱垂情。<span class="科">生</span>說那里話。下官非負義之輩。夫人。下官前年中榜之後。即寄家書。中間阻隔之故。甚至奇怪。夫人。你道怎麼。<span class="科">旦</span>相公。家書改作休書。致奴把羅帕纏死。到陰司與海神爺執證。方知是金壘套寫的。蒙海神放我夫妻還魂。再得完聚。相公。你那時節也有甚麼報應麼。<span class="科">生</span>那日一時暈倒。似夢非夢。陰司之事。與夫人毫釐不差。可見冥冥之中。鬼神難昧。金壘這廝。我已告种總鎮拿下打一百。昨晚死了。<span class="科">眾</span>這廝被种總鎮打死了。這是惡有惡報。時辰未到。<span class="科">生</span>今日夫妻再合。親故重逢。實為奇遇。況道路風霜。天氣寒冷。少備樽酒。以敘久別。左右看酒。<span class="科">生送酒</span></p>
        
        <p class="曲"><span class="牌">梁州序</span>初歡重整。舊怨俱遣。追想幾成變幻。誰知今日相逢。猶似當年。更喜夫榮妻貴。德報恩酬。兩遂生平願。料應從此會。永團圓。始見松姿保歲寒。<span class="科">合</span>人意煖。寒威減。看冰霜景色春暉散。同話舊。謾酬勸。<span class="科">旦回酒</span></p>
        
        <p class="曲"><span class="牌">前腔</span>君恩幾負。微軀難免。<span class="夾白">奴家因前日休書這事。故誓與相公呵。</span>不入黃泉無見。豈料歡生意外。猶餘薄命紅顏。<span class="夾白"><span class="科">生偝與旦介</span>夫人前日與下官青絲一握。未嘗釋手。<span class="科">旦</span>相公。我的頭髮還在。奴家呵。</span>誓死完君白璧。你念我青絲。兩意堅金斷。芙蓉歸掌上。舞雙鸞。人面桃花似去年。<span class="科">合前外丑回生酒</span></p>
        
        <p class="曲"><span class="牌">前腔</span>這奇逢天上姻緣。更占斷人間魁選。<span class="夾白">老漢呵。</span>幸桑楡有賴。晚回青眼。<span class="夾白">王老爺。從此</span>箕裘復振。閥閱更新。故國聲華轉。你雙親窀穸杳。也開顏。封誥還期達九泉。<span class="科">合前旦貼回生酒</span></p>
        
        <p class="曲"><span class="牌">前腔</span>喜才郎德量弘寬。將往事記恩忘怨。倘相看今後。不枉從前。自愧家門卑鄙。身世衰微。玷辱君風範。縱然萍水遇。也念幾年間。莫道非親忍棄間。<span class="科">合前淨上報介</span></p>
        
        <p class="白">報喜報喜。种爺差小的來報喜。朝中韓丞相老爺保奏种老爺與老爺有剿寇大功。种老爺陞授都元帥。老爺陞授翰林院學士。齎勑官即刻就到了。<span class="科">生</span>曉得了。多拜上种爺。<span class="科">淨介下眾</span>賀喜賀喜。<span class="科">生</span>下官正欲任滿歸家祭掃。就討封贈與我先父母。如今又喜陞了。不免上表乞恩歸去。拜了我先父母墳塋。討了封誥。然後同家眷上京便了。我追想前日之事。怎知道有今日。<span class="科">眾</span></p>
        
        <p class="曲"><span class="牌">節節高</span>功名非偶然。總由天。樽前頓爽風塵眼。人爭羨。金馬臣。玉堂選。九霄雲外清風遠。鳳毛池上陽春遍。<span class="科">合</span>天上碧桃露華濃。日邊紅杏雲根煖。</p>
        
        <p class="曲"><span class="牌">前腔</span>崢嶸意氣添。錦衣旋。家山始有重歸面。須早晚。丹詔頒。追封遠。眼前骨肉加恩眷。重泉宗祖增光顯。<span class="科">合前</span></p>
        
        <p class="曲"><span class="牌">尾</span>重歡慶。真堪羨。這會合古今難見。莫把海誓山盟作等閒。</p>
        
        <p class="落詩">貴賤窮通天自裁。<br />莫施奸計巧安排。<br />誰言善惡無昭報。<br />禍福皆因積上來。</p>
    </body> 
</html>