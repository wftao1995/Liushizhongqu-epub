<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/雙珠記</title>
        <meta name="author" content="明　沈鯨　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">雙珠記</span></h1>

        <p class="作者">明　沈鯨　著</p>
        
        <h2 id=ch1 class="chapter"><span class="齣題">第一齣　家門始終</span></h2>

        <p class="曲"><span class="牌">蝶戀花</span><span class="科">末上</span>鐘送黃昏雞報曉。昏曉相催。世事何時了。萬古千愁人自老。春來依舊生芳草。　　忙處人多閒處少。閒處光陰。幾個人知道。獨上小樓雲杳杳。天涯一點青山小。<span class="科">問答照常</span></p>
        
        <p class="曲"><span class="牌">法曲獻僊音</span>足學王生。守貞郭氏。偕補鄖陽軍伍。怒激奸謀。釀成冤獄。哀誠感通真武。賴術士祈天府。寬刑調邊土。　　慧姬苦。入宮闈。纊衣詩意。君垂憫。賜結今生鴛侶。孝子幸登庸。棄官階行求父母。四貴同時。驗天綱前定之數。羨雙珠聚散。可以匹休合浦。</p>
        
        <p class="落詩">王濟川從軍受誣。<br />郭小艷鬻子全貞。<br />慧姬女寓詩賜配。<br />九齡兒棄職尋親。</p>
        
        <h2 id=ch2 class="chapter"><span class="齣題">第二齣　元宵燈宴</span></h2>
        
        <p class="曲"><span class="牌">齊天樂</span><span class="科">生上</span>師顏祖孔深紬繹。授受斯文一脈。道岸先登。天街思陟。整頓凌雲雙翮。飛騰未得。且揩洗靈珠。琢磨璞璧。待善價求沽貨皇家。方顯人中特。</p>
        
        <p class="誦"><span class="牌">鷓鴣天</span>養晦衡門志可貞。瓊琚玉珮燦星辰。詞鋒穎利疑無敵。筆力縱橫似有神。　　三峽水。滿腔春。龍蛇之勢以存身。雉膏會使當時食。盡攄忠誠贊紫宸。</p>
        
        <p class="白">小生姓王。名楫。字濟川。涿鹿鄙夫。雕蟲小技。焚膏繼晷。費終歲之鑽研。刮垢磨光。竊古人之糟粕。諸史已探其旨趣。六經頗究其淵源。既無董子天人之資。安有韓公山斗之望。正是崇拳石以成泰華。積涓流而至滄波者也。然而爛爛錦心。夙寓凌雲之筆。稜稜玉骨。方乘犯斗之槎。爭奈蘭省緣疎。無由踊躍。雲衢路杳。莫遂翺翔。未賓于舜門。且樂乎顏巷須信簡易工夫終久大。支離事業竟浮沈。小生世係荊湖道鄖陽衛軍籍。先年因劉黑闥之亂。流寓涿州。先祖生我先伯先父二人。不幸先父早世。先伯又被鄖陽勾補軍伍去訖。喜得老母盛氏。康寧無恙。門戶蕭條。終鮮兄弟。膝下承歡。惟荊妻郭氏。妹妹慧姬而已。小生虛度三旬。止生一子。方年四歲。小字九齡。今日正是元宵。不免薄具張燈之宴。聊伸舞綵之私。早間已邀韓姨娘在此。須索分付娘子與妹妹。請母親出來同賞則個。<span class="科">叫請介丑上</span></p>
        
        <p class="曲"><span class="牌">寶鼎兒</span>新正圓月夜。是處蓮炬。星球衝瑩。<span class="科">老旦</span>撒錦荔年年遺事。歎暮齡光陰難柄。<span class="科">旦貼</span>樂府神僊分兩籍。遙向慈幃稱慶。<span class="科">合</span>喜燈月交輝。壺觴兼舉。因時消興。</p>
        
        <p class="白"><span class="科">相見介老旦</span>老身生于盛氏。嬪于王門。早喪槁砧。僅存兒女。柏舟眇眇。矢志終身。萱草萋萋。銷魂半世。鏡中畏見青鸞舞。琴裡愁聞黃鵠音。家雖替于前人。業妄期于後胤。爭奈囊空瓶罄。奚堪旦夕之憂。力倦形衰。難駐光陰之逝。正是夜雨青燈孤枕淚。春風寒食九泉心。孩兒過來。閒門自閉。清夜宜安。你請大姨娘與我出來。有何話說。<span class="科">生旦貼</span>元宵佳節。燈月同明。聊具杯酒。少遣時光。<span class="科">丑</span>人生百歲。光陰有幾。既有燈酒。可暫一樂。<span class="科">合</span>誰家見月能閒坐。何處聞燈不看來。<span class="科">生遞酒介</span></p>
        
        <p class="曲"><span class="牌">錦堂月</span>絳闕春明。冰輪桂滿。須臾露臺光炳。三五元宵。暮靄瑞煙相映。惠風銷焰蠟搖丹。清露浥烘爐流鑛。<span class="科">合</span>人中景。願歲歲今宵。共拚酩酊。<span class="科">旦貼</span></p>
        
        <p class="曲"><span class="牌">前腔</span>偏稱。禁漏花深。繡工日永。星橋火樹縱橫。見九市三街。芙蕖遍開千頃。綺羅叢粉黛容嬌。珠翠簇麝蘭香盛。<span class="科">合前丑</span></p>
        
        <p class="曲"><span class="牌">前腔</span>堪並。閬苑層城。蓬壺方丈。霽色湛然如鏡。咫尺鰲山。雲中羽調輕清。望龍樓複道飛驚。瞻鳳輦翠華臨幸。<span class="科">合前老旦</span></p>
        
        <p class="曲"><span class="牌">前腔</span>思省。衰髮星星。憂懷耿耿。爭奈室如懸磬。屆此燈期。怎禁得觸物關情。望孤兒鶚薦高騫。冀弱女鴛盟誰訂。<span class="科">合前</span></p>
        
        <p class="曲"><span class="牌">醉翁子</span><span class="科">生</span>傾聽。我母氏因時寓警。敢策勵駑駘。快當馳騁。<span class="科">旦貼</span>引領。要早奮經綸。須信榮親在顯名。<span class="科">合</span>非畫餅。似脫穎囊錐。頭角崢嶸。</p>
        
        <p class="曲"><span class="牌">前腔</span><span class="科">丑</span>高迥。論鏖戰文場取勝。喜學海波瀾。準擬首先群英。<span class="科">老旦</span>休逞。恐風阻翔鶤。未遂扶搖萬里程。<span class="科">合前</span></p>
        
        <p class="曲"><span class="牌">僥僥令</span>幃展輝雲錦。簾垂晃水晶。料得十二都門人洶湧。鐵馬響春冰。戶未扃。</p>
        
        <p class="曲"><span class="牌">前腔</span>彩雲籠月冷。寶氣繞星清。恍惚素娥如將下。燈酒勸殘更。樂太平。</p>
        
        <p class="曲"><span class="牌">尾聲</span>人生斟酌皆前定。況逢時肯辜節令。誰能保來日陰晴。</p>
        
        <p class="落詩">千門燈火報年豐。<br />鏡裡鉛雲不汝同。<br />到底行藏誰預定。<br />莫將身世負春風。</p>
        
        <h2 id=ch3 class="chapter"><span class="齣題">第三齣　風鑑通神</span></h2>
        
        <p class="曲"><span class="牌">窣地錦襠</span><span class="科">末上</span>謾誇三峽倒詞源。俊骨英風氣浩然。春融桃浪激諸賢。鯤化溟濛會獨先。</p>
        
        <p class="白">江波冉冉連天碧。瑞氣文光映草色。臥龍驚奮舊精神。咫尺雲霄應可陟。小生姓孫。名綱。字天彝。本貫涿州人氏。質性溫醇。才華偉儷。詩書資博約。已優遊乎鳶飛魚躍之天。禮樂致中和。願鼓舞于虎嘯龍吟之地。雖收時論。未際運期。且守孔孟規模。可致伊周事業。大抵有基方築室。未聞無地忽成岑。我有窗友王濟川陳獻夫二人。遐襟耿度。望不可齊。懋學宏才。晦之益顯。誠文場之迅足。詞林之羽儀者也。今年大比。昨約二友來議應舉之事。此時想亦將到矣。<span class="科">小外上</span></p>
        
        <p class="曲"><span class="牌">前腔</span>五星炳煥聚奎邊。多士昂昂意象鮮。行看捧日上堯天。馳驟須先着祖鞭。</p>
        
        <p class="白">官樣文章大手筆。衙官屈宋誰能匹。冀得鴻臚第一傳。平地雷轟聲霹靂。小生姓陳。名時策。字獻夫。荷山川之曠靈。所存粹美。結日月之慧氣。厥秉英明。咀嚼瓊瑛。而允矣入神。翦剔綺麗。而燦然驚目。名未彰于帝里。志猶篤于親庭。今當大比。昨承孫兄約議赴舉。此是他門首。不免逕入。<span class="科">見介生上</span></p>
        
        <p class="曲"><span class="牌">菊花新</span>鏗鏘禮樂邁三千。上國觀光利用前。禁苑喜鶯遷。星斗胸羅期展。</p>
        
        <p class="誦"><span class="科">見介</span><span class="牌">浣溪沙</span><span class="科">生</span>小院閒窗春色深。<span class="科">末</span>重簾未捲影沈沈。<span class="科">小外</span>遺編豈敢廢研尋。　　<span class="科">生</span>義理一原須得意。<span class="科">末</span>知行兩字在潛心。<span class="科">小外</span>人間至樂尚儒林。</p>
        
        <p class="白"><span class="科">末</span>蓋聞荊山之玉。無翼而飛。鬱浦之珠。不脛而走。其登于章華。稱以結綠。雖人莫增其美。亦必待人而舉之。吾輩抱負固多。若不由當道推薦。何以致身于顯要。<span class="科">生</span>孫兄說那裡話。自古神龍出淵。風雲自異。璞玉為器。瑚璉俱珍。道既在我。人自求之。豈患莫己知哉。<span class="科">小外</span>君子進德修業。欲及時也。樂則行之。憂則違之。今當大比。未免上京取應。但恐鶤溟水闊。難舒奮翮之心。蟾窟天高。莫遂攀枝之手耳。<span class="科">生</span>窮通有命。富貴在天。不必預為多慮。<span class="科">末</span>功名得失。皆有先兆。聞得袁天綱先生精于術數。能知未來事。縉紳無不敬信。朝廷亦嘗宣召。待以隱士之禮。近日到此。寓在城東。欲請二兄往問前程消息。不知尊意若何。<span class="科">生小外</span>如此甚好。望乞指引。<span class="科">末</span>二兄既允。即當請行。<span class="科">行介</span>出處有先機。人情不預覺。一語覺迷途。殷勤尋郭璞。迤邐行來。此間就是。<span class="科">問介外內應上</span></p>
        
        <p class="曲"><span class="牌">前腔</span>庖犧遺緒費鑽研。賴有君平演後傳。徵應妙通僊。休咎幾微如見。</p>
        
        <p class="白">伯陽曾有易參同。奪盡陰陽造化功。養取心中真六甲。稽疑叶吉妙無窮。卑人袁天綱是也。有客相呼。須索迎候。<span class="科">見介</span>三位解元何來。<span class="科">眾</span>久慕高風。不勝心渴。特瞻雅範。聊展敬私。<span class="科">外</span>卑人材猶樗櫟。景迫桑楡。忽辱駕車。殊輝蓬蓽。動問高姓貴號。<span class="科">生</span>小生王楫。字濟川。<span class="科">末</span>小生孫綱。字天彝。<span class="科">小外</span>小生陳時策。字獻夫。<span class="科">外</span>三位俱大貴人也。素未荊識。此來必有見諭。<span class="科">眾</span>老丈聽吾等相告。</p>
        
        <p class="曲"><span class="牌">玉芙蓉</span>埋頭已有年。文戰頻遭蹇。幸當今賓興天下英賢。要將敷對傾肝膽。未必青錢皆中選。風雲便。問何能鶚薦。望示迷途。臨期庶免嘆迍邅。</p>
        
        <p class="白"><span class="科">外</span>元來三位下顧。要問前程之事。<span class="科">眾</span>今當大比。求卜一卦。以決所往。<span class="科">外</span>卑人之術。不止于卜。又能風鑑。斷人終身事業。<span class="科">眾</span>既善風鑑。尤覺便易。乞賜一相何如。<span class="科">外相介</span>三位俱是貴相。但發得太遲。所謂大器晚成也。<span class="科">看生介</span>王解元之相。有些古怪。當慢慢的講。且先相此二位。<span class="科">看末介</span>孫解元。</p>
        
        <p class="曲"><span class="牌">前腔</span>龐兒如月滿。眉際青雲斂。最宜他珠庭日角高懸。三才平稱榮非淺。五嶽旋歸德可宣。<span class="夾白">孫解元。你黃甲登庸。青瑣預籍。貴則貴矣。但恨時運未至。<span class="科">生</span>他做何等官。甚時可到手。<span class="科">外</span></span>司風憲。須十年始現。羨柏府蘭臺。崇階密勿壽綿延。</p>
        
        <p class="白"><span class="科">末</span>承教了。<span class="科">外看小外</span>陳解元。</p>
        
        <p class="曲"><span class="牌">前腔</span>儀容真偉烈。雙瞬光飛電。更堪欽虎頭燕頷胥全。英聲奇骨人中彥。怒髮剛髯閫外權。<span class="夾白">陳解元。你金符號令。玉帳威風。貴則貴矣。但不由黃甲出身。乃是軍功致位。目下時運也未至。<span class="科">小外</span>我本書生。素非武弁。若說軍功。無日可得矣。<span class="科">外</span>莫怪我說。依你尊相。要見得飄蹤邊塞。方能遂意干戈。</span>專征戰。須十年始現。<span class="夾白">陳解元。你到那時。還有一樁奇遇哩。可喜可喜。<span class="科">小外</span>有何奇遇可喜。<span class="科">外</span></span>羨桂掖牽絲。追蹤紅葉賜姻㜕。</p>
        
        <p class="白"><span class="科">眾</span>不信有這等事。<span class="科">外</span>非卑人胡說。相法見得如此。<span class="科">看生介</span>王解元。尊相好古怪。</p>
        
        <p class="曲"><span class="牌">前腔</span>豐姿雖冠冕。氣色殊難辨。<span class="夾白">你印堂昏暗。驛馬發動。必有遠戍之苦。<span class="科">生</span>應在幾時。<span class="科">外</span>即見了。</span>苦來朝戎裝遠離鄉田。<span class="夾白">咳。不好說得。<span class="科">生</span>君子問災不問福。但說不妨。<span class="科">外</span>你到那裡。又遇孛星為敵。要見</span>圜扉淹滯冤終雪。骨肉參商事可憐。<span class="夾白"><span class="科">生</span>若如此。怎得出身之日。<span class="科">外</span>無傷。英布當刑而王。那時卑人助一臂之力。轉危為安。功名又在遠方。看你男女宮明顯。又主令郎高第。官居清要。<span class="科">生</span>命既折挫。豈望身榮子貴。<span class="科">外</span>非卑人虛美之言。數皆前定。<span class="科">生</span>應在幾時。<span class="科">外</span>也發得遲。要見</span>功勳建。須十年始現。羨橋梓同榮。斷應緝續破應圓。</p>
        
        <p class="白">令郎與孫解元同榜。足下與陳解元同功。官祿雖異。時運相同。若論先屈後伸。所差不遠。<span class="科">眾</span>過蒙推奬。何以克當。<span class="科">外</span>目下雖若空談。將來必有實驗。三位不消疑訝。<span class="科">眾揖謝介</span></p>
        
        <p class="曲"><span class="牌">前腔</span>空靈三寸舌。藻鑑神明顯。想吾儕與君夙締深緣。蒙推休咎知懲勸。當慎行藏覬斡旋。<span class="夾白"><span class="科">外</span>三位功名來遲。非人之力能強。休生怨心。<span class="科">眾</span></span>何尤怨。且安貧處賤。俟數極時通。那時奮發任高騫。</p>
        
        <p class="落詩">雙眸炯若鑑懸秋。<br />能向塵中定品流。<br />單父呂公君莫是。<br />神機秘訣動王侯。</p>
        
        <h2 id=ch4 class="chapter"><span class="齣題">第四齣　勾補軍伍</span></h2>
        
        <p class="曲"><span class="牌">阮郎歸</span><span class="科">小生</span>玉麟銅虎布新條。褰帷肅下僚。一襦五袴頌聲遙。心專撫字勞。</p>
        
        <p class="白">五馬分符竹。專城寄獨優。政成徵檄至。借寇一年留。下官涿州刺史梁棟是也。連日迎送上司。不曾理事。未免案牘堆積。如今正是早衙時分。叫左右的放牌投文。<span class="科">左右丑淨上</span>千里關山遠。孤身道路難。官差急如火。時刻不盤桓。<span class="科">見介小生</span>你是甚麼人。<span class="科">淨</span>小人是荊湖帥府差來勾取軍丁的。有批文投上。<span class="科">小生</span>接上來看。<span class="科">看介</span>荊湖道節度使司為清查軍伍事。照得兵部勘合通查天下軍伍。舊管新收。開除實在。俱要造冊知會。以憑操調。行據鄖陽衛申稱。軍人王沂病故。見今缺伍。查得本軍原籍涿州。合行勾補。為此檄仰涿州常該官吏查取本軍親支以次戶丁。并妻解送着伍。須至檄者。既是軍務。叫左右的速拘王沂本管里老進來查取。<span class="科">左右介末丑上</span>暫時離井地。咫尺詣琴堂。<span class="科">見介小生</span>你兩個是鄖陽衛軍人王沂的親管里老。<span class="科">末丑</span>正是。奉老爺呼喚。有何分付。<span class="科">小生</span>你們聽我道。</p>
        
        <p class="曲"><span class="牌">大迓鼓</span>無端召爾曹。<span class="夾白">荊湖帥府清查軍伍。</span>移文火速。千里迢迢。整齊軍伍防征剿。<span class="夾白">本軍王沂病故。要勾取他戶下以次人丁頂補。</span>明查支派莫渾淆。<span class="科">合</span>若有稽違。罪罰不饒。<span class="科">末丑</span></p>
        
        <p class="曲"><span class="牌">前腔</span>明公命我曹。<span class="夾白">取黃冊一查。便知他戶下丁數。</span>疏支的派。析見秋毫。相應補伍丁拘到。刻期起解在明朝。<span class="科">合前末丑查冊介</span></p>
        
        <p class="白">一戶王沂。戶丁王津王楫。<span class="科">小生</span>王津王楫是王沂何人。<span class="科">末丑</span>王津是王沂的弟。王楫是王津的男。王津已故。該王楫補伍。拘他夫妻起解便了。<span class="科">小生</span>叫左右的點一名防夫進來。<span class="科">左右介外上</span>遞文書出入百般公府。解囚犯往來萬里程途。<span class="科">見介小生</span>都近前來聽我分付。</p>
        
        <p class="曲"><span class="牌">前腔</span>丁寧戒爾曹。<span class="夾白">這名軍丁</span>須知緊要。務使防範堅牢。軍門交割方為了。莫教縱弛致逋逃。<span class="科">合前末丑</span></p>
        
        <p class="白">小人們只管勾取。若是長解軍門交割。這兩個人的干係。<span class="科">淨外</span></p>
        
        <p class="曲"><span class="牌">前腔</span>關防屬我曹。登山涉水。千里辛勞。風霜餐宿勤昏早。批迴各要及期銷。<span class="科">合前</span></p>
        
        <p class="落詩">軍丁查補係欽依。<br />奉檄勾追不可違。<br />正是一心忙似箭。<br />必須兩腳快如飛。</p>
        
        <h2 id=ch5 class="chapter"><span class="齣題">第五齣　母子分珠</span></h2>
        
        <p class="曲"><span class="牌">臨江仙</span><span class="科">旦抱兒上</span>閒階和煦花如擁。柔風簾幕搖紅。轆轤聲轉粉牆東。寶猊煙未冷。山枕夢成空。</p>
        
        <p class="誦"><span class="牌">南鄉子</span>曉日壓重簷。斗帳春寒起去忺。天氣困人梳洗懶。眉尖。淡畫春山不喜添。　　閒把繡絲撏。認得金針又倒拈。陌上遊人歸也未。懨懨。滿院楊花不捲簾。</p>
        
        <p class="白">奴家郭氏之女。王郎之妻。乳名小艷。閱世三旬。宜家十載。荊釵韋布。恆存澹泊之心。木櫛芰裙。弗替堅貞之素。蟬鬢倦梳愁折鳳。蛾眉羞照恐驚鸞。姑氏顏衰。已迫桑楡之景。良人學就。未沾雨露之恩。乳哺嬰孩。苟延世裔。力供釜甑。莫繼晨昏。人不堪我之憂。形弗若心之泰。正是惟有深閨憔悴質。年年常倚繡牀看。今當大比。丈夫必往應試。但家貧乏費。如之奈何。待他回來商量。再作區處。<span class="科">生上</span></p>
        
        <p class="曲"><span class="牌">前腔</span>金門射策文星拱。洋洋意氣如虹。三奇六甲未應通。雨偏侵漏屋。風不助冥鴻。</p>
        
        <p class="白"><span class="科">見介旦</span>官人。試期將近。路費不周。親衰子幼。如何是好。<span class="科">生</span>娘子。功名且莫提起。日下即有災禍。是為可憂。<span class="科">嘆介旦</span>官人。你未飲上池水。豈知未然事。今宵之飲食。尚不能保。況來日之陰晴。其可預推乎。<span class="科">生</span>娘子說那里話。居安思危。保身之道。<span class="科">旦</span>縱使適遭其阨。敢問何以見之。<span class="科">生</span>昨日同孫陳二友。往訪術士袁天綱。扣問前程之事。被他斷盡終身得失。是以知其將然。<span class="科">旦</span>既有此話。願聞其詳。<span class="科">生</span>娘子聽我道。</p>
        
        <p class="曲"><span class="牌">桂枝香</span>憑他言諷。俾吾情悚。<span class="夾白">道我</span>來朝禍出無端。骨肉家庭難共。<span class="夾白"><span class="科">旦</span>他說官人往何處所。做甚勾當。<span class="科">生</span></span>去邊塞戍戎。去邊塞戍戎。<span class="夾白"><span class="科">旦</span>不信有這等事。<span class="科">生</span>不止于此。還有凶處。<span class="科">旦</span>請備細說。<span class="科">生</span></span>既遭愚弄。復罹冤訟。<span class="夾白"><span class="科">旦</span>若然。汝我終身休矣。<span class="科">生</span></span>不終窮。<span class="夾白">他許我十年後因軍功而富貴。</span>否極還須泰。父子同榮錦繡叢。<span class="科">旦</span></p>
        
        <p class="曲"><span class="牌">前腔</span>聆君所誦。渾如春夢。可憐穎悟高賢。顧被狂夫聳動。<span class="夾白"><span class="科">生</span>趨吉避凶。儒者之事。<span class="科">旦</span></span>縱趨避可從。縱趨避可從。空談奚重。徒憂何用。<span class="夾白">官人。</span>你且放從容。信步行將去。窮通係命宮。<span class="科">末丑淨外奔上</span></p>
        
        <p class="曲"><span class="牌">入賺</span>帥令如風。疾來到王家戶限中。把聲兒悄。窺觀竊聽探形蹤。<span class="科">生旦驚介</span>恁群雄。緣何搶攘輕廝哄。<span class="科">眾</span>為爾伯身亡取嫡宗。<span class="夾白"><span class="科">生旦哭介</span>列位何來。<span class="科">眾</span>荊湖帥府有批文在此。</span>軍情重。勾追嚴急休驚恐。<span class="科">縛生旦生旦哭</span>禍從天送。<span class="科">老旦貼忙上</span></p>
        
        <p class="曲"><span class="牌">前腔</span>想來文名姓誤相同。全仗恁鄉官秉至公。<span class="夾白"><span class="科">眾</span>休胡說。昨日太老爺呵。</span>當堂查覈。昭然支派豈朦朧。<span class="夾白"><span class="科">末丑</span>王沂是你的伯。王津是你的父。王沂無子。該你補伍。<span class="科">老旦貼</span>既是這等呵。</span>可使彌縫。願解簪脫珥充酬奉。<span class="夾白"><span class="科">眾</span>官法如爐。把來當耍哩。</span>猛可地令人怒髮衝。<span class="科">扯生旦介老旦貼哭介</span>懇借通融。變生倉卒無門控。<span class="夾白"><span class="科">跪求介眾</span>苦惱</span>此心堪慟。</p>
        
        <p class="白"><span class="科">末丑</span>天上人間。方便第一。我們且出外邊。待他收拾起身。<span class="科">淨外</span>上命遺差。蓋不由己。罷罷罷。便放從容些。正是當權若不行方便。<span class="科">末丑</span>如入寶山空手回。<span class="科">並下生旦</span></p>
        
        <p class="曲"><span class="牌">掉角兒</span>霎時間述言未終。徵應速禍不旋踵。鹿撞心薰然似焚。粟生肌凜然如凍。<span class="科">叩拜天介</span>攄微忱。籲蒼穹。并神眾。默相途中。<span class="科">老旦抱生貼扯旦哭介合</span>離懷種種。行蹤洶洶。嘆骨肉拊膺頓足。曷勝哀痛。<span class="科">老旦貼</span></p>
        
        <p class="曲"><span class="牌">前腔</span>覬他年將能化龍。恨今日驀成衰鳳。守衡門僅有母妹。望雲山別無昆仲。此一行。受牢籠。不輕縱。差操勞冗。<span class="科">合前老旦</span></p>
        
        <p class="白">孩兒媳婦。你此一去。値我暮景。不知今生再得見否。我有明珠二顆。是先世所遺。不敢輕棄。今分一顆與你帶去。我自留一顆。以寓合浦還珠之意。<span class="科">分珠與生旦介眾上扯生旦哭並下老旦貼哭倒介</span></p>
        
        <p class="曲"><span class="牌">尾聲</span>淚如鎔。身如鞏。豈堪彼此嘆飄蓬。未卜今生可再逢。</p>
        
        <p class="落詩">蓬門寂寞守孤窮。<br />骨肉東西變故凶。<br />屋漏更遭連夜雨。<br />船遲又遇打頭風。</p>
        
        <h2 id=ch6 class="chapter"><span class="齣題">第六齣　從軍別意</span></h2>
        
        <p class="曲"><span class="牌">出隊子</span><span class="科">末小外行上</span>賓興多士。賓興多士。準擬觀光上帝畿。驟聞蘭友戍天涯。不覺離愁鎖兩眉。作惡中年。玉筯並垂。</p>
        
        <p class="誦"><span class="牌">西江月</span><span class="科">末</span>否泰循環若夢。安危轉展如雲。不須計較苦勞心。萬事元來有命。　　<span class="科">小外</span>得雨潛龍自化。失時屈蠖難伸。且憑詩酒慰孤顰。來日陰晴未定。</p>
        
        <p class="白"><span class="科">末</span>王濟川從軍。即刻起程。我輩挽留無計。如之奈何。<span class="科">小外</span>勢不容已。只好助些盤纏。少盡朋情而已。<span class="科">末</span>此是館驛前了。待他來時。相與分攜作別。<span class="科">淨外押生旦旦抱兒上</span></p>
        
        <p class="曲"><span class="牌">前腔</span>乍離閻里。乍離閻里。先自銷魂怯路岐。雲山杳緲共驅馳。正是加餐努力時。西出陽關。料沒故知。<span class="科">生末小外抱哭介</span></p>
        
        <p class="曲"><span class="牌">哭相思</span>齠齔之交今已矣。牽衣淚灑垂楊地。</p>
        
        <p class="白"><span class="科">生</span>天有不測風雲。人有無端禍福。袁天綱之言。信不誣矣。<span class="科">末小外</span>莫非命也。順受其正。王兄當為道保重。以圖遠大。<span class="科">生</span>功名之事。心已成灰。既為武弁。又何遠大之圖。<span class="科">末小外</span>休說那話。韓信拔于卒伍。班超奮于傭書。古之豪傑。皆困而後亨。況袁天綱之言既信于今。則吾輩功名之事可徵于後矣。請自寬懷。勿生永嘆。<span class="科">生</span>過蒙清誨。足感厚情。但與二兄十年同筆硯之交。一旦賦河梁之句。分襟恨別。把臂傷情耳。<span class="科">末小外</span>王兄行急。愧無所贈。吾輩共備白金十兩。聊充贐私。<span class="科">生</span>道禮之餽。卻之不恭。<span class="科">悲介</span>老母乏養。願將此轉惠以代甘旨。彼此均感。<span class="科">末小外</span>家貧不是貧。路貧愁殺人。此物乞收去用。令堂甘旨。自有我二人支持。不勞掛念。公西華使齊。冉子尚為之請粟。況兄臨患難。吾輩肯恝然于令堂乎。此物必請收了。<span class="科">生旦收謝介生</span>蒙二兄光送。不忍輕捨。聊有短歌一首留別。以見鄙意。<span class="科">末小外</span>願聞願聞。<span class="科">生</span>十年文事今投筆。吞吐虹蜺付長策。荊楚由來用武州。談笑功名在鋒鏑。生平自信轅門豪。襟懷磊落輕蕭曹。千金新買五明馬。茜羅巧織團花袍。時儕不忝稱雄偉。三尺昆吾掛秋水。醉來奮激一拔看。寒月空林泣山鬼。<span class="科">末小外</span>王兄佳作。正與袁天綱之言相合。妙哉妙哉。既領尊教。吾輩不容無言。各有小詩奉贈。<span class="科">生</span>至感至感。<span class="科">末</span>儒冠乍解掛戎衣。籍籍名香幕府知。奇績定為明主建。佳音莫遣故人稀。官橋細柳嘶征騎。南浦清歌趁落暉。自古功名當壯歲。東西何用惜暌違。<span class="科">小外</span>雄劍飛霜出匣新。玉驄金勒已嘶頻。亂雲山色燕城晚。遠樹旌光楚水春。激烈不移心捧日。征誅贏得事驚人。而今送別還傷別。行看滇池勒上勳。<span class="科">生</span>二兄佳句。過于期望。但恨才菲德薄。不能仰副盛意。<span class="科">淨外催行介生旦哭拜別介</span></p>
        
        <p class="曲"><span class="牌">憶多嬌</span>蒲柳質。山水窟。迢迢千里傷行役。望斷回琴并點瑟。<span class="科">合</span>珠淚雙滴。珠淚雙滴。未審重逢甚日。</p>
        
        <p class="白"><span class="科">末小外</span>今日與王兄此別呵。</p>
        
        <p class="曲"><span class="牌">前腔</span>愁湧溢。情恍惚。歎英豪一旦遭困抑。腸斷驪駒聲慘慼。<span class="科">合前淨外</span></p>
        
        <p class="曲"><span class="牌">鬭黑麻</span>身只為轅門機宜緊急。豈不近人情。好勞惡逸。<span class="夾白">列位休怪我們。</span>催促去。奉軍律。倘有稽違。難逃罪責。<span class="科">合</span>風塵披拂。雲光連樹色。此去迢迢。此去迢迢。鱗鴻怎得。</p>
        
        <p class="白"><span class="科">末小外</span>二位長官。他夫妻三口呵。</p>
        
        <p class="曲"><span class="牌">前腔</span>懇乞恁途中同情體卹。念背井離鄉。孤儔寡匹。<span class="夾白"><span class="科">淨外</span>惻隱之心。人皆有之。不勞分付。<span class="科">眾拜</span></span>能惻隱。是仁術。德至淪肌。感當鏤骨。<span class="科">合前</span></p>
        
        <p class="落詩">朋因道義真。<br />情到別離親。<br />山接詩愁去。<br />雲隨袂影分。</p>
        
        <h2 id=ch7 class="chapter"><span class="齣題">第七齣　軍門優卹</span></h2>
        
        <p class="曲"><span class="牌">清江引</span><span class="科">小生上</span>宣威定策膺殊賞。佐漢室中郎將。勇敢過韓彭。謀略同牙亮。深慶幸治功成。皇圖壯。</p>
        
        <p class="白">萬甲蟠胸老氣衝。將星光照海雲東。朝廷儗選救時相。郡國先觀濟世功。心熟豹韜知合變。腰懸龍劍識雌雄。與誰共挽天河水。一洗干戈戰血紅。下官乃荊湖道節度使馬隆是也。勇冠三軍。機通萬里。當籓垣屏翰之任。秉弓矢鈇鉞之權。六纛八屯。彰度數于軍中。九旂五輅。肅威儀于閫外。名先頗牧。兵合孫吳。三箭為功。誰數今之梟將。一身是膽。可當古之虎臣。卻敵笑談中。折衝尊俎上。山川豪氣秋聲振。草木悲風夜色寒。<span class="科">眾將校見介小生</span>世道太平。軍務稍暇。你眾將官乘此無事之時。當為有事之備。凡百用心檢點。倘有不虞。可以便宜行事。<span class="科">眾</span>諸事齊整。不勞分付。但各衛軍人。逃亡死絕。多有缺伍。前日兵部勘合清查。至今未得完結。<span class="科">小生</span>已行文各原籍。勾取頂補。不知完了多少。<span class="科">眾</span>以十分為率。已到者七分。未到者三分。<span class="科">小生</span>既是這等。將已到的即發原衛着伍差操。其未到的再行令牌督提。違者軍法從重論。<span class="科">眾</span>理會得。<span class="科">淨外解生旦旦抱兒行上</span></p>
        
        <p class="曲"><span class="牌">前腔</span>披星戴月多勞攘。論涉跋真難量。今日到荊湖。恰似從天降。忙整肅。詣轅門。恭投向。</p>
        
        <p class="白"><span class="科">見介小生</span>這一起是甚麼人。<span class="科">淨</span>奉老爺檄文往涿州勾取軍丁補伍的。<span class="科">小生</span>那里衛。<span class="科">淨</span>鄖陽衛的。<span class="科">小生</span>軍丁既到。可打發涿州解子回去。<span class="科">眾介淨外</span>相逢不下馬。各自奔前程。<span class="科">下小生</span>那軍人上來。看你青年美質。不象武夫。平日作何生理。<span class="科">生</span>老爺。一言難盡。容小人稟。</p>
        
        <p class="曲"><span class="牌">賀新郎</span>幼忝為儒黨。苦寒窗青藜汗簡。未嘗廝放。<span class="夾白"><span class="科">小生</span>元來是個儒者。有志去應試麼。<span class="科">生</span></span>指望首登龍虎榜。<span class="夾白">因伯父死絕。勾取小人補伍呵。</span>如被風雲迷障。<span class="夾白"><span class="科">小生</span>可惜你前功盡棄。<span class="科">生哭</span></span>恨殺也前功撇漾。<span class="科">合</span>白面書生今就武。這經綸可惜埋塵坱。怎能彀慰初想。</p>
        
        <p class="白"><span class="科">小生</span>那軍妻上來。你丈夫是儒生。怎麼差操去得。<span class="科">旦</span>告老爺知道。我丈夫呵。</p>
        
        <p class="曲"><span class="牌">前腔</span>生平舉動存溫讓。論從軍要揚威武。披堅持仗。<span class="夾白"><span class="科">小生</span>你丈夫雖不曉武藝。料曾看些兵書。<span class="科">旦</span></span>虎略龍韜雖閑習。<span class="夾白"><span class="科">小生</span>既能如此。軍門立功就容易了。<span class="科">旦</span></span>未必功成翻掌。<span class="夾白">奴家丈夫昔是涿州儒生。今為部下軍士。必望老爺青目。</span>願優卹度同天樣。<span class="科">合前小生眾</span></p>
        
        <p class="曲"><span class="牌">錦衣香</span>覷豐儀。真英朗。聽言辭。尤精爽。信是士類之宗。儒林所仰。料應文曜未舒芒。可憐雲翰不遂翺翔。含章以俟。論將來登庸可望。<span class="科">合</span>天憫斯文喪。冥冥默相。俾潛蛟困鳳。終須騰上。<span class="科">生旦</span></p>
        
        <p class="曲"><span class="牌">漿水令</span>愧鯫生素居草莽。霎時間萍隨波蕩。今朝竊幸沐恩光。範圍之下。德意汪洋。<span class="科">拜介</span>愚夫婦深稽顙。矢心執轡。宣勞虎帳。<span class="科">合</span>從今後。從今後。身超羅網。須黽勉。須黽勉效鷹揚。</p>
        
        <p class="白"><span class="科">小生</span>這名軍元是書生。不諳弓馬。可發在營長李克成部下抄寫軍前文冊。免他差操。行文知會鄖陽衛官便了。<span class="科">生旦謝介</span></p>
        
        <p class="落詩">轅門今日感恩深。<br />報效捐軀建寸勳。<br />豹變未斑龍未見。<br />且須潛隱待風雲。</p>
        
        <h2 id=ch8 class="chapter"><span class="齣題">第八齣　假恩圖色</span></h2>
        
        <p class="曲"><span class="牌">生查子</span><span class="科">丑上</span>人讀五車書。偏我無一句。緣此別賢愚。我列人低處。</p>
        
        <p class="白">小子叫做李克成。天生資性甚聰明。自幼怕念百家姓。慌忙改了三字經。先生教我千百遍。四句至今記不清。祖上遺些田共屋。家中積下米與銀。禮貌粗疎不惶恐。親朋來往常鬭爭。近年謀充做營長。剛管二百五十兵。中軍帳前造文冊。開眼那識人姓名。白的是紙黑的字。手拿筆管重千斤。方方一點并一畫。便覺喫力身戰兢。只得出錢倩人寫。希圖僥倖免一丁。<span class="科">笑介</span>自家是荊湖節度使老爺帳下一個營長。為何叫做營長。大凡軍中五人為伍。五伍為隊。乃立一人為隊長。管二十五人。十隊為營。又立一人為營長。管二百五十人。雖無爵祿。亦有衣巾。若立功勳。便能冠帶。人見老爺寵用我。都稱我為總營官人。一向蒙老爺委造軍前文冊。昨日在帥府前閒坐。見涿州解到一名補伍軍人。其妻甚美。果然花容月貌。可賽毛嬙。玉骨冰肌。堪欺宋艷。一見之間。使我魂飛魄散。准准的想了一夜。若有妻妾。還好瀉火。只因近時喪偶。孤幃獨宿。如何熬得。捱到五更頭。正要做夢與那娘子雲雨。忽被小廝高聲來叫。將我驚覺。那小廝報說帥府發他到我部下寫冊。正是天賜其便。不覺快活。直滾下牀來。我如今往帥府前去尋他下落。<span class="科">行又住介</span>且住。地有高低。人有貴賤。我是營長。他是小軍。雖為那娘子分上。亦要存些體面。我只在此坐下。未免來見我。先做一個假至誠。用些禮貌。加些恩惠與他。待他念我好處。然後就中取事。依口稱心。這段好姻緣無有不成也。<span class="科">生旦抱兒上</span></p>
        
        <p class="曲"><span class="牌">前腔</span>豪氣未全除。浮跡風中絮。失意賦三都。駐足將軍樹。</p>
        
        <p class="白"><span class="科">見介丑</span>請上坐。<span class="科">生</span>一介小卒。初隸部下。豈敢當此。<span class="科">丑</span>雖是這等。你一個是天下俊英。一個是閨中賢淑。況又新到。坐之何害。<span class="科">生</span>尊卑既分。男女並在。敘坐之間。實為未便。<span class="科">丑</span>也說得有理。既不肯坐。立講也罷。<span class="科">生</span>理之當然。何勞計較。<span class="科">丑</span>請問貴姓。青春幾何。<span class="科">生</span>小生王楫。虛度三旬。<span class="科">丑介</span>令正懷抱是令郎麼。<span class="科">生</span>是小兒。<span class="科">丑</span>曾有下處麼。<span class="科">生</span>方得息肩。尚未尋寓。<span class="科">丑</span>帶多少盤費來。<span class="科">生</span>家貧路遠。用度不周。豈有餘剩。<span class="科">丑</span>不消煩惱。我看你夫妻都是好人家氣象。一時勾取在此。出于無奈。我家空房儘多。憑你揀幾間住下。一應日用。都在我身上。<span class="科">生旦</span>若得應付。待支下月糧。一併算補。<span class="科">丑</span>客邊何須說那話。<span class="科">生旦</span></p>
        
        <p class="曲"><span class="牌">玉交枝</span>患難適然遭遇。荷君家誠傾意輸。看承不比凡軍旅。欣欣推與儲須。周全朝夕若沾濡。何殊久旱逢甘雨。<span class="科">謝介</span>愧一介流離腐儒。效銜結難勝報補。<span class="科">丑</span></p>
        
        <p class="曲"><span class="牌">前腔</span>憐恁涼涼無與處。窮途依稀守株。空囊何計充薪水。令人不覺攢眉。吾當體悉備推餘。始終絡繹無寒暑。<span class="夾白"><span class="科">丑</span>多承美意。只是打攪府上。<span class="科">丑</span></span>做通家何勞太拘。自今日迭為賓主。<span class="科">生旦</span></p>
        
        <p class="曲"><span class="牌">前腔</span>繆承言許。似焦枯油然再蘇。<span class="夾白"><span class="科">相向低聲</span>倘不遇那官人。我們三口。<span class="科">悲介</span></span>未知骸骨遺何所。<span class="夾白"><span class="科">丑</span>凡事都是我支持。但放寬心。<span class="科">生旦</span></span>柔腸暫解煩紆。雖云隻影與雲俱。料應風景非淒楚。<span class="科">謝介</span>愧一介流離腐儒。效銜結難勝報補。<span class="科">丑背低聲</span></p>
        
        <p class="曲"><span class="牌">前腔</span>聽得夫妻齬齬。想他心與吾契孚。無端妄擬為鴛聚。思之暗自胡盧。<span class="科">向生旦介</span>持顛扶困願勤劬。通財自古由朋侶。<span class="夾白"><span class="科">生</span>蒙此厚誼。何以克當。<span class="科">丑</span></span>做通家何勞太拘。自今日迭為賓主。</p>
        
        <p class="白">叫管家的打掃前邊空房。送這新來王先生家眷安歇。米一擔。柴五擔。油鹽醬醋先送些去。<span class="科">內應介</span></p>
        
        <p class="落詩">慷慨丈夫義。<br />慈祥君子心。<br />人生只如寄。<br />何地不相親。</p>
        
        <h2 id=ch9 class="chapter"><span class="齣題">第九齣　二友推恩</span></h2>
        
        <p class="曲"><span class="牌">卜算子</span><span class="科">貼上</span>簾幕暖風輕。舞燕雙來語。花褪殘紅柳絮飛。無計留春住。</p>
        
        <p class="誦"><span class="牌">如夢令</span>鶯嘴啄花紅溜。燕尾點波綠皺。指冷玉笙寒。吹徹小梅春透。依舊。依舊。人與綠楊俱瘦。</p>
        
        <p class="白">奴家冰玉肖形。蕙蘭成性。幼通律呂。效蔡女之知絃。長好詞章。輕謝娥之詠雪。情慵粉黛。分守蓬蒿。夢斷椿容。徒抱終天之恨。綵娛萱景。益深愛日之誠。得句池塘。竊隨雁序。忝生葑菲。未訂鴛盟。茅屋常寒。瓦瓶自汲。覽鏡獨傷傾國艷。閉門深對落花枝。自從哥哥嫂嫂從軍去後。杏無音信。母親在堂。不勝悲嘆。況且家貧乏用。每至饑寒。多蒙孫天彝陳獻夫二人。念哥哥同窗之情。推恩老母。常送柴米。聊以度日。不免請母親出來。寬解一番。多少是好。<span class="科">請介老旦上</span></p>
        
        <p class="曲"><span class="牌">前腔</span>目斷楚天遙。不見人歸路。風急桃花也似愁。點點飛紅雨。<span class="科">見介老旦</span></p>
        
        <p class="白">孩兒。你哥嫂去後。杳無音信。哀思之極。兩目昏花。怎生是好。<span class="科">貼</span>哥哥有變通之才。嫂嫂有柔順之德。料能隨地而安。決不離鄉而賤。倘在軍中建功立業。衣錦還鄉。未可知也。目下雖窘。奴家力攻針指。足備甘旨之奉。母親請自寬心。不勞多慮。<span class="科">老旦</span>孩兒。你但知其一。不知其二。聽我道。</p>
        
        <p class="曲"><span class="牌">香羅帶</span>鶯花已半稀。離魂暗飛。春回有時還到此。天涯遊子未應歸也。雲黯黯。草萋萋。孤鴻杳然雙鯉逝。<span class="科">合</span>淚拱桑樗也。細雨斜陽獨倚閭。<span class="科">貼</span></p>
        
        <p class="曲"><span class="牌">前腔</span>窗櫺漏晚暉。愁眉怎舒。荊花可憐飄失所。人非物是景蕭疎也。骨肉重。信音迂。空負鴒原詩幾句。<span class="科">合</span>牢落關河也。隻影孤形誰與俱。</p>
        
        <p class="白"><span class="科">末小外同淨挑盒上</span>朋友有通財之義。君子存周急之仁。處常時節尚如此。而況流離顛沛人。<span class="科">末</span>王濟川去後。不覺一年。他有老母在家。屢次送些柴米。少盡朋情。今又備肴菜。同陳兄去探問一番。<span class="科">小外</span>小弟具銀一兩。助他油火之用。帶挈一行。<span class="科">淨</span>此間是他門首了。請二位官人進去。<span class="科">末</span>呀。但見重門深閉。花落盈苔。並無一人。未免咳嗽一聲。<span class="科">嗽介貼</span>外面似有人聲。母親可出去一看。<span class="科">老旦出見介</span>小兒向蒙厚贐。老身節辱多儀。無以報德。不勝感愧。<span class="科">末</span>久失候問。甚負令郎之託。今備些肴菜。略表寸敬。<span class="科">小外</span>小生亦具白金一兩。以充油火。<span class="科">老旦</span>重勞佳貺。受之不當。<span class="科">同貼收謝介淨</span>成他交際禮。了我使令心。<span class="科">下老旦</span>小兒從軍。杳無音信。我們女流。無從打探。請問二位。近日有所聞否。<span class="科">末小外</span>路杳乏便。一向杳然。<span class="科">老旦</span>天。好苦。</p>
        
        <p class="曲"><span class="牌">懶畫眉</span>無端弱息戍天涯。雁過衡陽信也無。他鄉風景料應殊。<span class="夾白"><span class="科">哭介</span>我那兒呵。</span>安危苦樂知何許。望斷雲山淚滿衣。</p>
        
        <p class="白"><span class="科">末</span>令郎一去呵。</p>
        
        <p class="曲"><span class="牌">前腔</span>暌違色養已年餘。豈是空行遽遠驅。孤蹤泛泛水中鳧。料能隨寓而安矣。山鳥山花皆友于。<span class="科">貼</span></p>
        
        <p class="曲"><span class="牌">前腔</span>北堂光景迫桑楡。寂寞萊衣久失娛。萱情未免苦嗟吁。<span class="夾白"><span class="科">末小外</span>不必憂慮。倘有缺乏。再當奉來。<span class="科">貼</span>承二位尊兄</span>屋烏推愛頻周卹。瀝膽披肝擬後圖。<span class="科">老旦</span></p>
        
        <p class="白">孩兒。你家貧親老。那有報德日子。<span class="科">小外</span>王姆姆。何出此言。</p>
        
        <p class="曲"><span class="牌">前腔</span>從來世道有乘除。否泰相推若轉樞。<span class="夾白">令郎素抱經濟之才。料能在彼用武立功。</span>弘謨休烈播堯衢。<span class="夾白">那時富貴回來。</span>恩榮晝錦風雲際。正是合浦須還舊日珠。</p>
        
        <p class="落詩">故人青目慰孤蹤。<br />燕子樓間事已空。<br />情到不堪回首處。<br />一齊分付與東風。</p>
        
        <h2 id=ch10 class="chapter"><span class="齣題">第十齣　助惡謀姦</span></h2>
        
        <p class="曲"><span class="牌">唐多令</span><span class="科">丑上</span>一自遇嬌嬈。相思日夜熬。癡心欲遂鳳鸞交。徒有魂顛魄倒。無計策。好心焦。</p>
        
        <p class="白">酒不醉人人自醉。色不迷人人自迷。心上若有酒色病。一生作事欠便宜。自家因見那王娘子之後。不勝思想。前日一到。與他房子住下。擔柴送米。指望他有些意思。誰知那娘子眼睛生在腦後。全然不倸。況且其夫元是個酸子。能會喫醋。緊緊的看着老婆。不肯廝放。就如急煎滾湯。不能下手。使我茶飯懶沾。形容消瘦。欲要出門。只恐誤了機會。住在家裡。又沒擺佈。怎生是好。<span class="科">嘆介</span>我且閒坐一番。養些精神。再作區處。<span class="科">淨上</span></p>
        
        <p class="曲"><span class="牌">普賢歌</span>貪孌猛鷙勝如鵰。覆雨翻雲計算高。生涯靠筆刀。言談聳俊髦。除卻儀秦如我少。</p>
        
        <p class="白">一道聞名張有德。弄筆主文人莫敵。往來情熟各衙門。指稱打點求衣食。狐假虎威我自知。指鹿為馬人不識。若來請我寫狀子。字眼全不依法律。到官只要辨雌雄。論理何曾分皂白。扛幫壞了幾百家。證佐費盡萬千力。𩢼<a epub:type="noteref" href="#char01"><spu>註</spu></a>騙錢鈔似掏摸。賽過江湖老劫賊。每遭巡按來訪察。就把區區為第一。問軍多次常調衛。擺站何嘗去着役。累逃累犯受驚惶。只因衣食少不得。<span class="科">見介丑</span>張主文。你有何事捨不得。<span class="科">淨</span>李總營。你不知道我的捨不得。就如你的捨不得。<span class="科">丑</span>你那裡見得。<span class="科">淨</span>入門休問榮枯事。觀着容顏便得知。<span class="科">丑</span>阿呀。近來你有相法了。<span class="科">淨</span>我不會相面。能會相心。<span class="科">丑</span>正好正好。我連日心事不寕。你是我心友。可相我心事如何。<span class="科">淨</span>不消相得。你心上王娘子打攪。<span class="科">丑</span>不必高聲。隔牆有耳。<span class="科">淨</span>李總營。你不為好漢。要幹大事的。這些小事尚且畏怕。如何軍中出入。<span class="科">丑</span>實不相瞞。一向眠思夢想。費了精神。因此膽氣怯了。<span class="科">淨</span>你既膽怯。及早罷了。<span class="科">丑</span>此事已有五分意思了。欲罷不能。<span class="科">淨</span>怎見有五分意思。<span class="科">丑</span>大凡竊玉偷香。意思以十分為率。我的五分。停停當當在此。只待他的五分。湊完十分。事就成了。<span class="科">淨笑介</span>築室道旁。三年不成。全未全未。我且告別。待他五分到了。再來商議。<span class="科">丑</span>休要取笑。便是這五分難得。求你計策。<span class="科">丑</span>既是這等。你且說個影像與我聽。<span class="科">丑</span>他一向住我房子。用我東西。豈不感我。我若下手。料無不從。只是其夫在家。不輪機偶。<span class="科">淨</span>此甚不難。<span class="科">丑</span>請教。<span class="科">淨</span>目下軍門委你造冊。乘此機會。哄那王秀才。只說冊子要緊。連夜趲造。鎖留他在椽房內。數日不放回來。那時你到他家。着些甜言語。加些好意思。去打動他。他感你是恩主。況婦人家水性。見你富貴氣象。丈夫又狼狽。轉輾之間。心肯事成。豈不美哉。<span class="科">丑笑</span>此計甚妙。我與你同過去一說如何。<span class="科">淨</span>奉陪。<span class="科">行介丑</span>走出大門東。來到迴廊下。<span class="科">淨</span>牢籠尷尬人。妝點虛空話。<span class="科">丑</span>此間是他門首。<span class="科">叫介生上</span></p><aside epub:type="footnote" id="char01"><p>「⿰馬匡」</p></aside>
        
        <p class="曲"><span class="牌">海棠春</span>黃犬隔牆號。應有人來到。</p>
        
        <p class="白"><span class="科">見介</span>二位慌慌忙忙走來。有何緣故。<span class="科">丑</span>王先生。你安坐在家。不知外邊緊要事情。<span class="科">生</span>其實不知。請言其故。<span class="科">丑</span>你果是不知。若知道了。恐你坐不定。</p>
        
        <p class="曲"><span class="牌">四邊靜</span>頃間將令傳帷幄。聞之可驚愕。<span class="夾白"><span class="科">生</span>為着甚麼。<span class="科">丑</span></span>文冊久稽違。特爾緊束約。<span class="夾白"><span class="科">生</span>冊子要緊。趲寫何難。<span class="科">淨</span>王先生。軍前號令。不是當耍。<span class="科">丑</span></span>軍威猛惡。重於山嶽。既要刻期完。必須趲夜作。<span class="科">生</span></p>
        
        <p class="曲"><span class="牌">前腔</span>鯫生不幸成飄泊。門下忝依託。<span class="夾白"><span class="科">淨</span>王先生。你既感謝。何不替他些心力。<span class="科">生</span>有</span>事願服勞。豈敢少躭閣。<span class="夾白">小生即刻就行。只是有些心事不好說。<span class="科">丑</span>但說不妨。<span class="科">生</span></span>我空囊寂寞。行廚冷落。<span class="夾白">家中妻單子幼。就似</span>轍底久枯魚。更須潤一勺。</p>
        
        <p class="白"><span class="科">丑</span>令正令郎。都在我身上。你只管放心前去。不必掛念。<span class="科">淨</span>李總營。你看王先生。</p>
        
        <p class="曲"><span class="牌">前腔</span>襟懷慷慨隨然諾。緩急有清濁。公務不由人。疾走莫停腳。<span class="夾白">你去寫冊。務要用心。</span>功須繹絡。文毋舛錯。燈火繼天光。晨昏勞怎卻。<span class="科">生揖丑介</span></p>
        
        <p class="曲"><span class="牌">前腔</span>帲幪深久恩非薄。<span class="科">揖淨介</span>指教賴先覺。感奮已銘心。豈忘在溝壑。<span class="科">背介低聲</span>吾私忖度。妻嬌子弱。此役幾旬還。忍教恁遼邈。</p>
        
        <p class="落詩">令出軍門不可稽。<br />此行須用捷如飛。<br />受人之託當終事。<br />筆硯微勞豈敢辭。</p>
        
        <h2 id=ch11 class="chapter"><span class="齣題">第十一齣　遇淫持正</span></h2>
        
        <p class="曲"><span class="牌">生查子</span><span class="科">旦上</span>殘紅積滿庭。悄悄傷流景。風力逗疎櫺。暗覺春衫冷。</p>
        
        <p class="誦"><span class="牌">菩薩蠻</span>遊絲上下牽輕絮。愁聞一霎清明雨。雨過卻斜陽。杏花零落香。　　虛簷明尚迥。寂寂棲孤影。時節欲黃昏。無聊獨倚門。</p>
        
        <p class="白">奴家隨丈夫從軍到此。蒙節度使老爺念是儒生。免其差操。留在軍前寫冊。又蒙李營長朝夕供看。得免困乏。但婆婆小姑在家。不知安否何如。<span class="科">悲介</span>好生放心不下。昨日軍中冊子要緊。丈夫進去趲寫。料得數日方回。早間不曾打水。如今孩兒九齡睡熟。不免出到井邊汲些。以供晚炊。多少是好。<span class="科">提桶行介</span></p>
        
        <p class="曲"><span class="牌">步步嬌</span>偶因晚汲攜罌綆。緩步循幽徑。花陰犬不鳴。雲散天空。林深人靜。<span class="夾白">此是井邊丁。<span class="科">看介</span>只見那</span>石甃一泓清。晃然玉檻玲瓏映。<span class="科">汲水介丑行上</span></p>
        
        <p class="曲"><span class="牌">前腔</span>煙凝山紫時將暝。無奈情如骾。消遣強閒行。<span class="夾白"><span class="科">看旦笑</span>王娘子。我想你不能彀見面。何故獨自在此。</span>喜煞嬌娃。潛身窺井。<span class="夾白">此處四顧無人。正輪機巧。莫不是我思想得緊。天賜其便。</span>應是救災星。特來療我相思病。</p>
        
        <p class="白"><span class="科">見介</span>王娘子。我家奴婢儘多。何不差他汲水。自取勞碌。<span class="科">旦</span>親操井臼。婦人常事。豈敢有勞宅使。<span class="科">丑</span>王娘子差矣。我和王先生弟兄相交。就是自家骨肉一般。怎說那話。<span class="科">旦</span>多謝。<span class="科">取桶行介丑</span>王先生不在家。你風景蕭條。情懷寂寞。且在此同耍一耍。<span class="科">旦</span></p>
        
        <p class="曲"><span class="牌">雙鸂鶒</span>言非禮。聞之怒驚。論人道嫌別微明。古云李下冠難整。豈容伊無儀胡逞。<span class="夾白"><span class="科">丑取桶介</span>替你擔水桶。難道我不好。<span class="科">旦</span>咦。胡說。</span>空延頸。苟圖掩耳偷鈴。<span class="夾白"><span class="科">丑</span>不但偷鈴。韓壽偷香。方法也是我教他的。<span class="科">旦</span></span>真牛馬。枉卻襟裾之盛。<span class="科">丑笑揖介</span></p>
        
        <p class="曲"><span class="牌">前腔</span>相思久矣如酩酊。最難逢須臾頃。願言俯就締凰盟。<span class="夾白">王娘子。你若從我。我和你同享富貴。決不有負。</span>指皎日昭昭為證。<span class="夾白"><span class="科">旦</span>呸。我夫婦自有別。豈與鳥獸同群。<span class="科">丑</span>你</span>休喙硬。當念氣求聲應。<span class="夾白">你與我既為通家。不要發言太惡薄了。自古道</span>敬人者得人恆敬。</p>
        
        <p class="白"><span class="科">旦行丑留介</span>此處沒有人來。可再住講一講。<span class="科">旦悲介</span>天那。好苦。</p>
        
        <p class="曲"><span class="牌">前腔</span>恨時乖遇了猩猩。具人形不離獸性。<span class="夾白"><span class="科">丑</span>不要取笑罵我。料你跳這圈套不出。<span class="科">旦</span></span>休強橫。忒恁的行姦言佞。<span class="夾白"><span class="科">丑</span>王娘子。你既道我不老實。如今對你老實說罷。你若從我。定有好處。若不從我。決無干休。倘有不虞。莫要怨我。<span class="科">旦</span></span>吾心正。豈解勉強逢迎。<span class="夾白"><span class="科">怒介</span>你便擺佈。將來呵。須知道</span>死生禍福皆前定。</p>
        
        <p class="白">立志堅貞磨不磷。持身潔白湼難緇。<span class="科">罵下丑</span></p>
        
        <p class="曲"><span class="牌">泣顏回</span>叵耐這卿卿。恁妝喬忒煞無情。一腔高興。都做了點水成冰也。空勞至誠。<span class="科">嘆介</span>偷香竊玉須由命。<span class="夾白"><span class="科">惱介</span>王娘子。買乾魚放生。不知死活。你今日抗拒我。我明日擺佈你。<span class="科">笑介</span>且住。調情之事。不可性急。今日不肯。而有明日。明日不肯。而有後日。</span>且圖他意轉心回。定能奏鳳瑟鸞笙。</p>
        
        <p class="落詩">一段好姻緣。<br />何當成折挫。<br />只怪他薄情。<br />那知我無度。</p>
        
        <h2 id=ch12 class="chapter"><span class="齣題">第十二齣　遺珠入宮</span></h2>
        
        <p class="曲"><span class="牌">一翦梅</span><span class="科">老旦上</span>翻空雲影弄新晴。絮舞閒庭。草長閒庭。<span class="科">貼上</span>一簾花霧共淒清。觸景傷情。睹物傷情。</p>
        
        <p class="白"><span class="科">老旦</span>煙深柳暗鶯初老。<span class="科">貼</span>滿砌落花閒不掃。<span class="科">老旦</span>屈指能餘幾日春。<span class="科">貼</span>人歸何似春歸早。<span class="科">老旦</span>孩兒。你哥嫂去後。音信杳然。好生煩惱。<span class="科">貼</span>母親。鄖陽離此甚遠。雖有音信。急切難到。倘遇便人。或者可來。不必愁悶。<span class="科">老旦</span>孩兒。你不知做娘的心事。</p>
        
        <p class="曲"><span class="牌">二犯傍妝臺</span>霽色映窗明。垂楊影裡。忽聽鶯喚兩三聲。使我驟然心作惡。<span class="科">哭介</span>愁似織。淚如傾。黃耳未知何日到。白髮新從昨夜生。<span class="科">合</span>江山跋涉。孤鋒遠征。那堪蹤跡等雲萍。<span class="科">貼</span></p>
        
        <p class="曲"><span class="牌">前腔</span>棠棣久飄零。幾回寂寂。聞鳥頓心驚。最苦風塵羈旅客。歸未得。夢難成。異地不通終歲信。同氣空懸此日情。<span class="科">合前貼</span></p>
        
        <p class="白">母親。且省愁煩。今早央大姨娘往州衙前打聽哥嫂消息。待他回來。必有分曉。<span class="科">老旦</span>前日孫陳二秀才各處訪問。兀自不知。他是個女流。何從打聽。<span class="科">貼</span>事有偶然。倘遇便人。討個消息。未可知也。<span class="科">丑奔上</span></p>
        
        <p class="曲"><span class="牌">神仗兒</span>宮闈有命。宮闈有命。敷求姬嬪。下州司徵聘。已籍吾甥名姓。今日裡要之京。歎骨肉似飛星。</p>
        
        <p class="白">福無雙至。禍不單行。妹子。不好了。甥女。不好了。<span class="科">老旦貼</span>你去打聽消息。為何慌慌張張。莫不是鄖陽有甚凶信。<span class="科">丑</span>不是。不是。<span class="科">老旦貼</span>卻是為何。<span class="科">丑</span>纔到州衙前問從軍的消息。只聞人說朝廷因太宗爺放出三千宮女。連年又不曾選取進去。宮中乏人侍御。故此行文各處。報選良家女子。州要十名。縣要五名。滿城中都是這等傳說。只見我家一個近鄰走來說道。你家甥女王慧姬。已報在官。即日要起送赴京了。特地報你。<span class="科">老旦貼</span>果有此事。痛殺人也。<span class="科">哭倒介眾扮里老官婆兵快上</span>丹詔遙傳御墨新。當官差委要遵循。來求蕙質幽閒女。去做椒房左右人。<span class="科">丑</span>列位請坐。我們的事。已知道了。<span class="科">眾</span>你既知。何不打點。<span class="科">丑</span>幾時動身。<span class="科">眾</span>即刻就行。<span class="科">老旦貼</span>天那。好苦。<span class="科">眾</span>不須煩惱。本州大老爺每一位內家備辦首飾一副。衣服四套。廩給夫轎之類。俱各完備。那九家都在驛中取齊。只等你宅上小姐去。便起程了。<span class="科">老旦</span>列位聽老身一言。小女此去。今生不得見面了。骨肉之愛。一時難捨。且請列位前邊暫坐。容我母女二人作別。少敘永訣之情。<span class="科">眾</span>也罷。也罷。情有可憐。事有可耐。與人方便。陰德之大。<span class="科">並下老旦</span>事出非常。行期又促。教娘如何是好。<span class="科">貼</span>孩兒此行。付之天命。母親年老時窮。哥嫂又不在側。怎生度日。<span class="科">老旦</span>遭此不幸。實為痛心也。</p>
        
        <p class="曲"><span class="牌">玉山頹</span>皇天司命。使門楣禍生幼齡。念昔為傍砌奇葩。而今做隨波飄梗。<span class="夾白"><span class="科">哭介</span>我兒</span>蘭情蕙性。怎能伍三千宮婧。<span class="科">合</span>後會期難訂。淚盈盈。一家骨肉嘆伶仃。<span class="科">貼</span></p>
        
        <p class="曲"><span class="牌">前腔</span>官家申令。恨寒微宮籍有名。苦終身鳳獨鸞孤。更那堪牢籠機穽。<span class="夾白">母親。你這</span>窮途暮景。怎免得憂心耿耿。<span class="科">合前丑扯貼介</span></p>
        
        <p class="曲"><span class="牌">前腔</span><span class="夾白">我甥女。你</span>幽閒貞靜。況娉婷堪為女英。善儀形妃嬪規模。美才藻婕妤綱領。<span class="夾白">倘你時運到來。</span>龍光寵幸。老母榮華堪並。<span class="科">合前老旦</span></p>
        
        <p class="白">孩兒。你一入宮門。今生必無再見之日。我有明珠二顆。已分一顆與你哥嫂帶去。存下一顆。今把與你。你此別後。見此珠如見你做娘的面。<span class="科">取珠與貼受介眾上</span>奉太老爺鈞旨。着小姐快些上轎。不可遲慢。<span class="科">丑</span>他母女分別。列位再放從容。<span class="科">官婆扶貼欲行老旦丑扯留介貼哭拜介</span></p>
        
        <p class="曲"><span class="牌">鷓鴣天</span>淚竭腸崩痛此行。分攜無計破愁城。<span class="科">老旦</span>霎時犢愛牽孤袂。長夜鵑魂泣短檠。<span class="科">眾催貼下老旦哭倒介</span>催去矣。不容停。雙眸凝注枉丁寧。<span class="科">丑扶老旦起</span>料應難睹今生面。除向槐南會裡迎。</p>
        
        <p class="落詩">骨肉分離倍慘然。<br />長門那有信音傳。<br />山河渺渺雲橫樹。<br />目斷嬌兒伴膝前。</p>
        
        <h2 id=ch13 class="chapter"><span class="齣題">第十三齣　劍擊淫邪</span></h2>
        
        <p class="曲"><span class="牌">憶秦娥前</span><span class="科">旦上</span>眉頻皺。眉頻皺。自傷薄命吾誰咎。吾誰咎。猝遭嫚侮。那堪僝僽。</p>
        
        <p class="誦"><span class="牌">清平樂</span>夫妻猶比翼。動止均休戚。一旦風波成汨沒。此意不勝脈脈。　　狡童昧彼綱常。那如義重糟糠。白璧元無瑕玷。青蠅莫損其光。</p>
        
        <p class="白">奴家夫妻從軍到此。偶遇營長李克成照顧。將謂是他好意。誰料這廝人面獸心。潛有哄騙奴家之念。前日丈夫往椽房寫冊。這廝窺見奴家在井邊打水。走來調戲一番。被我道了幾句。全不知怪。<span class="科">嘆介</span>只為時遭坎坷。被他籠絡。設使我丈夫自能成立。豈有此事。且待丈夫回來。另作計較。今早聞他冊已寫完。想即刻就回也。<span class="科">生背劍上</span></p>
        
        <p class="曲"><span class="牌">憶秦娥後</span>轅門供役經旬矣。回來風景還如舊。<span class="科">旦</span>還如舊。還如舊。可憎前日。秋胡窺牖。</p>
        
        <p class="白"><span class="科">見介生</span>秋胡是春秋時人。娘子為何說他。<span class="科">旦嘆介</span>官人。你堂堂六尺之軀。立于天地之間。不能庇其妻子。而使見辱于群小。凡有知覺者。莫不寒心。官人何乃貪昧隱忍。株守于此。<span class="科">生</span>娘子。我和你時値流離。身當狼狽。多蒙李營長看顧。方得安飽。<span class="科">旦怒介</span>官人說那畜生怎麼。<span class="科">生</span>娘子差矣。我們一向在此。受他恩惠。並無寸報。如何反怪他。莫不是他手下人衝突了你。<span class="科">旦哭介生</span>娘子。你有話就說。何必啼哭。<span class="科">旦不應生嘆介</span>好古怪。問之不言。叫之不應。卻是為何。你纔說秋胡窺牖。請問其故。<span class="科">旦</span>官人你要問秋胡。李克成那廝就是。<span class="科">生怒介</span>他有甚麼歹處。須要說個明白。<span class="科">旦悲介</span>官人。自你別後呵。</p>
        
        <p class="曲"><span class="牌">香遍滿</span>因供炊爨。晚汲至井陬。<span class="夾白">那李克成</span>驀與相邂逅。<span class="夾白"><span class="科">生</span>你遇着他便怎麼。<span class="科">旦</span>他</span>錯認做桑間。輒爾來調誘。<span class="夾白"><span class="科">生怒介</span>這廝無理。你怎生打發他。<span class="科">旦</span></span>逞狐形狗態。忿激誠可羞。<span class="夾白">我那時疾言厲色。雖辱罵了他一場。</span>恨藏姦賣俏。真個是人中獸。<span class="科">生頓足介</span></p>
        
        <p class="曲"><span class="牌">前腔</span>聞伊言愬。不覺睜兩眸。橫逆難順受。<span class="科">恨介</span>怒氣塞胸襟。激烈衝牛斗。<span class="夾白"><span class="科">旦</span>這般小人。怎與他鬭氣。<span class="科">生</span>李克成這廝。</span>恁凌孤侮弱。旦夕為我仇。<span class="夾白"><span class="科">旦</span>君子見幾而作。但遠而避之可也。與他做甚仇敵。<span class="科">生怒介</span>𠳶<a epub:type="noteref" href="#char02"><spu>註</spu></a>。你說那裡話來。</span>有龍泉在此。<span class="夾白"><span class="科">旦</span>你有劍便怎麼。<span class="科">生</span></span>𢬵<a epub:type="noteref" href="#char03"><spu>註</spu></a>抵罪。甘交手。</p>
        
        <p class="白"><span class="科">旦</span>你是讀書人。豈不知王法。傷人者死。此事只當忍耐。切不可造次。以貽後悔。</p>
        
        <p class="曲"><span class="牌">羅帳裡坐</span>英雄頓挫。龍困淺流。斯須雲雨便能飛驟。武夫惡少。怎容赳赳。<span class="科">合</span>海枯石腐不干休。甚日消磨穢垢。</p>
        
        <p class="白"><span class="科">生</span>娘子。我和你</p>
        
        <p class="曲"><span class="牌">前腔</span>時當坎坷。適遭詭謀。殷勤就裡豈知藏寇。<span class="夾白">你那廝內多慾而外施仁義。其實可惡。我處不得已之地。有不可解之讎。<span class="科">怒介</span></span>包荒飲恨。此情難朽。<span class="科">合前生</span></p>
        
        <p class="白">李克成無理。我決不與他干休。<span class="科">旦</span>君子之待小人。不惡而嚴。李克成元是畜類。我們不幸與他相交。今既如此。作速移居。斷絕往來便了。<span class="科">生</span>娘子你不知道。李克成因貪你姿色。用些東西在我家裡。若不講明。他必來和我算帳。<span class="科">旦</span>這也不妨。先與他說。欠多少。待支下月糧清還。<span class="科">生</span>這個我自理會。你且進去安排晚飯。我往街上閒步一回便來。<span class="科">旦</span>如此甚好。斂蹤自合供炊爨。忍性方能免是非。<span class="科">下生</span>怒從心上起。惡向膽邊生。李克成待我以不仁。吾當報之以不義。他知我回家。必來看我。家中不好做事。我且走到外邊。待他來時。自有區處。<span class="科">丑醉上</span>斷送一生惟有。破除萬事無過。遠山眉黛蘸秋波。不飲傍人笑我。<span class="科">見介</span>王先生回了。失拜失拜。<span class="科">生</span>李克成。你這廝好無理。<span class="科">丑</span>王楫小畜生。你是小軍。我是營長。反叫名罵我。<span class="科">生</span>𠳶<a epub:type="noteref" href="#char02"><spu>註</spu></a>。我叫名罵你。便怎麼。<span class="科">丑</span>小畜生。敢要打我。<span class="科">生</span>打你這沒人倫的狗男女。便怎麼。<span class="科">打介</span></p>
        
        <p class="曲"><span class="牌">排歌</span>吾本儒流。軍中逗遛。無端誤締交遊。<span class="夾白"><span class="科">丑</span>住我房子。用我東西。反說相交差了。可笑可笑。<span class="科">生指介</span></span>笑刀蜜口豈朋儔。作輟猖狂實楚囚。萌姦計。辱好逑。滑稽飾偽類俳優。<span class="科">指丑罵介</span>文身虜。沐冠猴。那知罪惡重山丘。<span class="科">相打介丑</span></p>
        
        <p class="曲"><span class="牌">前腔</span>藐爾窮酸。飄零可愁。蚩蚩一似蜉蝣。受人恩惠不思酬。反眼無情作寇讎。欺王法。敢自由。<span class="科">生劍砍丑介丑</span>凌尊犯上動吳鉤。<span class="夾白">叫喊地方。小軍王楫殺人。<span class="科">內應介</span>都知道了。<span class="科">丑</span>我就去寫狀。<span class="科">生</span>寫狀便怎麼。<span class="科">丑</span></span>當官訴。<span class="夾白"><span class="科">生</span>誰來留你。<span class="科">丑</span></span>沒挽留。定梟伊首令竿頭。</p>
        
        <p class="落詩">持刃傷人事反常。<br />當官告理見乖張。<br />大風吹倒梧桐樹。<br />自有傍人說短長。</p>
        
        <h2 id=ch14 class="chapter"><span class="齣題">第十四齣　協謀誣訟</span></h2>
        
        <p class="曲"><span class="牌">光光乍</span><span class="科">淨上</span>年力已虺尵。使機謀。志未灰。舞文弄法多姦詭。忽聞訪察怕如雷。狼奔鼠竄。無由懺悔。</p>
        
        <p class="白">識法朝朝樂。欺公日日憂。分明兩句話。送我上高樓。<span class="科">笑介</span>我的本事。全靠教唆詞訟。指稱打點。是我一生衣食之計。倘有人家戶婚田土。不明不白。鬭毆相爭。不死不活。要到當官告理。便來尋我計較。設個圈套。寫個狀子。包他告准。幫他取勝。免不得送錢與我。那被告人家。無人主謀。也來尋我計較。我又立個主意。開條門路。就寫一張訴狀與他分辨。也免不得送錢與我。因此養家。儘好度日。誰料近來官清訟簡。全無主顧。這是我的悔氣。且耐且耐。前日李營長要與王娘子廝好。求我計較。哄那王秀才去寫冊。想必成了勾當。連日不曾相見。今早差人來說。要到我家會話。只得等待。<span class="科">丑上</span></p>
        
        <p class="曲"><span class="牌">前腔</span>酒色禍之媒。險些兒做出來。酒不醉人人自醉。方知好色惹非災。遭他毒手。讎深如海。</p>
        
        <p class="白"><span class="科">見介淨</span>李總營。連日少會。請問心事如何。<span class="科">丑</span>全然不濟。<span class="科">淨</span>我計策是妙的。只是你用得不如式了。<span class="科">丑</span>你的計策全沒用處。<span class="科">淨</span>為何。<span class="科">丑</span>王秀才寫冊去後。那娘子終日閉門靜坐。教我無路可入。偶然一個晚間。他在井上打水。<span class="科">淨</span>這是你造化到了。<span class="科">丑嘆介</span>不是造化。乃是悔氣。<span class="科">淨</span>願聞。<span class="科">丑</span>那時四顧無人。與他講些心話。指望成交。不想才開得口。就被他將人比畜。辱罵一場而去。甚是敗興。<span class="科">淨</span>他是女流。只索忍耐他些。此回不成。還有下次。<span class="科">丑</span>這個不打緊。其夫昨晚回了。聽信老婆話說。拔劍殺我。被我叫破地方了。<span class="科">淨</span>這王秀才極不忠厚。受你多少恩惠。便是一個老婆。不肯相讓。直得講口。<span class="科">丑</span>不要提起這事。反將我數黑論黃。百般辱罵。我心上饒不過。特來請教。要擺佈他。<span class="科">淨</span>這個容易。你要私下擺佈當官擺佈。<span class="科">丑</span>實不瞞你。他是個聰明乖覺的人。況係一名正軍。如何私下擺佈得他。必須當官告理。明正其罪。方出這口氣。<span class="科">淨</span>你果要告他。<span class="科">丑</span>他不仁。我不義。定要告他。<span class="科">淨</span>李總營。你知我平日代人寫狀。必要開了後門。留條出路。倘被告又央我寫訴狀。便是我的生意。你是我的心腹朋友。比別的不同。一定要關殺了後門幹事。教他沒尋出路處。<span class="科">丑</span>如此甚好。足見交情。<span class="科">淨想介</span>李總營。你若依我的主意。那王楫當得一個大大的罪名。<span class="科">丑</span>鬭毆之事。有何大罪名。<span class="科">淨</span>你不知哩。那王秀才呵。</p>
        
        <p class="曲"><span class="牌">鎖南枝</span>依律例。為犯魁。<span class="夾白"><span class="科">丑</span>犯人之魁。是第一等罪名。何能到此。<span class="科">淨</span></span>持刀殺人當抵罪。<span class="夾白"><span class="科">丑</span>他雖持刀。卻不曾殺得我。<span class="科">淨</span>阿呀。你真是個武人。不知法度。</span>理合論尊卑。他卑你尊貴。<span class="夾白"><span class="科">丑</span>我是營長。他是小軍。雖有尊卑。不相統屬。<span class="科">淨</span>他在你手下寫冊。是你部軍。你是他的長官。律上一條說道。部軍謀殺長官。已行者杖一百。流二千里。已傷者絞。已殺者斬。你雖不曾被殺。但做些傷痕在身上。他就該絞罪了。那時再用些謀為。</span>招成獄。沒挽回。陷人坑。此為最。<span class="科">丑</span></p>
        
        <p class="曲"><span class="牌">前腔</span>憑君語。事可危。情真理虧難抵對。設或細詳推。機關粉兒碎。<span class="夾白"><span class="科">淨</span>律上說話。是有成法。身上傷痕。是有實跡。告我做證見。又是個鐵門閂了。有甚粉碎。<span class="科">丑</span></span>圖僥倖。勉強為。照原詞。意方遂。</p>
        
        <p class="白">張主文你狀子全要停當些。<span class="科">淨</span></p>
        
        <p class="曲"><span class="牌">前腔</span>吾刀筆山可頹。傾人家命如覆杯。<span class="夾白"><span class="科">丑</span>一字入公門。九牛拔不出。倘官府究出真情。反坐我誣告之罪。如何區處。<span class="科">想介淨</span></span>不必恁徘徊。暫將此心昧。<span class="夾白">自古道殺人見血。剗草除根。李總營。你可用些機謀。壞些錢鈔。擺佈他一個下落。那娘子還是你的。<span class="科">丑</span>既為讎家。怎麼那娘子是我的。<span class="科">淨</span></span>夫既死。妻靠誰。這姻緣可仍配。</p>
        
        <p class="白">那時我來作伐。包得你成這椿事。<span class="科">丑笑介</span></p>
        
        <p class="曲"><span class="牌">前腔</span>姻緣事。仗大媒。花容月貌終與會。<span class="夾白">王娘子。你雖曾罵我。</span>既往我不追。將來愛相倍。<span class="夾白">你丈夫若死。是自取其禍。</span>非吾薄。莫怨悲。是伊夫運當退。</p>
        
        <p class="落詩">鼠牙雀角用深圖。<br />只為求妻禍及夫。<br />計就月中擒玉兔。<br />謀成日裡捉金烏。</p>
        
        <h2 id=ch15 class="chapter"><span class="齣題">第十五齣　刑逼成招</span></h2>
        
        <p class="曲"><span class="牌">五遊朝</span><span class="科">小生上</span>試邑嚴明推健令。門階寂事簡詞清。百里絃歌。千村花影。次第經綸齊整。</p>
        
        <p class="白">赤縣郎官宰。清朝學士班。割雞聊自試。馴雉信非難。飛鳥雲光冷。調琴柳色閒。行當從此召。豈為及瓜還。下官荊湖道鄖縣縣令周文是也。芹宮脫跡。忝登虎榜之名。楓陛傳臚。曾沐鳳池之寵。牛刀試政。花邑觀風。百里桑麻。應知俗阜。千年桃李。可見陰功。秀麥有禽鳴。荒村無犬吠。為政先須除吏弊。下車首欲洗民冤。昨日州尊大人發下一紙狀詞。乃是部軍謀殺長官事。事干重大。不可輕忽。已曾行牌提問。待他到來。依法究治。左右那裡。快喚鈞牌。<span class="科">左右喚介末帶丑淨生上</span></p>
        
        <p class="曲"><span class="牌">前腔</span><span class="科">丑淨</span>咫尺琴堂威凜凜。分明虞芮質成庭。<span class="科">生末</span>雀角虛張。鼠牙徒逞。公道天開如鏡。</p>
        
        <p class="白"><span class="科">跪介末</span>奉老爺鈞牌。提王楫一起到了。<span class="科">小生</span>聽點名。<span class="科">左右介小生</span>李克成。你是原告。可從實說來。如虛反坐。<span class="科">丑</span>老爺聽告訴。小人呵。</p>
        
        <p class="曲"><span class="牌">啄木兒</span>為營長轄眾兵。朝夕銅魚常戒儆。<span class="夾白">小人是個頭目人。未免要鈐束眾兵。那王楫是補伍新軍。原係儒生。不遵約束。</span>恃平生志氣衝霄。亂戎行不肯依承。<span class="夾白">鈐束不嚴。是小人罪過。有不是處。未免說他幾聲。那王楫</span>嗔逆耳恣循兇暴性。昨夜裡挾恨持刀來害命。<span class="夾白"><span class="科">小生</span>持刀殺人。所犯不小。有甚麼形跡。<span class="科">丑露頸介</span></span>頸有傷痕是證明。</p>
        
        <p class="白"><span class="科">小生</span>這是一偏之說。難全信。你且帶王楫上來。從實供招。免受刑法。<span class="科">生</span></p>
        
        <p class="曲"><span class="牌">前腔</span><span class="夾白">那李克成</span>心多狡素橫行言巧如簧疑上聽。<span class="夾白"><span class="科">小生</span>我也未曾聽他。你且說個根因。我好推斷。<span class="科">生</span>小人妻子。頗有姿色。李克成意欲求姦。前日小人因往軍門寫冊。他窺見小人妻子。</span>隻身去汲水。林間逞狐態。妄圖交頸。<span class="夾白"><span class="科">小生</span>你妻子從也不從。<span class="科">生</span>小人妻子不從。忿欲求死。小人回來知道了。與他爭論一場。</span>因此上天水違行求偏勝。一切是為幻譸張埋陷穽。<span class="夾白">他揜其不善而著其善。豈能逃老爺洞察。</span>可鑑風波平地生。</p>
        
        <p class="白"><span class="科">小生</span>這也是一偏之說。亦難信你。帶那見人張有德上來。你將兩邊爭訟情由。從實說來。若不公道。先打四十。<span class="科">淨</span>老爺臺下。豈敢偏向。若論公道。先作李克成不是。後作王楫不是。<span class="科">小生</span>你先說李克成的不是與我聽。<span class="科">淨</span>王楫是新軍。未知軍中事體。李克成須要指引他方好。每見王楫言語差錯。便要罵他。見王楫行動遲慢些。便要打他。這是凌虐軍伴。果然李克成不是。<span class="科">小生</span>你說王楫的不是與我聽。<span class="科">淨</span>那王楫是讀書人。有些志氣。見他平日欺凌。不能忍耐。懷恨在心。前晚李克成醉中遇着王楫。又罵幾聲。王楫忒性急了些。一時忿氣發作。把劍砍將去。此時小人偶然走過。看見勢頭來得狠。把王楫後手一扯。止傷得李克成的頸。幸喜不曾害命。<span class="科">丑</span>那時若無他勸。小人的頭千個也落了。<span class="科">生</span>這是買來的硬證見。老爺不要聽他。<span class="科">小生</span>𠳶<a epub:type="noteref" href="#char02"><spu>註</spu></a>。都不許多說。這情由我都知道了。李克成哄誘他妻子。王楫忿恨殺他。此是世之常事。王楫招也不招。<span class="科">生</span>小人素讀聖經。頗知王法。並無此情。<span class="科">小生</span>叫左右的。他既不肯招。可用刑法。<span class="科">用刑介生哭</span>天那。好苦。身體髮膚。受之父母。平日不敢毀傷。我那娘呵。今遭誣陷。其實受刑不過。只得招罷。<span class="科">寫供介</span></p>
        
        <p class="曲"><span class="牌">三段子</span>銜冤耿耿。這謀人皆由怒情。<span class="夾白"><span class="科">小生</span>你怒他甚麼事。<span class="科">生</span></span>吾妻守貞。恨伊行求姦肆淫。<span class="夾白">妻子說與小人知道。一時忿怒。尋他廝鬧。</span>偶見他獨行身酩酊。青萍誤觸傷其頸。有此從實供稱。伏惟裁省。</p>
        
        <p class="白"><span class="科">小生</span>供狀既完。放了刑具。王楫。你是小軍。他是營長。你去殺他。比依部軍謀殺本管營長已傷者律。該問絞罪了。<span class="科">生哭介</span>老爺。皇天可憐。那李克成呵。</p>
        
        <p class="曲"><span class="牌">歸朝歡</span>冤家的。冤家的。一時互爭。誰知道匍匐入井。<span class="夾白">問我絞罪。不勝冤枉。<span class="科">低聲</span></span>吾心地。吾心地怎平。這微軀今做了浮生畫餅。<span class="夾白"><span class="科">哭介</span>罷罷罷。我王楫呵。一死不足惜</span>只愁高堂有母桑楡景。寡妻弱子蹤無定。正是死別生離淚各傾。</p>
        
        <p class="白"><span class="科">小生</span>左右。把王楫上扭帶去監了。待申過本州。轉詳刑部。倒下來上他長枷。秋後處決。李克成問擬杖罪。張有德供明。</p>
        
        <p class="落詩">琴堂斷案重如山。<br />祗為饒人一着難。<br />可信片言能折獄。<br />莫將王法等閒看。</p>
        
        <h2 id=ch16 class="chapter"><span class="齣題">第十六齣　獄中冤恨</span></h2>
        
        <p class="白"><span class="科">末上</span>天堂無則已。有則君子登。地獄無則已。有則小人入。自家乃鄖縣獄中禁子葉清是也。我身居囹圄。役在圜扉。桎梏盈眸。胥是銜冤之態。鑼鈴振耳。無非禦暴之聲。智者比為福堂。羲經謂之叢棘。笞杖徒流絞斬。皆吾掌握之中。智仁聖義忠和。豈彼往來之地。苟知三德。免屬五刑。因不能約法三章。乃至于胡為十惡。憑三寸舌。釀成今日之愆。到五更頭。追悔昔時之過。有孚之窒。或由煅鍊而成招。無妄之災。必望平反而釋罪。關防出入。門禁甚嚴。點檢行藏。人心難縱。晨昏鈐束。遂稱凌虐罪囚。鎖鑰疎通。便道朦朧官府。夏臺商履嘗酬我。羌里姬文更怨誰。<span class="科">笑介</span>昨日本縣大老爺發下一個犯人。元是涿州解來補伍軍丁。只因殺傷營長。問成絞罪。不免喚他過來。索些常例油火錢。卻不是好。<span class="科">叫介生扮囚上</span></p>
        
        <p class="曲"><span class="牌">掛真兒</span>懊恨姦雄張健吻。羅鉗吉網交侵。縲絏羈縻。欄楯嚴緊。飛燕無由傳信。</p>
        
        <p class="白"><span class="科">揖介末</span>𠳶<a epub:type="noteref" href="#char02"><spu>註</spu></a>。你是那裡來的。<span class="科">生</span>是本縣發下來的犯人。<span class="科">末</span>問何罪名。<span class="科">生</span>是絞罪。<span class="科">末</span>既是絞罪。死在頭上了。為何這等大樣。見我不跪。<span class="科">生</span>罪自在我。跪之何益。<span class="科">末</span>既不跪我。何不把油火錢送來。<span class="科">生</span>家貧乏鈔。<span class="科">末</span>靠山喫山。靠水喫水。我做禁子。不過靠這幾個犯人養家活口。若依你說。我妻子靠誰。你既是絞罪犯人。論官法該上押牀的。且請你試一試。<span class="科">押牀介</span></p>
        
        <p class="曲"><span class="牌">撲燈蛾</span>區區補伍軍。犯法來囚禁。身據蒺藜中。兀自昂昂強橫也。不道流年將盡。須知犬羊已入虎之群。<span class="夾白"><span class="科">生</span>事出無奈。望乞長官照顧。<span class="科">末打介</span></span>照顧恁無情大棍。<span class="夾白"><span class="科">生哭介</span>好苦。<span class="科">末</span></span>打你碎如粉。秋後省條繩。<span class="科">生</span></p>
        
        <p class="曲"><span class="牌">前腔</span>乍來狴犴門。妻子未通問。要我油火錢。爭奈孤寒貧困也。願賜推心垂憫。<span class="夾白"><span class="科">末</span>油火錢不肯送來。反要我憐憫。<span class="科">生</span></span>我只索將情告懇。且不必發憤。<span class="夾白">長官。你寬了我刑具。</span>日後致殷勤。<span class="科">旦送飯上</span></p>
        
        <p class="曲"><span class="牌">掛真兒</span>不幸良人遭困頓。精神恍惚如醺。音耗蕭疎。饔餐艱窘。狴犴威嚴難近。</p>
        
        <p class="白">閉門家裡坐。禍從天上來。奴家丈夫因與李克成鬭毆。被他誣告監禁在獄。今早煮些茶飯送來。此間是監門前了。<span class="科">見介末</span>娘子何家寶眷。<span class="科">旦</span>奴家是犯人王楫之妻。<span class="科">末背介</span>這個窮酸。有這美妻。罷罷罷。冤家與他結不成了。<span class="科">向旦介</span>敢是娘子來送飯。<span class="科">旦</span>正是。求長官方便。<span class="科">末開門介旦</span>好苦。監房深暗。不知我丈夫在那裡。<span class="科">末</span>在後北監。此處就是。<span class="科">旦叫介生</span>娘子來了。我在這邊押牀上。<span class="科">抱哭介</span></p>
        
        <p class="曲"><span class="牌">哭相思</span>夫婦飄零誠可愍。不期此處同戕命。</p>
        
        <p class="白"><span class="科">旦</span>官人。昨日大老爺如何問了。<span class="科">生</span>娘子。你還不知道。我不好了。將我問做部軍謀殺本管長官。已成傷者。律該絞罪。<span class="科">旦</span>有這等事。豈不痛殺我也。<span class="科">哭倒介生</span>死生有命。娘子蘇甦。<span class="科">末</span>天上人間。方便第一。你們夫妻義重。放起來講話。<span class="科">放生起生抱旦哭介</span></p>
        
        <p class="曲"><span class="牌">山坡羊</span>驀遇了人中玁狁。平白地禍生予盾。<span class="夾白"><span class="科">末</span>王先生不消愁煩。君子謂囹圄為福堂。以其可悔過而遷善也。<span class="科">生</span></span>難道福堂能懲忿。<span class="夾白"><span class="科">怒介</span>娘子。</span>氣騰騰。雙眸日幾瞋。<span class="夾白">李克成。你那天殺的。</span>狼心狐態相延引。<span class="夾白"><span class="科">旦</span>只為奴家不幸。致有此禍。<span class="科">生</span></span>賣俏欺貧。安能容忍。<span class="夾白">娘子。我幼抱奇才。長存大志。今日問成絞罪。秋後就要處決了。</span>難存。青春沒幾分。冤魂。深秋赴九陰。</p>
        
        <p class="白"><span class="科">旦</span>官人。事既如此。且放下念頭。請喫些茶飯。<span class="科">生</span>娘子。我念頭不在飲食上了。怎生喫得下去。<span class="科">旦悲介</span></p>
        
        <p class="曲"><span class="牌">前腔</span>暗昏昏天搖地震。悶懨懨神疲心隱。<span class="夾白">官人。苦你</span>急煎煎桎梏如緡。<span class="夾白"><span class="科">生</span>這也不妨。只是昨日兩腿都被打壞了。<span class="科">旦看哭介</span></span>赤斑斑肢體俱箠損。<span class="夾白">李克成你那賊。</span>恨此人冲冲烈火焚。崩摧五內如斤刃。飲痛銜冤。沒身難冺。諄諄。衷腸叵盡論。紛紛。相看祗淚淋。</p>
        
        <p class="白"><span class="科">末</span>我做幾年禁子。送飯的女人見了多少。沒有你兩個這等恩愛的夫妻。</p>
        
        <p class="曲"><span class="牌">前腔</span>可惜恁情聯合巹。今做了離鸞傷影。<span class="夾白">王先生。你</span>本是個席上之珍。怎當他虎勢豺心狠。<span class="夾白"><span class="科">旦</span>強弱不敵。理勢然也。只是家貧乏用。放心不下些。<span class="科">末</span>王娘子</span>且放心。吾當與處分。<span class="夾白"><span class="科">旦</span>多蒙你照顧。只愁早晚飲食不便。<span class="科">末</span>方才還指望索你丈夫油火錢。今見你冤苦如此。斷然要不成了。自此以後。</span>晨昏飲食吾供應。<span class="夾白">王娘子。只他身上呵。</span>損破衣裳頻來縫紉。<span class="夾白"><span class="科">旦</span>這是奴家己事。不勞分付。但愁患難之中無以報德。<span class="科">末</span></span>休顰。扶危君子仁。<span class="夾白"><span class="科">生旦</span>日子長久。怎麼勞你這許多。<span class="科">末</span></span>應承。終當不易心。</p>
        
        <p class="落詩">懊恨狂夫太不才。<br />搆媒良善受非災。<br />喪門白虎猶黏體。<br />又撞黃旛豹尾來。</p>
        
        <h2 id=ch17 class="chapter"><span class="齣題">第十七齣　避兵失侶</span></h2>
        
        <p class="曲"><span class="牌">鐵馬兒</span><span class="科">淨領兵上</span>軍威銳。軍威銳。飛電轟雷。屠州破邑。朽墜枯摧。管教馳驟中原遍。山川重潤日重輝。</p>
        
        <p class="白">自家東平郡王安祿山是也。本營州雜胡。得大唐天子寵任。富貴之極。與上同宴。出入禁中。拜貴妃為母。賜洗兒錢。褻慢神器。更不疑惑。今上春秋既高。武備廢弛。有輕中國之心。因此起兵打下許多城子。已命賈循守范陽。呂知誨守平盧。高秀巖守潼關。大閱誓眾。引兵而南。眾將校聽我分付。<span class="科">眾應介淨</span>吾自起兵以來。攻城剠地。勢如破竹。河北州縣。已望風披靡。范陽盧龍密雲漁陽汲業六郡。皆為吾有。可奈常山太守顏杲卿。與長史袁履謙等。抗敵不服。已令史思明征討。想在目下剿滅。各部將士俱要用心併力。攻取東京。得下剠來的子女玉帛。各各分賞。<span class="科">眾應介</span>願乘勢就此攻進。<span class="科">轉行介</span></p>
        
        <p class="曲"><span class="牌">番鼓令</span>鐵騎銅駞萬里威。神鉦。羯鼓勢如催。撚指東京累卵危。看得勝凱歌回。<span class="科">並下丑老旦奔上</span></p>
        
        <p class="曲"><span class="牌">水底魚兒</span>胡馬長圍。金湯一旦隤。民居煨燼。孤寡苦無歸。民居煨燼。孤寡苦無歸。</p>
        
        <p class="白"><span class="科">丑</span>屋漏更遭連夜雨。<span class="科">老旦</span>船遲又撞打頭風。<span class="科">悲介</span>姐姐。我孩兒久在衛所。女兒又選入宮。只愁年老家貧。難以度日。誰想安祿山作亂。軍馬臨城。人民逃竄。如何是好。<span class="科">丑</span>妹子。豈不知大駕蒙塵。巡幸西蜀。多少妃主王孫。皆委而去。我和你區區婦人。何足惜哉。此處不好安身。且尋山野僻靜所在。暫避幾日。再作區處。<span class="科">老旦</span>我們女流。不識途路。如何去得。<span class="科">丑指介</span>妹子。你看前面有兩個人行來。想亦是避難的。待我去問他分曉。<span class="科">末小外奔上</span></p>
        
        <p class="曲"><span class="牌">前腔</span>犬虜揚麾。干戈犯帝闈。生靈塗炭。觸目豈勝悲。生靈塗炭。觸目豈勝悲。</p>
        
        <p class="白"><span class="科">見介老旦</span>孫天彝。陳獻夫。我小兒不在家。當此變亂。怎生理會。<span class="科">末小外</span>王姆姆。這是國家氣數。不消說得。幸有韓媽媽同行。又可相為依倚。作速趲向前去。尋個避處方好。<span class="科">丑</span>正是。正是。<span class="科">急行介</span></p>
        
        <p class="曲"><span class="牌">縷縷金</span>傷民業驟成灰。衣冠遭喪亂。嘆暌違。<span class="科">內鑼鼓喊聲眾驚介</span>郊野酣新戰。軍聲堪畏。<span class="科">哭介</span>神銷股栗淚交垂。相看各狼狽。</p>
        
        <p class="白"><span class="科">丑老旦</span>軍聲漸近。如何是好。<span class="科">末小外</span>二位媽媽且在此草叢中一躲。我二人往山坡高處望他過了。再行前去。正是暫棲荊棘下。免被虎狼吞。<span class="科">並下淨領兵上</span></p>
        
        <p class="曲"><span class="牌">番鼓令</span>羽斾雲旌遍四陲。笑談功業漸增培。驅逐轡輿過馬嵬。唐國事。已傾頹。</p>
        
        <p class="白"><span class="科">淨</span>適聞唐天子播遷西蜀。妃主王孫。盡皆棄了。眾將校可趲前去。占了京城。其餘州縣望風解體。不攻自下矣。<span class="科">眾應介</span>敵國盡在于舟中。還師已期于座下。奉大王指麾。敢不從命。<span class="科">淨</span>鐵騎如雲旗蔽空。要從京國顯膚功。<span class="科">眾</span>饒他能展凌雲翅。都在樊籠一網中。<span class="科">並下末小外奔上</span></p>
        
        <p class="曲"><span class="牌">縷縷金</span>身匍匐。路盤迴。來尋王氏母。義相隨。<span class="夾白"><span class="科">叫介</span>王姆姆。韓姆姆。如何都不見了。天那。好苦。<span class="科">悲介</span></span>俄頃輕拋放。吾儕之罪。桑楡暮景兩虺尵。怎禁這顛沛。</p>
        
        <p class="白"><span class="科">叫介</span>王姆姆。韓姆姆。此處叫他不見。再趕前去尋覓。多少是好。同時患難及人老。各處追呼盡友情。<span class="科">並下丑上</span></p>
        
        <p class="曲"><span class="牌">雙勸酒</span>形衰氣㾦。難逃禍祟。山顛水隈。莫知進退。<span class="夾白"><span class="科">叫介</span>妹子在那裡。怎麼教他不應了。<span class="科">悲介</span>天那。好苦。尋叫妹子不見。教我獨身如何是好。</span>迷蹤岐路枉徘徊。<span class="科">哭介</span>爭奈衷腸痛摧。</p>
        
        <p class="白"><span class="科">叫介</span>妹子。妹子。此處叫他不見。不免趕向前去。定要尋他同行。正是孤身流淚處。暮景斷腸時。<span class="科">叫介下老旦行上</span></p>
        
        <p class="曲"><span class="牌">前腔</span>心如刃錐。魂飛魄碎。風聲鶴唳。謂是兵追。<span class="夾白"><span class="科">叫介</span>姐姐在那裡。怎麼叫不應了。<span class="科">悲介</span>天那。好苦。尋叫姐姐不見。教我獨身呵。</span>伶仃孤苦欲何為。<span class="科">哭介</span>怎禁得許多流淚。</p>
        
        <p class="白"><span class="科">叫介</span>姐姐。姐姐。此處叫他不見。不免趕向前去。定要尋他同行。<span class="科">內喊介老旦</span>你看兵馬又來了。只得尋個僻處。去再躲一回。</p>
        
        <p class="落詩">姊妹攜行避犬戎。<br />不期相失草叢中。<br />衰齡兩地成飄泊。<br />落日荒山泣路窮。</p>
        
        <h2 id=ch18 class="chapter"><span class="齣題">第十八齣　處分後事</span></h2>
        
        <p class="曲"><span class="牌">紫蘇丸</span><span class="科">生上</span>誤嬰縲絏屬皋陶。咫尺天光不照。填腔怨氣衝雲表。顧圜扉形影無聊。</p>
        
        <p class="誦"><span class="牌">謁金門</span>愁脈脈。目斷雲山南北。人似觸蠻爭地日。誰惜有孚而窒。　　此際魂銷叢棘。趙璧自憐完未得。那堪清淚滴。</p>
        
        <p class="白"><span class="科">嘆介</span>小生自從監禁以來。不覺又過三月。多蒙葉長官寬我刑具。供我飲食。比別的囚犯不同。此恩難報。只是我妻子在外。乏人依賴。母妹在家。不知安否。總上心來。不勝傷感。好似和針吞卻線。繫人腸肚刺人心。<span class="科">悲介末上</span>可笑人移山不去。遂成天與水違行。可憐王秀才被李克成誣告。問成死罪。今早刑部詳允文書下來。只待秋後處決了。未免報他知道。<span class="科">見介生</span>小生久負厚恩。愧無寸報。倘有天開眼之日。決不忘你。<span class="科">末</span>王先生休說那話了。你的罪名文書。刑部已詳允下來。及早打點後事。<span class="科">生</span>果是這等。豈不痛殺我也。<span class="科">哭倒介末扶介</span>王先生蘇甦。</p>
        
        <p class="曲"><span class="牌">畫眉籠錦堂</span>不必恁心焦。死生前定孰能逃。<span class="夾白">你和李克成呵。</span>想宿緣深搆。今世相遭。傷情處幼子呱呱。更苦着焭妻悄悄。<span class="夾白"><span class="科">生</span>我死在此。家鄉那裡知道。<span class="科">末</span></span>天涯杳。目斷鄉關。路迷煙草。</p>
        
        <p class="白"><span class="科">生</span>我死不足惜。葉長官。只是受你許多恩惠呵。</p>
        
        <p class="曲"><span class="牌">錦堂觀畫眉</span>難報。恩德山高。刑期在邇。殘軀敗葉風飄。<span class="夾白">今生不能彀報你了。</span>料得陰靈黃泉感奮多少。苦妻兒孤寡何依。念母妹顛連無告。萬般縈絆言靡盡。那堪此心如擣。</p>
        
        <p class="白"><span class="科">末</span>王先生請免愁煩。我且問你。倘或典刑之後。令正還是守制。還是改嫁。<span class="科">生</span>。吾妻年少無倚。說甚麼守制。我在時尚惹出這禍。害了性命。況我死後。難保無事。由他自去改嫁。<span class="科">末</span>既是如此。我有一言。不好說得。<span class="科">生</span>你是我恩人。有話儘說。<span class="科">末</span>我新喪偶。尚未續絃。令正既是嫁人。何不與我成婚。令郎是我撫育。延你宗嗣。令堂接來奉養。代你孝心。彼此兩全。尊意若何。<span class="科">生</span>如此甚好。吾所願也。<span class="科">末</span>雖則如此。不知令正允否。<span class="科">生</span>荊妻即刻就來。我與當面說過了。不必多慮。<span class="科">旦上</span></p>
        
        <p class="曲"><span class="牌">霜天曉角</span>夢魂顛倒。冤抑無門告。恨煞姦雄囉唣。令人痛苦如熬。</p>
        
        <p class="白">開門。<span class="科">末</span>令正來了。<span class="科">開門見介生</span>娘子。我不好了。<span class="科">旦</span>卻是為何。<span class="科">生</span>你問葉長官便知道了。<span class="科">末</span>王娘子。你官人罪名文書。刑部已詳允下來。秋後就該處決了。<span class="科">旦</span>天那。不信有這等事。好痛殺我也。<span class="科">哭倒生扶介旦</span></p>
        
        <p class="曲"><span class="牌">黃鶯穿皂袍</span>拆我鳳鸞交。痛兒夫棄市曹。豈甘瞑目南柯道。姦豪計撓。鷦鷯破巢。蒼蒼胡不彰公道。異鄉孤寡。有誰依靠。高堂甘旨。有誰品調。生離死別俱堪惱。</p>
        
        <p class="白"><span class="科">生</span>這是我命當如此。不消怨了。只是我有一言要對你說。<span class="科">旦</span>死生之際。有事儘說。<span class="科">生</span>我事勢到此。不得不說了。<span class="科">哭介</span>娘子。你嫁我十年。不曾一日安飽。我死之後。你年少子幼。終身不了。這葉長官近時喪偶。莫若嫁他。一則全你孤寡之命。一則遂我報謝之心。不知尊意如何。<span class="科">旦</span>自古道。忠臣不事二君。烈女不更二夫。官人今日之禍。皆由我而得。臨刑之時。甘與同死。只因婆婆在堂。乏人侍養。以終天年。孩兒在懷。乏人乳哺。以延宗嗣。二事在心。苟存性命。姑俟親終子壯。必當追隨于九泉之下。誓不改節。<span class="科">生</span>娘子。你休執迷。我在時遇着李克成。送了我的性命。倘我死後。另遇一個李克成一般的來。豈不連你性命休了。<span class="科">旦</span>這是身後之事。奴家自能理會。但官人在此。多蒙葉長官照拂。<span class="科">拜介</span></p>
        
        <p class="曲"><span class="牌">皂袍罩黃鶯</span>久荷如天懷抱。誓來生報恁恩勞。<span class="科">抱生哭介</span>一言永訣在今朝。忍捐舊愛為新醮。暗魂銷。衷腸縷縷。空惹淚凝條。<span class="科">合</span></p>
        
        <p class="曲"><span class="牌">尾聲</span>痛呼號。愁傾倒。一生心事枉推敲。夢熟黃粱方是了。</p>
        
        <p class="落詩">死別生離盡可傷。<br />丁寧後事免乖張。<br />歸家不敢高聲哭。<br />祗恐嬰兒也斷腸。</p>
        
        <h2 id=ch19 class="chapter"><span class="齣題">第十九齣　賣兒繫珠</span></h2>
        
        <p class="曲"><span class="牌">滿庭芳</span><span class="科">外末行上外</span>岐路崢嶸。長亭蒼莽。天涯歲月遨遊。商通方物。孤枕一燈秋。<span class="科">末</span>誰道陶朱致產。為奔塵兩鬢颼颼。追隨着敝裘羸馬。今日喜回頭。</p>
        
        <p class="白"><span class="科">外</span>北去關河遠。南來歲月長。<span class="科">末</span>所經多舊館。浪跡重淒涼。<span class="科">外</span>老漢姓王。名章。字子循。陝西人氏。因往江西等處買賣。淹留二年。今喜趁些利息。收拾回家。在此荊江道經過。王安。前邊公廨是甚麼所在。<span class="科">末</span>告老員外知道。此間是鄖陽驛前了。<span class="科">外</span>行了半日。甚覺饑渴。且在此處買些酒飯喫了。再行未遲。<span class="科">末</span>驛西有個酒肆。請即過去。<span class="科">外</span>纔離走轂奔蹄處。<span class="科">末</span>便到當壚滌器家。<span class="科">並下旦抱兒行上</span></p>
        
        <p class="曲"><span class="牌">月雲高</span>愁城冤藪。堅深與誰剖。最苦分鸞日。屈指應非久。親老兒孤。淒涼兩僝僽。生死雖云命。難道盡遭陽九。事到頭來不自由。強步含羞何處投。</p>
        
        <p class="白">奴家丈夫問成絞罪。秋後就要處決。昨日分付我改嫁葉長官。<span class="科">悲介</span>好苦。丈夫。我與你十年夫婦。尚不知我心事。我若有改嫁之心。怎見得害了你的性命。可憐古人從其治命。不從其亂命。他只因刑期將近。神思昏憒。以致言語舛錯。故此奴家吞悲含忍。不與深辨罷了。為今之計。丈夫罪既該死。奴家先求個自盡。表我心事。使丈夫九泉之下。亦得瞑目。只是我孩兒在懷。沒有下落。意欲尋個好善人家。過繼與他為子。一則全他性命。二則延王門宗嗣。<span class="科">哭介</span>我那兒呵。在我懷中五年。時刻不離。今日事出無奈。不要怨做娘的。抱你出來。為分離之計。街坊市上。不知你遇着那一個有緣的父母。不免再行前去。<span class="科">行介</span></p>
        
        <p class="曲"><span class="牌">前腔</span>風塵奔走。棲棲喪家狗。誓死明初志。抱子先求售。<span class="夾白"><span class="科">悲介</span>我那兒呵。</span>今日娘懷。明朝在誰手。此際情何限。天地同高厚。說到堪傷淚自流。沈痛黃泉兀未休。</p>
        
        <p class="白"><span class="科">外末上</span>身離竹鎖橋邊地。眼望雲橫嶺外天。作急趲行路程。<span class="科">外</span>王安。你看那婦人抱着一個孩兒。走來走去。啼啼哭哭。不知為何。<span class="科">末</span>要知心內事。但聽口中言。待小人去問他。便見分曉。<span class="科">問介</span>娘子為何啼哭。<span class="科">旦</span>客官不好說得。奴家丈夫。為事在獄。欲賣這小兒來用。一路行來。沒個好主。故此啼哭。<span class="科">外</span>可憐可憐。<span class="科">見介</span>我聞娘子是北方聲音。因何到在此地。<span class="科">旦</span>奴家本貫涿州郭氏。丈夫王楫。抵補軍伍到此。<span class="科">外</span>在此當軍。為甚事在獄。<span class="科">旦</span>承問及。容奴家告稟。</p>
        
        <p class="曲"><span class="牌">宜春令</span>吾夫是合絞囚。<span class="夾白"><span class="科">外</span>因何犯此重罪。<span class="科">旦</span></span>為姦豪攢成寇讎。<span class="夾白"><span class="科">外</span>想未詳允。或有可生之路。<span class="科">旦</span></span>青蠅未聚毫端。無計祈天宥。<span class="夾白"><span class="科">外</span>丈夫果有不測。正當育孤守寡。為何把兒棄了。<span class="科">旦</span>丈夫死期既近。奴家義不獨生。</span>拚捨這弱息螟蛉。要表我終身箕箒。<span class="夾白"><span class="科">外</span>你令郎既要與人。不知肯託老夫麼。<span class="科">旦</span></span>若得攜歸鞠育。感當不朽。<span class="科">外</span></p>
        
        <p class="曲"><span class="牌">前腔</span>聽伊語。見慮周。使人聞心傷眉皺。<span class="夾白">娘子。我老夫呵。</span>暮齡無嗣。希求令子承吾後。<span class="夾白"><span class="科">旦</span>如此甚好。<span class="科">外</span>既蒙見允。乞借令郎一看。<span class="科">旦放兒在地外看介</span>好好。真英物也。</span>想元是天上麒麟。今做了璞中瓊琇。<span class="夾白">娘子。你家姓王。老夫亦姓王。若論祖先。未必不是同宗。請問令郎何名。<span class="科">旦</span>小字九齡。<span class="科">外</span>元仍此名。我也不改了。</span>管取氣求聲應。箕裘胥茂。</p>
        
        <p class="白">老夫陝西商人。在此經過。囊無餘鈔。聊奉白金三兩。少充茶禮。待令郎成立。自有厚報。<span class="科">放銀在地介旦</span>此禮本不當受。但我。夫妻處死生之際。不敢虛辭了。<span class="科">哭介</span>我那兒呵。此時別去。今生不得相見了。我婆婆臨別。付我明珠一顆。欲為後會之計。目下我夫妻俱死。此珠終至失所。孤我婆婆之望。不若繫在兒頸上。倘長大成人。未免見鞍思馬。睹物傷情。雖沒處討你父母。或者婆婆天年未終。猶得還珠合浦<span class="科">抱兒介</span></p>
        
        <p class="曲"><span class="牌">前腔</span>兒靈慧。睜兩眸。似教娘斯須挽留。<span class="科">珠繫頸介</span>明珠懸項。窮源推本應根究。<span class="夾白"><span class="科">放兒在地介</span>孩兒。你長大成人。</span>圖功業志氣從新。思骨肉宗支尋舊。<span class="夾白"><span class="科">外</span>娘子且請寬心。不必過于丁寧。<span class="科">旦</span></span>雖是丁寧無數。兒能知否。</p>
        
        <p class="白"><span class="科">外</span>娘子。老夫大膽了。<span class="科">抱兒介旦</span>蒙老員外厚賜。奴家依命了。<span class="科">取銀介對末</span>孩兒此去。全仗總領哥照顧。<span class="科">末</span></p>
        
        <p class="曲"><span class="牌">前腔</span>娘珍重。莫過憂。我東人仁慈罕儔。既蒙付託。提攜保護孚盈缶。<span class="夾白">小官人此去長大成人呵。</span>冀十年異地成身。看一旦故園回首。方信萍歸大海。相逢非偶。</p>
        
        <p class="落詩">哀哉母子泣西東。<br />淚眼徬徨似夢中。<br />一葉浮萍歸大海。<br />人生何處不相逢。</p>
        
        <h2 id=ch20 class="chapter"><span class="齣題">第二十齣　夫妻永訣</span></h2>
        
        <p class="曲"><span class="牌">金瓏璁</span><span class="科">生上</span>冤深愁似海。那堪縲絏累累。疑是有命安排。刑期如指日。心緒已成灰。龍蛇臨歲歎梁摧。</p>
        
        <p class="白">薤上露。何易晞。露晞明朝更復落。人生一去何時歸。<span class="科">嘆介</span>小生大獄已成。死期將至。在此度日如年。束手聽命。只是我妻少年美貌。終身不了。前日因葉長官喪偶。欲待說與成婚。我妻不從。反有誓甘同死之意。可傷可傷。連日不曾進來。不知何故。今日想必到此。不免與門上禁子說知。方便匙鑰則個。<span class="科">說介內應旦提筐籃上</span></p>
        
        <p class="曲"><span class="牌">前腔</span>獄成知莫解。槁砧半屬塵埃。親瓜葛。忍分開。九原心不死。千古恨難埋。斯須永訣枉悲哀。</p>
        
        <p class="白">連理樹。青青榮。一夜霜風威凜冽。雙枝崩裂成凋零。<span class="科">悲介</span>奴家丈夫在獄。既是死數。昨日將孩兒九齡。賣與陝西商人。得銀三兩。今日買些酒肉之類。進去一看。呀。喜得監門正開。不免逕入。<span class="科">見介生</span>娘子來了。你連日在家何幹。<span class="科">旦</span>家中缺乏。昨日蒙近鄰周媽媽來說。城西馮老安人。欲請奴家教習女工。先送禮銀三兩為定。明日就到他家去了。<span class="科">生</span>如此甚好。只是孩兒費手。<span class="科">旦哭介生</span>娘子。為何說着孩兒。就煩惱起來<span class="科">旦</span>我不為孩兒煩惱。只慮奴家一去。便得兩月方回。無人看你。故此傷感。<span class="科">生</span>娘子不消煩惱。目下天熱。監中穢氣太重。不宜進來。正該往彼度日。稍待秋涼再會。你筐籃中是何物。<span class="科">旦</span>官人久蒙葉長官看承。愧無寸報。如今買些酒肉。晚間官人請他一敘。少表敬私。<span class="科">生</span>如此甚好。<span class="科">旦</span>所存之銀。官人留下盤纏。<span class="科">生</span>此物亦有用處。只是費你心力。<span class="科">旦</span>且暫收用。倘有工銀。再央人寄進來。<span class="科">生悲介</span>我在此束手待斃。要銀何用。<span class="科">旦</span>官人免愁煩。只是命該如此。<span class="科">生</span>天那。可憐。</p>
        
        <p class="曲"><span class="牌">尾犯序</span>月犯少微災。泰嶽其頹。梁木其壞。<span class="夾白">娘子。我小生呵。</span>冠世英雄。恨今為棄材。<span class="夾白"><span class="科">旦</span>天作之孼。毋足深怪。<span class="科">生</span></span>堪怪。素不忤三章令典。誰知做五刑魁宰。莫不是玉樓作記。天上有人催。<span class="科">旦</span></p>
        
        <p class="曲"><span class="牌">前腔</span>玉樹夢中埋。十載夫妻。一旦分愛。<span class="夾白"><span class="科">生</span>娘子。我和你幾月之間。情如流水。跡似浮雲了。<span class="科">旦</span></span>流水浮雲。任悠悠不回。<span class="夾白"><span class="科">生</span>倘情緣未斷。後世了你的恩債。<span class="科">旦</span></span>恩債。倘或是三生未了。還擬得九泉可待。最苦着衰親幼子。無計弔幽懷。<span class="科">生哭</span></p>
        
        <p class="曲"><span class="牌">前腔</span>凝咽淚盈腮。執手相看。魂蕩天外。誰料花顏。攢成禍階。<span class="夾白"><span class="科">旦</span>官人在此。日長似歲。怎生聊賴。<span class="科">生</span></span>聊賴。恁可念親當衰老。恁可念兒方傀儡。還須要存亡一視。加意厚栽培。</p>
        
        <p class="白"><span class="科">內催介</span>監禁之中。非哭泣所在。有話快說。打發出去。倘官府知道。不當穩便。<span class="科">生</span>外邊催了。娘子可低聲說罷。<span class="科">旦背立低聲介</span></p>
        
        <p class="曲"><span class="牌">前腔</span>你兀自計安危。忘卻殘軀已是浮荄。<span class="夾白">好苦。你只知自家將危。丁寧後事。豈知奴家死在旦夕了。不好說得。</span>欲與分明。恐伊行駭猜。<span class="夾白"><span class="科">生</span>娘子不必悲怨了。且自寧耐。<span class="科">旦對生介</span></span>寧耐。奴只慮君身廢殞。君莫慮奴心忍改。<span class="夾白">官人。</span>須識破死歸生寄。毋得恁徘徊。</p>
        
        <p class="落詩">死別生離不忍論。<br />匆匆含淚出圜門。<br />三秋若瞬誰憐我。<br />九地如歸妾待君。</p>
        
        <h2 id=ch21 class="chapter"><span class="齣題">第二十一齣　真武靈應</span></h2>
        
        <p class="曲"><span class="牌">西地錦</span><span class="科">小外上</span>北極玄機周遍。功多金闕調元。齊光日月神通顯。萬靈普濟無邊。</p>
        
        <p class="白">善哉善哉。天地大公。鬼神陰鑑。福善禍淫。昭昭如電。吾乃玉虛師相玄天上帝是也。北辰合德。春日同仁。贊化玉清。道生天而至妙。調元金闕。功裨帝以難名。契真宰于東皇。對長生之南極。乾坤比壽。永覆載于萬靈。日月齊光。常照臨于六合。馬趙溫關四將何在。<span class="科">眾扮四將立定介小外</span>汝等聽吾法旨。今有涿州節婦郭氏。因夫受害。含冤求死。照得本婦陽數未盡。尚有夫榮子貴之日。況他婆婆盛氏。飄流懷慶地方。離此千里。汝等當加保護。移送至彼。明日使他姑婦相逢。同往京都。毋得違誤。枉害生靈。<span class="科">眾應介旦行上</span></p>
        
        <p class="曲"><span class="牌">傳言玉女</span>事勢顛連。豈識衷腸哀怨。魂搖心戰。爭奈他淚血紛紛如霰。紅顏薄命。古今常見。</p>
        
        <p class="誦"><span class="牌">醉花間</span>休思省。怕思省。思省心如骾。怨氣徹重霄。失卻陽烏影。　　竊嘆我生初。浮軀成畫餅。自靖對蒼蒼。江澄山月冷。</p>
        
        <p class="白"><span class="科">悲介</span>奴家前日棄了孩兒。昨日別了丈夫。心事已完。只欲求個捨生之所。以明我從一而終之義。迤邐行來。此處是太和山了。你看盤道縈迴。峭巖蒼鬱。山上有真武廟。金殿壓雲。玉壇和月。誠是岳宗靈宅。素聞此神感應。不免上去禮拜一番。多少是好。<span class="科">行介</span>呀。你看廟貌巍峨。神威赫奕。瞻仰之間。不覺身世兩忘。形神俱化。奴家生雖不遇其時。死則實得其地矣。<span class="科">拜介</span></p>
        
        <p class="曲"><span class="牌">香羅帶</span>神靈在旻天。陰垂鑑憐。良人受冤將喪元。自知罪重怎求全也。<span class="夾白">丈夫既死。奴家義不獨生。故於丈夫未死之前。先來求個自盡。</span>初志定。此身捐。<span class="夾白">伏祈神道</span>明彰報應嚴雷電。務須曲直分明也。稽顙皈依在九泉。</p>
        
        <p class="白"><span class="科">行看介</span>呀。此處是個淵泉。上空下洞。深昧不測。只見瘦藤老柏涵秋色。古壁蒼崖倚太虛。正是我託身之所也。</p>
        
        <p class="曲"><span class="牌">前腔</span>齋明陟此巔。中心了然。前峰後峰中險淵。紫煙翠靄互纏綿也。<span class="夾白">我在此呵。</span>神已適。意相便。歸根復命渾無玷。<span class="夾白"><span class="科">悲介</span>我婆婆小姑在家懸望。丈夫在監懸望。孩兒在路不知如何。總上心來。顧不得這許多了。</span>要求骨肉相逢也。更覓輪迴再世緣。</p>
        
        <p class="白"><span class="科">投淵介四將救起移行介小外</span>郭氏聽我分付。你陽數未盡。不可輕生。欲全夫命。急往京都。尋問袁天綱。自有好處。我已施神力。送你在千里之外了。明日就有親人相見。數年之後。夫榮子貴。骨肉團圓。四將過來。傳我法旨。鄖縣頑民李克成張有德同惡相濟。誣害賢良。罪貫既盈。刑條罔赦。着火部先焚其家。雷部速殛其命。以昭善惡之報。<span class="科">眾應介</span>正是從空伸出拿雲手。提起天羅地網人。<span class="科">並下旦甦介</span>怪哉怪哉。鬼神感應。捷于影響。奴家方纔投淵之時。只見紅光滿目。黑氣漫天。若有神將護持。不曾傷命。吾聞古之寡婦哭城。城為之崩。亡士嘆市。市為之罷。誠信發內。感動城市。況我夫妻危迫存亡之際。皇天豈不垂憫。適在廟中禱告。至誠感格玄天。上帝特施神力。救災卹患。未可知也。</p>
        
        <p class="曲"><span class="牌">好姐姐</span>空中果有聖賢。猛可地威靈宣現。雲霄旋轉。推移路一千。<span class="夾白">又聽得神道呵</span>將言勸。欲救夫危何自殄。急往京尋術士袁。</p>
        
        <p class="白">向年袁天綱曾斷丈夫先凶後吉。目下凶事已見。但未知吉事如何。又不知袁天綱是何等人。</p>
        
        <p class="曲"><span class="牌">前腔</span>想伊必是大仙。休咎事曾經明辨。論避凶趨吉。惟人當自先。<span class="夾白">神道分付。急往京都。既是這等。事不宜遲。</span>須黽勉。步窄弓鞋徒偃蹇。進退無門意兩懸。</p>
        
        <p class="白">身既不死。丈夫在監。放心不下。欲尋歸路。已是移送千里。欲赴京都。又慮孤身遠路。一時躊躕不定。進退兩難。神道又說明日就有親人相見。鬼神之事。既靈于前。其言必驗于後。但不知此處是何地方。須索趲行前去則個。</p>
        
        <p class="落詩">誠心怨氣動神明。<br />和靄慈雲護眇生。<br />大抵乾坤都一照。<br />免教人在暗中行。</p>
        
        <h2 id=ch22 class="chapter"><span class="齣題">第二十二齣　姑婦相逢</span></h2>
        
        <p class="曲"><span class="牌">六么令</span><span class="科">老旦上</span>胡奴竊攘。肆干戈鼎沸多方。生黎塗炭景淒涼。天黯淡。日微茫。神愁鬼慘人驚𢠵。神愁鬼慘人驚𢠵。</p>
        
        <p class="誦"><span class="牌">菩薩蠻</span>平林漠漠煙如織。荒山一帶傷心碧。暝色下江干。有人行路難。　　崎嶇聊竚立。宿鳥歸飛急。何處是歸程。長亭更短亭。</p>
        
        <p class="白">老身前日與姐姐同出避難。軍馬趕散。各自逃生。連日奔走。露宿風餐。擔饑忍渴。不知受了多少勞苦。經了多少驚惶。幸得一路清淨。不及遇害。今日行來。乃是懷慶地方。人煙頗聚。風景如常。想目下干戈已息了。只得再行前去。尋個安身之所。<span class="科">行介</span></p>
        
        <p class="曲"><span class="牌">一江風</span>恨雄羌厲氣盈塵坱。使我成飄蕩。嘆羸軀景迫桑楡。兒女胥孤望。心緒苦難量。心緒苦難量。離愁萬縷長。恁跋涉一似萍依浪。</p>
        
        <p class="白">呀。你看日下平川。雲連斷壑。天色已將晚了。只聞蟬吟鵲噪。湊成四野愁聲。不見犬吠雞鳴。露出半家人影。如此光景。好悶人也。行了一日。筋疲力倦。欲進不能。且在此少坐片時。再行前去。<span class="科">坐介旦上</span></p>
        
        <p class="曲"><span class="牌">六么令</span>身罹羅網。感神明移送他鄉。孤形瘦影意徬徨。山隱隱。樹蒼蒼。京都杳杳如天上。京都杳杳如天上。</p>
        
        <p class="誦"><span class="牌">小重山</span>碧草連天映日曛。不知天外嶺。抹微雲。數聲殘角斷譙門。鴉過盡。流水遶孤村。　　此際正銷魂。香囊乍解。羅帶輕分。不禁襟袖染啼痕。傷情處。燈火近黃昏。</p>
        
        <p class="白">奴家昨日感謝玄天上帝救護到此。今早行走至晚。並沒一個人跡。不知是何地方。只得趲向前去。尋問個路頭。再作區處。<span class="科">行介</span></p>
        
        <p class="曲"><span class="牌">一江風</span>念王郎溘爾輕拋漾。兩地均勞攘。望神京努力馳驅。要解恁冤魔瘴。欲詣懇天綱。欲詣懇天綱。那堪岐路長。這匍匐只恐是難尋向。</p>
        
        <p class="白">你看雲接江聲。山依野色。斜陽外牛羊返徑。疏林間樵牧賡歌。天色已是向晚了。怎生是好。呀。前面有個媽媽坐地。我且上去問他如何。<span class="科">老旦起介</span>那來的女人。好似我媳婦的模樣。<span class="科">旦</span>那媽媽好似我婆婆的模樣。<span class="科">老旦</span>呀。真個是我媳婦。<span class="科">旦</span>天那。真個是我婆婆。<span class="科">抱哭介</span></p>
        
        <p class="曲"><span class="牌">哭相思</span>骨肉曩時輕折散。相逢又倍添悽愴。</p>
        
        <p class="白"><span class="科">旦</span>婆婆為何到此。<span class="科">老旦</span>因安祿山作亂。軍馬臨城。我與大姨娘避難趕散。逃生到此。<span class="科">旦</span>何不與小姑同行。<span class="科">老旦悲介</span>媳婦。你兀自不知。從你夫妻別後。朝廷要宮女。本州將你小姑充選去了。<span class="科">旦哭介</span>如此不幸。天亡我家也。<span class="科">老旦</span>我孩兒在那裡。你何故獨行到此。<span class="科">旦</span>一言難盡。自到荊湖。蒙帥府老爺憐是儒生。免其差操。只管寫冊。有營長李克成。調戲奴家不從。丈夫與他爭毆一場。被他誣告做部軍殘傷本管長官。問成絞罪。秋後就要處決了。<span class="科">老旦</span>果有此事。豈不痛死我也。<span class="科">哭倒介旦</span>婆婆請蘇甦。且免愁煩。<span class="科">扶起介</span>奴家此行。亦為求生之計。<span class="科">老旦</span>媳婦。你是個女流。濟得甚事。我且問你。孫兒九齡。放在何處。<span class="科">旦悲介</span>婆婆。不好說得。奴家因丈夫死期將至。將孩兒賣與陝西商人為子去了。<span class="科">老旦悲介</span>割恩捨愛。好痛心也。你棄了孩兒。欲幹何事。<span class="科">旦</span>因丈夫要我改嫁。乃往太和山真武廟前投淵求死。不料神明救護到此。神道說明日就有親人相見。果遇婆婆。其言既驗。丈夫料必不死。<span class="科">老旦</span>那裡見得。<span class="科">旦</span>神道分付。欲全夫命。急往京都。尋問袁天綱。自有好處。又說夫榮子貴。骨肉團圓。因此奴家敬信。欲往京都。<span class="科">老旦</span>此處是懷慶地方。我和你上去。一則圖你丈夫之事。二則打探小姑在宮消息。卻不是好。<span class="科">旦</span>天色已晚。須索趲行前去。尋個村莊人家借歇方好。<span class="科">同行介</span></p>
        
        <p class="曲"><span class="牌">榴花泣</span>煙凝林莽。行急驟心忙。歸鳥逝。帶雲黃。山空野闊歎孤荒。天教姑婦途次幸相將。窮愁暫忘。聽溪灣風轉傳漁唱。望天涯疊嶂層巒。苦弓鞋無任踉䠙。</p>
        
        <p class="曲"><span class="牌">漁家燈</span>殘霞落日斷斜陽。山徑寂已下牛羊。當此際不覺悽惶。骨肉相看惆悵。兩眸暗淚悲凋喪。不平事空縈懷想。良人懸隔異壤。情彼此。這悒怏怎當。</p>
        
        <p class="曲"><span class="牌">剔銀燈</span>歎流離孤蹤焉往。向前村可尋依傍。雞鳴犬吠聲廝嚷。見山陬竹籬䒍䒎趨蹌。松梢燈火透光。須整頓臨門扣訪。</p>
        
        <p class="落詩">寂寞黃昏寺已鐘。<br />窮途骨肉嘆飄蓬。<br />弓鞋踏遍山南北。<br />覓得茅茨暫寄蹤。</p>
        
        <h2 id=ch23 class="chapter"><span class="齣題">第二十三齣　京邸敘親</span></h2>
        
        <p class="曲"><span class="牌">香柳娘</span><span class="科">丑上</span>為干戈奮揚。為干戈奮揚。奔投林莽。頹齡朽質成流浪。恨連枝飄蕩。恨連枝飄蕩。彼此兩堪傷。回頭漫悽愴。寓京畿委巷。寓京畿委巷。滌器壚傍。招商來往。</p>
        
        <p class="白">老身涿州人氏。前日因王家妹子避難同出。被亂軍趕散。無處安身。想起我夫家有一支在京當軍。是我伯伯姆姆。家有空房。賣些酒飯。安歇客商。老身特來投奔度日。不料一月之前。夫妻相繼病故。止存一男。尚未成立。老身代管家事。只是我妹子不知流落何處。甥兒夫妻從軍沒信。甥女入宮。一向杳然。總上心來。徒生煩惱。連日陰雨。不曾做得買賣。今日晴明。須索打掃店面則個。<span class="科">老旦旦上</span></p>
        
        <p class="曲"><span class="牌">前腔</span><span class="科">老旦</span>嘆驅馳遠疆。嘆驅馳遠疆。躋巒陟嶂。風餐水宿多勞攘。<span class="科">旦</span>喜今瞻帝鄉。喜今瞻帝鄉。姑婦苦行囊。何處尋依仗。<span class="科">合</span>見青簾飄漾。見青簾飄漾。旅館傍街牆。且須投向。</p>
        
        <p class="白"><span class="科">老旦</span>媳婦。我和你一路辛苦。幸得到京了。<span class="科">旦</span>必須尋個安歇所在。然後訪問袁天綱下落。<span class="科">老旦</span>呀。你看前邊酒旗下。不是個招商店。內有媽媽坐地。我們就此借寓何如。<span class="科">旦</span>此處正好。請婆婆上前相見。<span class="科">行介旦</span>婆婆。好古怪。裡邊媽媽好似我大姨娘的模樣。<span class="科">丑介</span>二位女眷。請進來坐。<span class="科">老旦</span>媳婦。那媽媽好似我姐姐聲音。<span class="科">丑</span>來的像我妹子甥媳婦。<span class="科">老旦旦丑</span>天那。果然是了。<span class="科">抱哭介</span></p>
        
        <p class="曲"><span class="牌">前腔</span>痛骨肉渺茫。痛骨肉渺茫。渾如霄壤。情懸兩地同惆悵。幸偶逢市坊。幸偶逢市坊。相對淚淋浪。彷彿從天降。慰離中夢想。慰離中夢想。共敘行藏。愁蛾紓放。</p>
        
        <p class="白"><span class="科">老旦</span>姐姐。那日被亂軍趕散。何由到此。<span class="科">丑</span>妹子。我先夫族兄在此當軍。特來投奔。不幸他夫妻病故。是我幫他兒子做活。不知妹子別後。怎生遇着甥媳婦。<span class="科">老旦</span>自從別後。行走數日。沒有住着。偶然一個晚間。山下坐地。只見媳婦走來。故同到此。<span class="科">丑</span>賢甥婦。你與丈夫在衛所。因何獨自遠行。<span class="科">旦哭介</span>有營長李克成。調戲奴家。和他爭毆一場。被他誣告做部軍殺傷本管長官。問成絞罪。秋後就要處決了。<span class="科">丑哭介</span>我甥兒遭此橫事。你又如何來此。<span class="科">旦</span>丈夫着我改嫁。乃往太和山投淵自盡。感謝真武救生。移送千里之地。幸遇婆婆同來。<span class="科">丑</span>妹子。既是遇着。何不去衛所。反到這裡。必有緣故。<span class="科">老旦</span>姐姐。你聽我道。</p>
        
        <p class="曲"><span class="牌">前腔</span>苦兒郎受傷。苦兒郎受傷。刑期翻掌。圖生特地求仙丈。<span class="夾白"><span class="科">丑</span>仙丈是誰。<span class="科">老旦</span></span>素知他藏往。素知他藏往。袁姓諱天綱。未識他儀像。<span class="夾白"><span class="科">丑</span>是誰着你尋他。<span class="科">老旦</span></span>感神明指狀。感神明指狀。謂有救生方。敢煩尋訪。</p>
        
        <p class="白"><span class="科">丑</span>你說別人。我不認得。若是袁天綱。我認得他。</p>
        
        <p class="曲"><span class="牌">前腔</span>寓吾家後廊。寓吾家後廊。<span class="夾白"><span class="科">老旦</span>他是何等人品。<span class="科">丑</span></span>瀟灑仙模樣。<span class="夾白"><span class="科">老旦</span>與甚麼人相交。<span class="科">丑</span></span>往還交際皆卿相。<span class="夾白"><span class="科">老旦</span>有何本事。<span class="科">丑</span></span>羨名傾霄壤。羨名傾霄壤。靈異動君王。時得瞻天仗。<span class="夾白"><span class="科">老旦</span>若如此。須求他救我孩兒一命。<span class="科">丑</span></span>論伸冤理枉。論伸冤理枉。未必是其長。恐孤來望。</p>
        
        <p class="白"><span class="科">旦</span>大姨娘。</p>
        
        <p class="曲"><span class="牌">前腔</span>念時遭不良。念時遭不良。夫嬰羅網。須垂周卹毋多讓。<span class="夾白"><span class="科">丑</span>你丈夫是我外甥。何出此言。只怕袁天綱沒有救命力量。<span class="科">旦</span></span>彼參三配兩。彼參三配兩。會得解奇殃。神言豈虛謊。<span class="夾白"><span class="科">丑</span>既是這等。你不必多言。待我明日求他。看他怎生區處。<span class="科">旦拜</span></span>謝娘行慨慷。謝娘行慨慷。為我發慈祥。地天同量。</p>
        
        <p class="白">方纔心緒如麻。不曾動問小姑消息。<span class="科">丑</span>宮城中不比民家。雖皇后貴妃。難與父母往來。況宮女禁閉在內。誰能通風討信。<span class="科">老旦悲介</span>女兒入宮。大數已定了。且莫提起。姐姐只把孩兒的事作急一為。可救其性命。</p>
        
        <p class="落詩">要成轉日功。<br />須用回天力。<br />眼望旌捷旗。<br />耳聽好消息。</p>
        
        <h2 id=ch24 class="chapter"><span class="齣題">第二十四齣　術士玄謀</span></h2>
        
        <p class="曲"><span class="牌">亭前柳</span><span class="科">外上</span>雲水寄行蹤。優遊大地中。玄機參造化。秘術動王公。須知變幻皆春夢。相忘樽酒。聊對一簾風。</p>
        
        <p class="誦"><span class="牌">好事近</span>白首解窮經。識盡乾坤變易。百歲光陰能幾。嘆白駒過隙。　　任教明月與清風。參我為三客。一片野心難管。惟自家知得。</p>
        
        <p class="白">卑人袁天綱是也。前者因安祿山之亂。蒙朝廷宣召來京。屢賜面對。不放還山。一向借寓西市韓媽媽家裡。連日蒙各公卿下顧。今往答拜。頗覺勞碌了。不免靜坐片時。多少是好。<span class="科">丑老旦旦上</span></p>
        
        <p class="曲"><span class="牌">前腔</span><span class="科">丑</span>誠意扣仙翁。夔夔敬斂容。<span class="科">老旦</span>回生求妙計。宥死望奇功。<span class="科">旦</span>神言可信前民用。<span class="科">合</span>願取今朝憂況變歡悰。</p>
        
        <p class="白"><span class="科">相見介外</span>韓媽媽。卑人久擾宅上。未有寸酬。如何是好。<span class="科">丑</span>老先生在客邊。不勞計較。<span class="科">外</span>不敢動問。這二位是何宅眷。<span class="科">丑</span>一個舍妹。一個是他媳婦。<span class="科">外</span>既是這等。都是涿州。為何涉遠到此。<span class="科">丑</span>他孩兒有難。特來相求。<span class="科">外</span>令郎是何人。<span class="科">老旦</span>小兒王楫。<span class="科">外揖介</span>元來是王解元的令堂。失敬了。<span class="科">看旦介</span>此位莫不就是解元令正麼。<span class="科">旦</span>妾身便是。<span class="科">外</span>卑人在貴處。解元曾下顧。不覺二年了。卑人看他有些災難。想目下正危。<span class="科">老旦旦拜哭介</span>老先生真天神也。乞賜力救。<span class="科">外</span>二位夫人不必行此禮。且把解元的事體。見教一番。<span class="科">老旦</span>老先生聽老身相告。</p>
        
        <p class="曲"><span class="牌">江頭金桂</span>歎弱息時當暡曚。赴荊湖補闕戎。驀遇姦豪凌侮。潛謀陰中。肆無情。虛搆訟。<span class="夾白"><span class="科">外</span>雖是誣告。問官自有公道。<span class="科">老旦</span>好苦。</span>恨當道聽斷非公。一偏愚弄。爭奈威加鍛鍊。勢極牢籠。獄成死條冤可痌。<span class="夾白"><span class="科">外</span>可憐。雖問死罪。還要申詳刑部哩。<span class="科">老旦</span>刑部已是詳允。秋後就要處決了。</span>苦刑期已迫。苦刑期已迫。無門訴控。<span class="科">拜介</span>致虔恭。欲求轉日回天策。歷盡關山幾萬重。</p>
        
        <p class="白"><span class="科">外</span>卑人方外浮蹤。有何德能。不知是誰教你們來尋我。<span class="科">旦</span>奴家因見丈夫將死。乃往太和山上投淵自盡。感謝真武救護。移送千里。神道分付。欲全夫命。急往京都。指稱老先生的姓字。<span class="科">外</span>稱我姓字。說些甚麼。<span class="科">旦</span></p>
        
        <p class="曲"><span class="牌">前腔</span>賴神語諄諄稱頌。道玄機可化凶。因此齋明澄慮。迢迢趨拱。<span class="夾白"><span class="科">外</span>為着夫妻之情。涉遠而來。<span class="科">旦</span></span>為夫妻恩義重。<span class="夾白"><span class="科">外</span>你恩義甚重。但我的力量甚輕。<span class="科">旦</span></span>指望慷慨相從。即祈揮冗。<span class="夾白"><span class="科">悲介</span>奴家丈夫若饒得死罪呵。</span>一似綸魚復水。檻鳳翔空。免教此軀刑示眾。<span class="夾白"><span class="科">外</span>你這說甚好。只是事干重大。恐一時有些難處。<span class="科">旦</span>老先生。你救得我丈夫之命呵。</span>感恩同山海。感恩同山海。何勝幸孔。<span class="科">拜介</span>攄丹衷。願開溥博如天量。采納芻蕘憫阨窮。</p>
        
        <p class="白"><span class="科">外</span>韓媽媽。那二位夫人情詞急切。卑人難副此望。<span class="科">丑</span>老先生聽老身一言。</p>
        
        <p class="曲"><span class="牌">前腔</span>素羨恁榮承天寵。這關節庶可通。<span class="夾白"><span class="科">外</span>朝廷雖常召見。豈敢擅言。<span class="科">丑</span></span>尚有名卿鉅宦。往來瞻奉。<span class="夾白"><span class="科">外</span>雖有仕夫往來。也沒用處。<span class="科">丑</span></span>救災危如去鞏。<span class="夾白"><span class="科">外笑介</span>難道這般容易。<span class="科">丑</span>老先生你莫怪我說。<span class="科">外</span>卑人在宅。忝為賓主。有話儘說。<span class="科">丑</span></span>竊自謂賓主相看。深慚勞動。毋得推三阻四。詐瞽徉聾。<span class="夾白"><span class="科">外笑介</span>我是審己量力。你錯埋怨了。<span class="科">丑</span>我的外甥受難。你</span>須憐我心如火烘。<span class="夾白"><span class="科">外</span>豈不知你心熱。事在難處。容我慢慢為之。<span class="科">丑</span></span>論時當遄往。論時當遄往。圖維貴勇。<span class="科">拜介</span>仗帲幪。善加起死回生力。要與掀天揭地同。</p>
        
        <p class="白"><span class="科">外</span>你們事體都知道了。不消分付。待我思想一個計策。<span class="科">背立想介</span>昨觀天象。見北斗常化為人。明日七夕。來此飲酒。莫若乘此機會。奏過朝廷。求個卹典。大赦天下。假公濟私。救他一命罷。<span class="科">對丑介</span>媽媽。你依得我的言。成得你的事。<span class="科">丑</span>有何分付。敢不遵依。<span class="科">外</span>我是個廢人。濟得甚事。另有幾個方外異人。法術甚高。我去招致他來。必能成功。<span class="科">丑</span>是何等樣人。幾時來此。<span class="科">外</span>聽我道。</p>
        
        <p class="曲"><span class="牌">前腔</span>明旦有七僧來誦。掃門庭。可敬崇。祇備清羞庶品。潔誠修供。<span class="夾白">那七個僧人生得古怪。你須大着膽。</span>見奇形休懼悚。<span class="夾白">二位夫人請迴避。只消媽媽相接他。</span>倘得渠樂飲留連。<span class="夾白">媽媽須要</span>傳觴頻送。<span class="夾白"><span class="科">丑</span>這七個僧人飲得多少酒。<span class="科">外笑介</span></span>多管是腸容百斗。興盡千鍾。<span class="夾白"><span class="科">丑</span>老身可把那話兒求他麼。<span class="科">外</span>不要開口。只管送酒勸他。</span>莫談此情知始終。且盤桓竟日。且盤桓竟日。依稀如夢。<span class="夾白"><span class="科">揖介</span>二位夫人可喜。卑人用此心機。召這七僧來呵。</span>這相逢。正似八陣先埋伏。看取乘機奏後功。</p>
        
        <p class="白">媽媽。這是我的玄謀。不可泄漏。倘露了消息。則事不諧矣。<span class="科">丑</span>這事自當小心。不勞叮囑。</p>
        
        <p class="落詩">救生如救溺。<br />用計若用兵。<br />救緩難逃死。<br />計疎必害成。</p>
        
        <h2 id=ch25 class="chapter"><span class="齣題">第二十五齣　北斗化僧</span></h2>
        
        <p class="曲"><span class="牌">福青歌</span><span class="科">丑上</span>為王郎伸冤無地。感袁公造成奇計。修齋設供候神祗。斯時戾止。這機關未審何意。</p>
        
        <p class="白">老身為因王濟川犯罪。欲求袁先生救命。我看那先生起初再三作難推拒。後來勉強應承。終是有些古怪。計無所出。止說道今日有七個僧人來此誦經。教我設齋供他。又道諸僧善飲。須多送酒。又不許我說出王濟川的事情。不知是何緣故。我想袁先生是個有道行的人。平日言語動靜。神出鬼沒。因此不敢問他詳細。只得打掃門庭。安排酒食。且待這眾僧來時。便見分曉。<span class="科">七僧上</span></p>
        
        <p class="曲"><span class="牌">夜行船引</span>綱紀三辰光累累。運樞機贊行元氣。位列台官。常尊無二。燦爛蟾輝堪比。</p>
        
        <p class="白"><span class="科">一僧</span>元氣憑斟酌。<span class="科">二</span>周旋運四時。<span class="科">三</span>三辰扶帝座。<span class="科">四</span>七政總天機。<span class="科">五</span>魁建形居北。<span class="科">六</span>衡平柄揭西。<span class="科">七</span>靜隨銀漢轉。<span class="科">合</span>懸象列高低。<span class="科">一</span>吾等乃北斗七星是也。今當七月七日。天上佳期。人間令節。吾等變化為人。暫降塵寰。聊觀風景。此處已是京城西市了。不免尋個酒肆。斟酌一番。多少是好。迤邐之間。酒肆在此。這酒肆乾淨精潔。甚好款坐。<span class="科">眾進介丑</span>呵呀好古怪。果然七僧到了。<span class="科">見介眾</span>媽媽有好酒麼。賣些與我們喫。<span class="科">丑</span>列位師父請裡邊坐。好酒儘有。不知用得多少。<span class="科">眾笑介</span>媽媽不要拘定數目。你只管拿來。我們儘多儘喫。<span class="科">眾坐定介丑送酒介</span></p>
        
        <p class="曲"><span class="牌">梁州序</span>纖雲舒巧。飛星傳意。暗度秋聲盈耳。人間金井。驚看幾葉新飛。謾有鵲橋初就。鶴駕高騫。銀漢清如洗。綺筵尊俎列。候佳期。一曲金徽暫解頤。<span class="科">合</span>宇宙內。茫茫事。莫教歲月徒然逝。當此景。怎能寐。</p>
        
        <p class="曲"><span class="牌">前腔</span>鉤簾邀月。穿針撏縷。風土從來多戲。明河耿耿。長生私語誰知。只見九華然火。百子羈絲。無限新秋思。青鸞西去也。冷瑤池。阿母將來漢殿時。<span class="科">合前</span></p>
        
        <p class="曲"><span class="牌">前腔</span>靜芳塵翠靄靡靡。羨花面玉枝清麗。正商飈瀟灑。層樓獨倚。須信封題錦字。拋擲金錢。都是愁中味。年年今夜盡散塵慮。猛欲凌霞曳綵衣。<span class="科">合前</span></p>
        
        <p class="曲"><span class="牌">前腔</span>繞迴廊清蔭參差。見碧樹堂深流水。笑癡兒騃女。流傳訛語。盡道秋驚鳳律。夜靜龍梭。且得停機杼。乘槎狂興發。獨何之。欲辯天孫舊日非。<span class="科">合前</span></p>
        
        <p class="曲"><span class="牌">節節高</span>玉繩度影低。露華滋。蟾羞窟淺圓輝未。涼風至。蟲韻悲。流螢墜。任他銀漏催聲繼。那堪搔首傷時世。<span class="科">合</span>綠鬢朱顏不暫留。休將令節相輕棄。</p>
        
        <p class="曲"><span class="牌">前腔</span>梧桐乍雨霏。電光微。芰荷翻弄香幽細。添吟趣。進酒卮。笙歌沸。調冰雪藕情無替。良宵雅會非容易。<span class="科">合前</span></p>
        
        <p class="曲"><span class="牌">尾聲</span>古來百歲人能幾。歎光陰瞬息推移。買笑追歡須早為。</p>
        
        <p class="白"><span class="科">旦扮內官上</span>密旨離雙關。微行遍九衢。不知緣底事。急召七闍黎。自家乃承奉內官是也。適間萬歲爺准袁天綱奏。言有七個僧人。在西市酒肆中飲酒。特敕我到此宣他入朝。萬歲爺親要面問。迤邐行來。此間正是。不免徑入。呀。果然在此。<span class="科">丑</span>老公公來此貴幹。<span class="科">旦</span>朝廷有旨。宣這七個僧人。<span class="科">丑</span>眾僧在此誦經喫齋。不知朝廷何故召他。<span class="科">旦</span>𠳶<a epub:type="noteref" href="#char02"><spu>註</spu></a>。你那婆子不知事體。快放他們出來。<span class="科">丑報見介眾</span>中貴何來。<span class="科">旦</span>奉萬歲爺密旨。特來宣召你們。<span class="科">眾</span>我等方外之人。衣缽為生。雲水度日。干你朝廷何事。來此召我。<span class="科">旦</span>朝廷旨意。雖不可知。但你眾僧聚飲。已為不守戒規。故此要你們去對理。快走快走。切勿遲延。<span class="科">眾笑介</span>此必是袁天綱這小廝在彼說我。你且待暫時。我們與你同去。<span class="科">起身介</span>在天成象。在地成形。玄機既洩。仍歸杳冥。<span class="科">並下旦</span>呵呀。和尚那裡去了。<span class="科">丑</span>老公公。你也在此。我也在此。不知何處去了。好古怪。想是有遁法的。<span class="科">旦</span>喫了你家多少酒。<span class="科">丑</span>稟老公公知道。這七個和尚果然奇異。不只是形狀可畏。他的肚皮甚寬。流水斟。流水飲。約莫用了兩缸酒。<span class="科">旦驚介</span>咳。不信喫得這許多。<span class="科">丑</span>果然。<span class="科">旦</span>既如此。不敢久稽。急往宮中復命。</p><aside epub:type="footnote" id="char02"><p>「⿰口秃」</p></aside>
        
        <p class="落詩">玉殿綸宣七異人。<br />那知色即是空身。<br />捕風捉影今安在。<br />此會還疑未必真。</p>
        
        <h2 id=ch26 class="chapter"><span class="齣題">第二十六齣　奏議頒赦</span></h2>
        
        <p class="曲"><span class="牌">點絳唇</span><span class="科">末上</span>斗轉參橫。玉壺傳點。天階曉。鐘鳴長樂。仙仗千官遶。</p>
        
        <p class="白">甲帳徐開殿影齊。三更津吏報朝雞。風回上苑爐煙嫋。思覺中天雨露低。萬國衣冠春共育。五雲環珮曉相攜。大廷擇相皆良吏。幾見徵書下紫泥。自家乃唐朝黃門官是也。身親丹陛。職侍紫宸。左右乎一人。作朝廷之耳目。往來于九極。通上下之云為。力助鈞衡。功歸機軸。雙龍地望。見許多舟楫濟天才。九虎天關。知偌大鹽梅調鼎味。從容青瑣。躬承稷契近唐天。咫尺黃袍。心切蕭曹依漢日。若奏若啟。達群意於冕旒。如絲如綸。傳王言於帷幄。都俞吁咈。榮名動百僚。進退周旋。治道期千載。化行禹貢山川外。人在周公禮樂中。如今正是早朝時分。聖上已陞寶座。恐有表章傳達。只得在此伺候。道猶未了。奏事官員早來。<span class="科">小外上</span></p>
        
        <p class="曲"><span class="牌">小重山</span>萬象橫天紫極高。龍蛇盤結處。動旌旄。蓬萊宮殿壓雲濤。緋煙擁。咫尺赭黃袍。</p>
        
        <p class="白">璣衡齊七政。制度敘三辰。心即渾天體。推占妙入神。下官乃司天監保章大夫是也。歷觀天象。敬授人時。此下官之職。昨夜登司天臺。仰觀天象。各星皆循次度。惟北斗不見。不知何故。實曠古所未聞也。占之人事。決非小失。顧盼之際。不勝驚愕。今特具本奏聞。<span class="科">末</span>奏事官詣前叩頭。<span class="科">小外叩頭介</span>萬歲。萬歲。<span class="科">末</span>是何衙門官。為何事題本。就此披宣。<span class="科">小外</span>臣誠惶誠恐。稽首頓首謹言。<span class="科">末</span>仔細道來。</p>
        
        <p class="曲"><span class="牌">駐馬聽</span><span class="科">小外</span>鳳鳥臣僚。掌日司天太史曹。昨者登臺觀象。周環森列。不改纖毫。帝車驀爾隱魁杓。龍光劍氣同沈杳。曠古奇遭。雖多文獻。奚從稽考。</p>
        
        <p class="白"><span class="科">末</span>聖上有旨。昨日術士袁天綱先奏。北斗當化為人。西市飲酒。已曾遣人宣召。因忽不見。今據爾所奏。正與天綱之言相合。不知主何祥也。爾衙門官素習渾儀。惟知占候。以天時而驗諸人事。必有應于將來者。當為朕明白敷陳。勿得隱諱。<span class="科">小外叩頭</span>伏蒙聖諭。不知所對。聊攄愚見。冒死敢言。</p>
        
        <p class="曲"><span class="牌">駐雲飛</span>天意迢迢。儆戒吾皇示象昭。<span class="夾白">臣惟北斗運于中央。臨制四方。分陰陽。建四時。均五行。移節度。定諸紀。所係不為不重。昨日呵。</span>失此樞機。曜亂卻經常道。嗏。占候費推敲。未知何兆。因變研幾。災異應非小。伏願修禳弭禍苗。燮理陰陽氣自調。</p>
        
        <p class="白"><span class="科">末</span>聖上覽奏。已知道了。着本官暫起。候召術士袁天綱到來。面議裁奪。<span class="科">小外叩頭起介末</span>聖上有旨。即刻召術士袁天綱速來面對。<span class="科">內應介外上</span></p>
        
        <p class="曲"><span class="牌">小重山</span>闕對南山雨露遙。九重綸綍降。寵榮叨。料應太史奏神堯。天曜變。惹得聖衷焦。</p>
        
        <p class="白">清蹕散城陰。朱旗夾道深。法宮森虎旅。仙樂動龍吟。昨日北斗不見。今早司天監官具奏。聖心不安。特旨宣我面對。正投我因事進言之機。遂我轉死為生之計也。此是午門外了。既蒙傳宣。不免趨進。<span class="科">末</span>術士袁天綱詣前叩頭。<span class="科">外叩頭介</span>萬歲。萬歲。<span class="科">末</span>聖上有旨。爾言北斗化人之事。已驗于昨矣。今據司天監官所奏。不約而同。則天垂象。吉凶不能掩人耳目。朕心無任戒懼。爾言既應于已往。必能推占于將來。倘有禍兆。當為朕悉心明言。勿得隱諱。<span class="科">外</span>臣誠惶誠恐。稽首頓首謹言。<span class="科">末</span>仔細道來。<span class="科">外</span></p>
        
        <p class="曲"><span class="牌">駐馬聽</span>七夕良宵。斗化為人混俗囂。聞見傳宣敕使。倏爾潛蹤。霧散雲消。成形成象數應招。天心仁愛垂昭告。臣慮忉忉。乞加修省。圖維須早。</p>
        
        <p class="白"><span class="科">末</span>聖上有旨。覽爾所奏。以修省為言。是欲朕盡人事以答天心也。但萬幾之繁。四海之廣。而修省之要。何者為先。<span class="科">外叩頭介</span>臣伏蒙聖諭。不知所對。聊攄愚見。冒死敢言。</p>
        
        <p class="曲"><span class="牌">駐雲飛</span>四海兵刀。民困饑荒疾苦饒。<span class="夾白">臣惟近年以來。兵荒相繼。天下必有不得已而犯法者。有司不原其情。鍛鍊成獄呵。</span>囹圄多冤殍。誅戮如芟草。嗏。怨氣徹重霄。上干臨照。乞納芻蕘。速降寬恩詔。原宥羈囚大辟條。仰答天心勝祀郊。</p>
        
        <p class="白"><span class="科">末</span>聖上有旨。據爾所奏。甚合朕心。正是修德弭災之道。當如此也。即行宰輔大臣。會同六部等官。條量事宜。頌降詔書。大赦天下。以昭朕敬天卹民之意。奏事官起去。<span class="科">外叩頭起介末</span>聖上已入宮了。方纔二位所奏。天顏甚喜。<span class="科">小外</span>食人之食者。當事人之事。故知無不言。言無不盡耳。<span class="科">外</span>臣以誠格君。君以誠格天。君臣交孚。則天人感應也。<span class="科">末</span>袁先生議頒赦書。正是致君澤民之事。又見得我聖主</p>
        
        <p class="曲"><span class="牌">山花子</span>畏天明命于時保。念蒼生吾與同胞。久瘡痍何堪訴號。至勤宵旰憂勞。<span class="科">合</span>渙龍章仁恩迥遼。普天率土皆覆燾。天心感格除厲祅。願取皇圖鞏固難搖。<span class="科">小外</span></p>
        
        <p class="曲"><span class="牌">前腔</span>微臣恭上占星表。妄披鱗戰慄無聊。荷優容地厚天高。從言流水滔滔。<span class="科">合前外</span></p>
        
        <p class="曲"><span class="牌">前腔</span>上干洪造蘇枯槁。布和風草木夭喬。料囚人萬里舉翹。從今遠卻皋陶。<span class="科">合前</span></p>
        
        <p class="落詩">七夕天垂象。<br />君臣戒不虞。<br />都俞吁咈後。<br />恤詔下堯衢。</p>
        
        <h2 id=ch27 class="chapter"><span class="齣題">第二十七齣　纊衣寄詩</span></h2>
        
        <p class="曲"><span class="牌">字字雙</span><span class="科">淨上</span>長門深閉女中囚。空守。花開葉落辨春秋。是否。三千粉黛我班頭。誇口。相思兩淚為誰留。不偶。</p>
        
        <p class="白">老身喚做賽觀音。粗疎鬢髮亂松棚。面皮熯焦千層餅。牙齒妝點七倒金。京墨濃搽一錠。石灰淡抹半升。十指渾如打未完的鐵搭。兩眼好似搖不響的銅鈴。唇厚三寸。說話便要出唾。腳長尺二。縫鞋又要加碪。肩聳堪挑匾擔。嘴尖可掛油瓶。身上彬斑。誰不道胎生玳瑁。鼻中點滴。我自知土產水晶。九院儀容不若。六宮娥嬪俱欽。皇帝見我動興。三番五次留心。皇后爭鋒。喪了七魄。貴妃喫醋。失了三魂。因此追歡買笑。不能共枕同衾。昨夜巫山十二。方纔雨潤雲溫。忽被鐘鳴雞唱。驚得鳳折鸞分。<span class="科">內介</span>元來是做夢。<span class="科">淨笑介</span>你道夢中做事。<span class="科">內問</span>不是做夢。這等容易。<span class="科">淨</span>還疑水裡撈針。老身乃宮中老內人賽觀音是也。當初伏侍太宗爺時節。放出三千宮女。到今以來。同輩之人。止存得老身與我妹子佛見笑兩個。餘皆物故。可嘆可嘆。近年新選些內人進來。不知事體。有三個派在我宮中差使。一個叫劉如花。一個叫鄭似玉。一個叫王慧姬。這三個丫頭好生無理。時常與我相抗。不聽約束。甚是可惡。待我叫妹子出來。相幫擺佈他一番也好。妹子在那裡。<span class="科">丑上</span></p>
        
        <p class="曲"><span class="牌">前腔</span>龐兒起皺鬢颼颼。老朽。赤腳拖鞋步不休。會走。十人看見九人羞。道醜。思量要個鳳鸞儔。沒有。</p>
        
        <p class="白">老身喚做佛見笑。自小風流兼美貌。雖然年紀六十餘。打扮精神多窈窕。一生口舌兩面刀。說是說非能聒噪。不時平地起風波。搬得六宮都嚷鬧。諂媚勝似狐狸。廝打凶如虎豹。有人着了我的機關。就比猢猻入了圈套。教他進退兩難。方見手段高妙。我也曾伏侍皇后娘娘簪花插朵。也曾伏侍皇帝爺爺穿袍戴帽。東宮的尿瓶傾洗得潔淨。公主的夜桶收拾得乾燥。因此宮正司薦我一本。朝庭便加官誥。封為掌行幸的都知。倘有後宮爭鋒喫醋。許我投文放告。我想才短不堪治繁。況且都是熟人。如何與他計較。連忙上表辭官。朝廷又賜敕書一道。<span class="科">內介</span>敕書上寫甚麼。<span class="科">丑笑介</span>敕賜我嫁個丈夫。<span class="科">內問</span>你要甚麼樣人。<span class="科">丑</span>憑我在梨園中尋個插科打諢會做會唱的風月鳥竈。<span class="科">相見介</span>姐姐喚我做甚麼。<span class="科">淨</span>我叫你出來。別無甚事。只因那新來三個丫頭不服。特與你商量。奈何他一番。<span class="科">丑</span>此言正合吾意。今日壓得他下。後來就不敢了。<span class="科">淨</span>待我叫他們出來。<span class="科">叫介老旦旦貼上</span></p>
        
        <p class="曲"><span class="牌">花心動</span><span class="科">老旦</span>寂寞昭陽鎖玉關。不覺粉容消瘦。<span class="科">旦</span>風遶雕欄。月映珠簾。那堪愁上眉頭。<span class="科">貼</span>幾番梧雨清寒潤。恨漏聲午夜悠悠。<span class="科">合</span>望家山何處。淚痕盈袖。</p>
        
        <p class="白"><span class="科">相見介淨</span>三個丫頭來了。<span class="科">丑</span>娘娘委我來查點你們。<span class="科">老旦</span>我們都在這裡。又不去別處。要查點就查點。何必大驚小怪。<span class="科">淨</span>妹子且不要忙。待點名過了。和他們講話。<span class="科">丑</span>姐姐言之有理。<span class="科">點名介淨</span>你們三個來時。緣何見面錢也不送。<span class="科">老旦</span>宮庭法度嚴緊。怎帶進來。<span class="科">丑</span>東西便帶不進來。方纔見我兩個不肯下個禮兒。難道這禮也帶不進。<span class="科">老旦</span>我們通是小民家兒女。不曾行此大禮。<span class="科">淨</span>既是小民家出身。何必如此大樣。<span class="科">貼</span>我和你一般在宮中做內人。只好敘些長幼。有何尊卑。<span class="科">丑</span>便不論尊卑。止把長幼來講。也該以禮敬我。<span class="科">貼</span>敬人者人恆敬之。禮人不答反其敬。你兩個未曾將禮待人。乃欲強人敬己。是何道理。<span class="科">丑</span>這小丫頭倒會調文。<span class="科">淨</span>既會調文。必能通今博古。我且把后妃中幾個古人問你。<span class="科">貼</span>願聞。<span class="科">淨</span>吞五色卵而有娠者是誰。<span class="科">貼</span>契之母簡狄也。<span class="科">淨</span>履巨人跡而成孕者是誰。<span class="科">貼</span>棄之母姜嫄也。<span class="科">淨</span>那個娶四日而相別九年。<span class="科">貼</span>此是夏之塗山氏。<span class="科">淨</span>那個脫簪珥而待罪永巷。<span class="科">貼</span>此是周之姜后。<span class="科">淨</span>阿呀。我難他不倒。妹子。還是你來。<span class="科">丑</span>我也問你幾個。<span class="科">貼</span>請教。<span class="科">丑</span>馮昭儀何以當熊。<span class="科">貼</span>昭儀對元帝曰。妾聞猛獸得人而止。妾恐熊至御座。故以身當之。元帝嗟嘆。以此敬重。<span class="科">丑</span>班婕妤何以辨譖。<span class="科">貼</span>婕妤訴成帝曰。鬼神有知。不受不臣之訴。如其無知。訴之何益。故弗為也。成帝憐憫。賜黃金百斤。<span class="科">丑</span>陰后為貴人時。何以不肯正位中宮。<span class="科">貼</span>以郭氏有子。故辭而不敢當。<span class="科">丑</span>鄧后因翦髮傷額。何以忍痛不言。<span class="科">貼</span>以太夫人哀憐。難傷老人意。<span class="科">丑</span>阿呀。我也難他不倒。<span class="科">末扮內臣捧衣上</span>聖主推心憐戍卒。宮娥着意製征衣。<span class="科">相見介</span>你兩個老丫頭。只管在此擾攘怎的。<span class="科">淨丑</span>我們在此閒講。老太監。你手中拿的是何衣服。<span class="科">末</span>這是邊軍的纊衣。舊規都是宮女裁製。如今每人分做一件。連夜趲完。明早就要發出去的。不可遲誤。<span class="科">三旦</span>既是這等。我們各領一件。<span class="科">取介末</span>你們三個用心一做。天明逕送宮正司交割。你這兩個老丫頭去各宮催趲。不要在此聒噪。<span class="科">淨丑</span>理會得。正是閉門不管窗前月。一任梅花自主張。<span class="科">同末下貼</span>劉家姐。鄭家姐。着甚來由。被那兩個老潑才纏了半日。<span class="科">老旦旦</span>王家姐。又虧你通文識古。爭了口氣。不然還要受他好些難為。<span class="科">貼</span>我們在此寂寞。難以度日。方纔這些衣服。正好針指消閒。<span class="科">老旦</span>只怕要緊不易得完。<span class="科">旦</span>連夜趲做。庶或可及。<span class="科">貼</span>如今天色已暮。就動手罷。<span class="科">各坐定做衣介貼</span></p>
        
        <p class="曲"><span class="牌">集賢賓</span>黃昏永巷煙浸柳。霏霏暝色盈眸。花底金猊蘭篆紐。正遠樹棲鴉時候。<span class="科">看珠悲介</span>明珠繫久。怎見得萱容依舊。<span class="科">合</span>心似灸。痛骨肉數遭陽九。</p>
        
        <p class="曲"><span class="牌">前腔</span><span class="科">老旦</span>初更鐘鼓起戍樓。流螢飛傍簾鉤。雲漢昭回星與斗。見耿耿明河將溜。孤燈自守。豈敢望承恩先後。<span class="科">合前旦</span></p>
        
        <p class="曲"><span class="牌">前腔</span>二更漏閣驚換籌。翠屏寒潤潛透。漬鮫綃清淚難收。此衷誰與分剖。抱甄妃遺枕重憂。羨韓女題紅機偶。<span class="科">合前貼</span></p>
        
        <p class="曲"><span class="牌">前腔</span>三更月午光四流。空階明瑩如晝。乍驚枝鳷鵲南投。幾番棲止飛逗。覷桐影森森轉移。聽蛩韻啾啾悲扣。<span class="科">合前老旦</span></p>
        
        <p class="曲"><span class="牌">琥珀貓兒墜</span>四更燭燼。欲寐怎能彀。<span class="科">內雞鳴介</span>不覺雞人頻報丑。纊衣針線未停手。<span class="科">合</span>勞㽲。怎捱得鷦顇精神。猶飲醇酒。<span class="科">旦</span></p>
        
        <p class="曲"><span class="牌">前腔</span>五更將曙。<span class="科">內作樂介</span>仙樂已調奏。曉色微茫穿戶牖。纊衣縫紉正成就。<span class="科">合前老旦</span></p>
        
        <p class="白">衣服雖完。神思困倦。不免暫臥片刻。多少是好。<span class="科">睡介貼叫介</span>劉家姐。鄭家姐。好苦。一般在此做針線。他們都睡去了。呼喚不應。只是心上沒事。奴家在此。一似囚鸞檻鳳。不能舒展。況有母親在堂。兄嫂在衛。彼此遼絕。如隔塵世。料無相見之日。豈勝傷感。<span class="科">悲介</span>奴家年貌正芳。才情俱妙。不幸被州司報選入宮。遂成寡鵠孤鴻。終身不耦。如何是了。<span class="科">嘆介</span>這是我命犯孤辰寡宿。又誰怨哉。方纔做的纊衣。不知到邊方派在那個有緣軍士身上穿着。我且寫詩一首。縫在裡邊。以寓紅葉傳情之意。當時紅葉有靈。使韓夫人諧今生之偶。倘此纊衣有靈。或可結我後世之緣。<span class="科">寫詩介</span>沙場征戍客。寒苦若為眠。戰袍經手作。知落阿誰邊。蓄意多添線。含情更着綿。今生已過也。重結後生緣。詩已寫完。縫在衣內。<span class="科">縫介</span>呀。天色大明了。劉家姐。鄭家姐。<span class="科">老旦旦甦介</span>身子勞倦。不覺睡去。王家姐你好清爽。<span class="科">貼</span>衣服都完。宮正司交割。</p>
        
        <p class="落詩">露冷月華白。<br />針工苦不禁。<br />關山征戍遠。<br />誰解此中心。</p>
        
        <h2 id=ch28 class="chapter"><span class="齣題">第二十八齣　遇赦調邊</span></h2>
        
        <p class="白"><span class="科">淨上</span>今古長安道。郵亭幾往來。辛勤迎遠客。傳命疾於雷。小官乃荊湖道鄖縣馬驛驛丞是也。昨日有報子來。說朝廷差使臣賚捧赦書。已到十里長亭住劄。今早整備龍亭香案儀從鼓樂伺候。本縣大老爺出來迎接。到縣當堂開讀。道猶未了。只見人煙濟濟。車馬紛紛。大老爹早到也。<span class="科">眾隨小生上小生</span></p>
        
        <p class="曲"><span class="牌">薄皮令</span>啼烏宵嚷。報道恩書天降。一氣鴻鈞通暢。</p>
        
        <p class="白">五色雲間鵲。飛鳴天上來。覆盆俄照日。蟄戶忽驚雷。道路歡聲沸。神人喜氣回。衣冠應拱北。袛載儼天威。<span class="科">淨見介小生</span>驛丞。昨晚分付你的。可完備了麼。<span class="科">淨</span>龍亭香案儀從鼓樂。一應官吏師生糧塘里老。俱到十里長亭伺候去了。<span class="科">小生</span>使臣廩給。從人口糧。可曾送麼。<span class="科">淨</span>俱照關文數目支過了。<span class="科">小生</span>驛丞。你擺兩棹酒。待開讀過了。一面謄黃。一面管待使臣。打發前去。<span class="科">淨</span>理會得。<span class="科">眾扮鼓樂儀從迎末捧赦書上</span></p>
        
        <p class="曲"><span class="牌">前腔</span>雞竿鼉鼓。制出金門傳唱。特與人間解網。</p>
        
        <p class="白">皇帝詔曰。膺期撫運。君道昭淑慝之分。治曆明時。天文著妖祥之異。幽明相感。理亂所關。朕以眇躬。承茲丕業。恆率由乎祖訓。求允協于天心。邇者北斗潛形。莫顯魁杓之象。中央失制。奚當節度之權。造化既淆。治功斯廢。徒擁虛位。慚三才之難參。翼持小心。效六事之自責。肆頒慈典。用卹繫囚。惟寧失之不經。皆欲措諸咸若。生恩既及于下土。和氣可還于中天。所有卹章。款開于後。自今年七月初七日昧爽以前。官吏軍民人等有犯。除謀反逆叛。子孫謀殺祖父母父母。妻妾殺夫。奴婢殺家長殺一家。非死罪三人。採生折割。蠱毒魘魅。毒藥殺人。強盜。妖言妖書。姦黨失機。及事干邊方重情。至死不赦外。其有斬絞者免死充軍。原係軍者改調邊衛。其餘已發覺。未發覺。已結正。未結正。事無大小。咸赦除之。敢有以赦前事相告言者。以其罪罪之。謝恩。拜興。拜興。山呼。<span class="科">小生</span>萬歲。萬歲。萬萬歲。<span class="科">眾下末見介小生</span>叫左右的請過聖旨謄黃。安排筵席。管待天使。<span class="科">末</span>這禮不消了。下官還要別處開讀。豈敢久稽。就此告辭。不辭驛馬凌風雪。要使函囚見日星。<span class="科">下小生</span>分付禁子。把監中重囚帶出來面審。其徒流犯人名姓無贓的逕自釋放。若有贓的也召進來。召保發落。<span class="科">左右介丑淨小外生扮囚上</span>丹鳳銜恩至。蒼鷹獄吏清。風雲生瑞色。桎梏動歡聲。<span class="科">見介左右</span>犯人當面。<span class="科">小生</span>取監簿上來看。<span class="科">看介</span>一名趙甲。為恐嚇詐財事。問杖一百。徒三年。有給主贓銀三兩。<span class="科">丑介</span>押小人出去變產就完。<span class="科">小生</span>一名錢乙。為侵欺錢糧事。問大同衛充軍。有還官銀五十七兩。<span class="科">淨介</span>小人監禁多年。家產盡絕。蒙大老爺查勘明白。申過上司了。<span class="科">小生</span>一名孫丙。為謀財殺命事。問斬罪的。你該免死充軍。<span class="科">小外外</span>多謝大老爺方便。<span class="科">小生</span>一名王楫。為殺傷長官事。問絞罪的。你也該免死。原係鄖陽軍。該調邊衛。<span class="科">生</span>多謝大老爺方便。<span class="科">小生</span>叫左右的。將趙甲錢乙。召保在外。待贓銀完日發放寧家。孫丙管押在外。僉批起解。都帶出去。<span class="科">丑淨小外謝介</span>感謝大老爺恩德。極知幽犴無留繫。更約冥鴻有定居。<span class="科">並下小生</span>王楫該調邊衛。就點一名解子進來。<span class="科">左右介外上</span>捷足奔馳苦。公文解遞勞。<span class="科">見介</span>大老爺有何差遣。<span class="科">小生</span>你解那軍人王楫改調劍南衛去。<span class="科">外</span>理會得。<span class="科">帶生起介小生</span>慈章遙播仁恩廣。率土須教狴犴空。<span class="科">下末上</span>天道昭昭在。人心豈可欺。到頭終有報。來早與來遲。且喜王濟川遇赦。改調劍南。特來送別。<span class="科">生</span>葉長官。小生久荷恩養。未有寸酬。今蒙大赦。改調劍南。正欲回家。率領妻子。到宅拜謝。<span class="科">末</span>可憐王先生。你兀自不知哩。<span class="科">生</span>一向在監。其實不知。<span class="科">末</span>令正令郎的事。不好說得。恐你傷心。連日隱瞞在心。如今你要起程。不得不說了。<span class="科">生</span>有何緣故。<span class="科">末</span>前日令正進監來。只因你把我那句話兒說與他了。次日有人遇見你令正呵。</p>
        
        <p class="曲"><span class="牌">刮鼓令</span>攜兒走市坊。到郵亭。遇陝商。輒把與螟蛉為嗣。割恩情。最可傷。<span class="夾白"><span class="科">生悲介</span>好苦。把我孩兒賣去。為甚緣故。<span class="科">末</span></span>端是重糟糠。獨登太和峰巔不返。<span class="夾白"><span class="科">生</span>他去上邊。做甚勾當。<span class="科">末</span>言之不忍。<span class="科">生</span>有言就說。<span class="科">末</span></span>投淵求死表綱常。<span class="夾白"><span class="科">生驚介</span>我荊妻去投淵尋死。有人救麼。<span class="科">末</span>倉卒之際。有誰來救。</span>芳魂早赴窈冥鄉。</p>
        
        <p class="白"><span class="科">生悲介</span>天那。真痛殺人也。<span class="科">哭倒介末扶起介生</span></p>
        
        <p class="曲"><span class="牌">前腔</span>婦人欠思想。泥一言。枉自亡。使吾心不勝哀痛。離恨如同天地長。<span class="夾白">我那九齡的孩兒呵。</span>當幼穉。去邊疆。知伊此生如何長養。<span class="夾白"><span class="科">恨介</span>我那妻呵。若沒李克成張有德二賊害我。</span>誰承望今日鳳悲凰。這荼毒沒齒豈能忘。</p>
        
        <p class="白"><span class="科">外</span>王先生。你的冤情不止葉長官知道。滿城人都是憐憫的。幸得皇天有眼。那李克成張有德二人俱被天雷打死。家中各被天火燒盡。這是天公替你報讎了。<span class="科">生</span>果是如此。小生又何怨尤哉。<span class="科">合</span></p>
        
        <p class="曲"><span class="牌">前腔</span>無端遇暴強。致紛爭。陷禁牆。誣服了恁般刑辟。幸今朝荷䘏章。免死戍邊方。<span class="科">生末拜介</span>涼涼此身飄然長往。願期他日敘行藏。手分攜各自淚汪汪。</p>
        
        <p class="落詩">人生最怕墮危機。<br />誰謂天公杳不知。<br />善惡報明冤已雪。<br />願君此去錦衣歸。</p>
        
        <h2 id=ch29 class="chapter"><span class="齣題">第二十九齣　纊衣得詩</span></h2>
        
        <p class="曲"><span class="牌">瑞煙濃</span><span class="科">小外上</span>警罷銅魚。邊境乍收烽火。舊日江山幸安堵。風塵奔走。九死內一條生路。躭誤。分明是神龍幽臥。</p>
        
        <p class="白">山水途中沈。邊荒客裡身。徒多亂離意。不見亂離人。小生陳時策。自幼與王濟川孫天彝二友相交。談經論道。以圖進取。不料濟川被荊湖勾補軍伍去了。天彝又與我在亂軍中失散。彼此各無消息。止存小生一身。奔走風塵。周流險阻。今到劍南地方。投充軍士。欲圖寸進。不知天意如何。<span class="科">嘆介</span>金革之事。非儒生所為。然世治用文。世亂用武。豈可守株待兔。幸得大元帥楊公。收在部下差用。每蒙青目。前日撥去守堡。偶殺達賊首級一顆。已蒙元帥在紀功本上帶我名字。待旨意下來。必有冠帶了。若得冠帶。便可立功。所謂五穀不熟。不如䄺稗。目下秋深。天氣漸冷。昨聞京中解到纊衣在此。不知幾時分派。且待同伴軍士們來。問他便見端的。<span class="科">外丑淨上外</span>雲迎出塞馬。<span class="科">丑</span>風捲渡河旗。<span class="科">淨</span>聖主安邊計。<span class="科">合</span>年年賜纊衣。<span class="科">相見介小外</span>列位。每常只愁汗馬之勞。今日為何歡天喜地。<span class="科">眾</span>我們不為別事。只因天寒身冷。無甚穿着。昨日纊衣已到。如今帥府委官賚來。唱名給散。為此歡喜。特來相報。<span class="科">小外</span>多蒙列位好意。感謝感謝。<span class="科">眾</span>你看人聲喧嚷。想來委官到也。<span class="科">左右捧衣隨小生上</span></p>
        
        <p class="曲"><span class="牌">風馬兒</span>宣播恩波。為戎行勸勤懲惰。</p>
        
        <p class="白"><span class="科">見介小生</span>你眾軍士們好了。天氣初寒。就有纊衣之賜。朝廷不曾虧你。<span class="科">眾</span>養軍千日。用在一朝。無事之時。小人們受朝廷的恩惠。有事之時。朝廷用小人們的心力。<span class="科">小生</span>你們既知這個道理。則上之使下。下之事上。各得其道矣。叫左右的把纊衣點件數。唱名給散。<span class="科">左右介小生</span>一名李丁。<span class="科">外介小生</span>一名周戊。<span class="科">丑介小生</span>一名吳巳。<span class="科">淨介小生</span>一名陳時策。<span class="科">小外介小生</span>陳時策。你前日有一功。帥府已申奏去了。旨意下來。就有冠帶。你便是我們的同僚了。<span class="科">小外</span>多謝老爺擡舉。<span class="科">小生</span></p>
        
        <p class="曲"><span class="牌">排歌</span>甲馬初安。瘡痍始蘇。王家以爾榮枯。推衣挾纊遍包羅。海宇沾濡雨露多。<span class="科">合</span>揮雄劍。奏凱歌。錦貂金勒上神都。威強虜。禦遠胡。萬年磐石壯皇圖。</p>
        
        <p class="曲"><span class="牌">前腔</span>慘淡風塵。春秋幾過。須知奮勵干戈。恩波浩蕩及吾徒。浹髓淪膚感不磨。<span class="科">合前小外</span></p>
        
        <p class="曲"><span class="牌">前腔</span>乍解儒冠。聊充武夫。悠悠自赴交河。笑談油幕運鴻謨。未數當年牧與頗。<span class="科">合前左右</span></p>
        
        <p class="曲"><span class="牌">前腔</span>上下相交。君兵素孚。陰陽會合冲和。金湯遙制勢非孤。萬里騰歡起嘯哦。<span class="科">合前小生</span></p>
        
        <p class="白">明早眾軍士都到帥府前取齊。隨我進去謝恩。<span class="科">眾</span>理會得。<span class="科">小生</span>朝廷推惠遠。<span class="科">左右</span>邊塞感恩深。<span class="科">眾</span>自愧何能報。<span class="科">小外</span>惟精裹革心。<span class="科">並下小外弔場</span>天氣漸寒。正有這件衣服賜來。一冬之計。不足憂矣。<span class="科">看衣介</span>你看這件衣服。線也縫得密。綿也着得多。比別件不同。可喜可喜。<span class="科">摸衣介</span>好古怪。衣服內像有些紙的。是何緣故。待我把頭上簪兒。挑開線縫。取出一看。便知分曉。<span class="科">挑衣介</span>阿呀。元來是一首詩。<span class="科">誦前詩介</span>此詩立意溫醇。措詞雅麗。乃才女子也。不意宮壺之中。有此人物。當於班婕妤韓夫人輩求之。欣羨欣羨。爭奈君民相隔。霄壤懸絕。不能與他廝見。若有升天縮地之術。亦不失此奇遇也。可歎可歎。</p>
        
        <p class="曲"><span class="牌">三換頭</span>宮詞寫訴。喜得才情俱可。是誰家毓秀。有這般麗娥。空縻青瑣。未承恩。成間阻。苦淒清難消怨魔。<span class="夾白">因此題詩。縫在衣內。</span>嫓美題紅意。風流直恁多。<span class="科">合</span>千里神交。未卜姻緣事若何。</p>
        
        <p class="白">他道蓄意多添線。含情更着綿。足見加厚之意。誦之再三。宛如對面。可愛可愛。</p>
        
        <p class="曲"><span class="牌">前腔</span>着綿添線。如經平素。心盟盡吐。想天教致吾。機通因果。<span class="夾白">雖則如此。你在宮庭。我在邊塞。</span>這殷勤真坎坷。望天涯仙凡異途。你今世敦妻道。我來生是丈夫。<span class="科">合前</span></p>
        
        <p class="白">且住。我到忘了。追想當初在家之時。同王濟川孫天彝往訪術士袁天綱。他相王濟川有難。其言已驗。他相我有一樁奇遇。莫非正應着此事。豈偶然也。</p>
        
        <p class="曲"><span class="牌">前腔</span>人生得失。皆有前數。況婚姻際遇。謂非繫命何。天綱先許。道牽絲來御府。得宮詞其言乃符。<span class="夾白">我想紅葉題句。終得遂良緣。纊衣寄詩。豈不成佳偶。</span>從古皆云有。而今豈遽無。<span class="科">合前</span></p>
        
        <p class="落詩">着意縫衣寄短吟。<br />神交千里已知深。<br />蘆花月白難尋路。<br />水底撈針豈見針。</p>
        
        <h2 id=ch30 class="chapter"><span class="齣題">第三十齣　師徒傳習</span></h2>
        
        <p class="曲"><span class="牌">鵲橋仙</span><span class="科">小生上</span>幼拋父母。遠離鄉井。十載螟蛉依本姓。就中款曲未全醒。彷彿似追風逐影。</p>
        
        <p class="白">親恩真罔極。晨夕當無違。不幸我生初。道路成艱危。孩提輕永別。怙恃他庭幃。肆爾有二天。十年不可歸。白雲連碧草。縈此終天悲。小生王九齡。本涿州人氏。因隨父母荊湖從軍。父親為事在獄。母親將我賣與陝西商人王子循為螟蛉子。那時方年五歲。雖有知覺。尚多懞懂。但記得父母姓氏而已。其中事體。不能端詳。<span class="科">悲介</span>臨別之時。母親將明珠一顆。繫我頸上。來此十一年。今已十六歲矣。<span class="科">看珠介</span>珠雖在此。不知我父親曾出獄否。母親能無恙否。物是人非。豈勝傷感。深虧這邊爹媽。看待勝似親生。且不改我名。實寓愛禮存羊之意。不幸三年前爹媽相繼淪亡。<span class="科">哀介</span>使我舉目無親。最可哀痛。哥哥王嗣宗原是爹媽外甥。我未來時先已懷抱在此。長我一歲。故此待之為兄。叵耐此人愚頑。時常與我抵觸。每自含忍。連年請馮先生在家教習舉業。喜得功深博約。理極精微。從此奮發。取青紫如拾芥。兩日先生有事。不曾來館。今早哥哥自去請他。此時想必同到來也。<span class="科">外丑上</span></p>
        
        <p class="曲"><span class="牌">破陣子</span><span class="科">外</span>絳帳春風迥。門牆桃李盈盈。<span class="科">丑</span>燈窗扞格難尋討。空負河汾北面名。<span class="科">合</span>功深道自生。</p>
        
        <p class="白"><span class="科">外</span>道統綿延寄白頭。光風霽月應蒙求。伊周氣概生來壯。孔孟文章老未休。<span class="科">相見介外</span>連日限你們課程。曾完否。<span class="科">小生</span>道無終窮。學無止法。故君子以勤勵不息自強。以怠惰荒寧為懼。先生去後。所限課程。學生俱已完了。<span class="科">外</span>君子深造之以道。欲其自得之也。課程雖完。不知你心中所自得者何如。<span class="科">小生</span>先生在上。聽學生告稟。</p>
        
        <p class="曲"><span class="牌">桂枝香</span>人須率性。功當取正。從來兩字知行。皆是由賢入聖。<span class="夾白"><span class="科">外</span>士希賢。賢希聖。義理同出於一原也。<span class="科">小生</span></span>這一原義理。這一原義理。惟在通融斯盛。支離斯病。<span class="夾白"><span class="科">外</span>知此二者。可謂明矣。明則可至于誠。<span class="科">小生</span></span>畢竟悟誠明。方見簡易工夫盡。不枉擔簦負笈情。</p>
        
        <p class="白"><span class="科">外</span>王九齡。你體認親切。鋪敘詳明。作聖之階。宛然在目。功名不足言矣。忻羨忻羨。<span class="科">小生揖介</span>謹受教。<span class="科">外</span>王嗣宗。你的課完了麼。<span class="科">丑</span>實不相瞞。家中有事。課尚未完。<span class="科">外</span>你胡說。一般兄弟兩個。他的完了。你又以家事為辭。<span class="科">丑</span>家事任長。比兄弟不同。<span class="科">外</span>課程不完。此是暫時事。你且把平日所學一講。<span class="科">丑</span>先生在上。聽學生告稟。</p>
        
        <p class="曲"><span class="牌">前腔</span>伏承嚴命。謹當遵聽。摳衣唯諾明經。指望文場馳騁。<span class="夾白"><span class="科">外</span>明經將以致用也。須加些工夫便好。<span class="科">丑</span></span>這心猿意馬。這心猿意馬。操存靡定。斯些弗靜。<span class="夾白"><span class="科">外</span>既是這等。你的前程安能遠大。<span class="科">丑</span></span>何必問前程。幾年枉卻春風坐。誰信藍中可出青。</p>
        
        <p class="白"><span class="科">外</span>自暴者不可與有言也。自棄者不可與有為也。因你之言。觀你之志。真自暴自棄之徒。可嘆可嘆。你兩個聽我道。</p>
        
        <p class="曲"><span class="牌">前腔</span>雍先持敬。參勤日省。要將心法常惺。模範昭昭如鏡。<span class="夾白">凡人之心。操之則存。舍之則亡。</span>論存亡操舍。論存亡操舍。<span class="夾白">可見</span>天人交勝。<span class="夾白">遂至</span>賢愚莫並。因此重丁寧。<span class="夾白">你兩個須知道。</span>涓流可積滄溟大。拳石能崇泰華成。</p>
        
        <p class="白"><span class="科">丑小生揖介</span>蒙先生教訓。敢不勉勵<span class="科">外</span>王九齡。你工夫既到。學問已精。正是明體適用之時。今當大比。可收拾赴京應試。<span class="科">小生</span>領教。<span class="科">外</span>王嗣宗。你工夫欠密。學問未純。正好用功。方能有進。<span class="科">丑</span>領教。<span class="科">外</span>天色已晚。我且回去。明早來講。求道每加操守力。明經須着討論功。<span class="科">下丑笑介</span>先生在此。甚覺拘束。先生既去。有誰管轄。<span class="科">小生</span>君子儒為己。小人儒為人。哥哥此言乃為人之學。非為己之學也。<span class="科">丑怒介</span>小畜生無禮。我偏不曉得論語上這兩句說話。你把來誚我為小人。我是土產的。到是小人。你是來歷不明的野東西。到是君子。可惡可惡。<span class="科">小生</span>朋友切切偲偲。兄弟怡怡。方纔小弟所言。只要哥哥做個好人。何必發怒。<span class="科">丑</span>小畜生。我正要問你。你要做好人。在先生面前誇己之長。見得我不好。因此先生怪我。可惱可惱。<span class="科">打小生倒介</span>打你幾下。戒你將來。天色已暮。我去睡也。明燈難久坐。束卷且高眠。<span class="科">下小生起悲介</span>天那。好苦。自家不肯讀書。反怪別人說話。好生無理。<span class="科">嘆介</span>王嗣宗。你和我在此。都是螟蛉之子。苦苦做甚冤家。罷罷罷。此亦妄人。何足計較。自念青春有限。黃卷無窮。當此長夜。再用些工夫。多少是好。<span class="科">看書介</span></p>
        
        <p class="曲"><span class="牌">字字錦</span>含章自可貞。豈敢圖僥倖。且向殘編斷簡中神會而心領。<span class="夾白">書。我苦苦讀你。只為功名之事。</span>論功名。務在繼晷焚膏。焚膏又恐成畫餅。淒清。黃昏寥寂。忽聽得樓頭雁聲。悠揚慘慼。慘慼驚孤另。<span class="夾白"><span class="科">哭介</span>我那爹娘呵。<span class="科">合</span></span>猛可地淚珠傾。苦天涯人遠。他在那裡涼涼踽踽。我這裡朝朝暮暮忡忡耿耿。怎能彀膝前歡慶。</p>
        
        <p class="白"><span class="科">丑上</span>世上無難事。只怕有心人。王九齡你忒欺心。<span class="科">小生</span>方纔你打了我。不與你計較。自在此看書。有何欺心。<span class="科">丑</span>只為看書。見你欺心。<span class="科">小生</span>我自看書。完我課程。干你甚事。說我欺心。<span class="科">丑</span>小畜生。你會使乖。方纔把言語觸我進去。自家看書。明日先生見我課程不完。又要責我。你便做好漢。可恨可恨。我偏要吹滅燈火。教你看書不成。<span class="科">吹燈介</span>謀深莫措囊螢計。志切難加鑿壁功。<span class="科">下小生</span>怪哉怪哉。天下有這樣不明之人。今日有這樣不平之事。何可當也。今年大比。先生教我應試。因此用些工夫。誰想那冤家又來聒噪。吹滅燈火。如何看書。呀。你看外邊明月滿庭。皎然如晝。可喜可喜。不免將書向月下一看。未為不好。<span class="科">移坐看書</span></p>
        
        <p class="曲"><span class="牌">前腔</span>蟾光正滿庭。四顧如朝景。彷彿形神在廣寒。踐卻瓊瑤境。恁分明。只見簡袠篇章。篇章句讀。可睹似星。還贏偷光鑿壁。且勝紗囊聚螢。休誇映雪。映雪無能瑩。</p>
        
        <p class="白"><span class="科">悲介</span>我不得事父母。看書何用。<span class="科">合前</span>鳥飛反鄉。狐死首丘。在物皆然。況人為萬物之靈。豈無故土之思。早間先生命我收拾應舉。意尚未決。今被王嗣宗恁般欺毆。其實難忍。目下勉強依棲。到後終無結果。不如乘此機會。打點起程。赴京應試。中與不中。即往荊湖尋我父母。豈非一舉兩得。</p>
        
        <p class="落詩">十年恍惚夢中身。<br />蹤跡蕭條志未淪。<br />自古成人不自在。<br />果然自在不成人。</p>
        
        <h2 id=ch31 class="chapter"><span class="齣題">第三十一齣　轅門遇友</span></h2>
        
        <p class="曲"><span class="牌">醉扶歸</span><span class="科">外押生上</span>逗荒煙衰草迷谿澗。亂排空劍戟翠巑岏。遍天涯跋涉恁艱辛。況秋聲暗度魂將斷。今朝目擊劍南關。果然是地險連雲棧。</p>
        
        <p class="白"><span class="科">生</span>暮宿月留茅店影。<span class="科">外</span>曉行雞弄竹窗聲。<span class="科">生</span>相思千里難成夢。<span class="科">外</span>磨蟻團團過此生。<span class="科">生</span>一路行走。過了多少山水。經了多少風霜。今日纔到劍南。小生犯罪。勢所不免。只是連累長官。不當穩便。<span class="科">外</span>王先生。你說那裡話。你是被人陷害。我乃出于官差。皆不得已也。何必計較。<span class="科">生悲介</span>小生前年到荊湖補伍。夫妻兩口同行。今日改調劍南。妻死子離。孤身遠路。形影相弔。教人豈不傷感。<span class="科">外</span>王先生差矣。豈不知男子生。桑弧蓬矢。以射天地四方。何乃為此區區兒女之態。況彼一時。此一時也。客旅之中。悲之何益。<span class="科">生</span>長官。承教了。<span class="科">外</span>說話之間。不覺已到帥府門首。<span class="科">生</span>呀。你看三秋風色。萬里霜威。真似鈇鉞鎮也。如今轅門緊閉。想元帥老爺尚未陞堂。只得在此伺候開門則個。<span class="科">小外行上</span></p>
        
        <p class="曲"><span class="牌">前腔</span>纊衣中偶得題紅簡。苦元戎下令究根源。急蹌蹌匍匐詣轅門。論吉凶未卜應相半。些須詞句出無端。教人跼蹐多惶汗。</p>
        
        <p class="白">小生前日在纊衣中得了宮女之詩。元帥老爺知道。傳令要小生親齎此詩赴見。只得早來到此。呀。轅門未開。且在此竚立。待元帥老爺陞堂。然後進見。<span class="科">生</span>那來的好似陳獻夫模樣。<span class="科">小外</span>那人好似王濟川模樣。<span class="科">生</span>阿呀。果是陳兄。<span class="科">小外</span>天那。果是王兄。<span class="科">外</span>他鄉故知。情同骨肉。天下有這般適然之事。<span class="科">生小外抱哭介</span></p>
        
        <p class="曲"><span class="牌">哭相思</span>數載金蘭成遠盼。何期萍聚重相見。</p>
        
        <p class="白"><span class="科">小外</span>王兄。你在荊湖從軍。因何又解來此。<span class="科">生</span>陳兄。一言難盡。小生自到荊湖。蒙帥府憐我儒生。不發差操。止令管寫軍前文冊。不想營長李克成戲侮荊妻不從。我與毆打。被他誣告做部軍殺傷長官。問成絞罪。今蒙恩赦免死。改調來此。<span class="科">小外</span>老嫂令郎何在。<span class="科">生悲介</span>荊妻見我刑期已近。逕將小兒賣與陝西商人。投淵而死了。<span class="科">小外</span>可憐可憐。命該如此。請免愁煩。<span class="科">生</span>這也罷了。但老母舍妹在家。陳兄臨行。必知安否。<span class="科">小外</span>令堂在宅。小弟常同孫天彝候問。不想朝廷要取宮女。本州舉報令妹。充選去了。<span class="科">生悲介</span>好苦。舍妹既選入宮。老母失倚。<span class="科">小外</span>王兄兀自不知。更有一言。不得不說了。<span class="科">生</span>陳兄有話就說。<span class="科">小外</span>安祿山之亂。城郭丘墟。人民逃竄。令堂與韓媽媽同行。小弟與孫兄相遇。各被亂兵趕散。彼此不知下落。<span class="科">生哭倒介</span>天那。豈不痛死我也。<span class="科">小外扶起介</span>王兄請蘇甦。<span class="科">生</span>一家骨肉。冰消瓦解。終天之恨。何時能雪。<span class="科">小外</span>王兄。你纔離囹圄。又調遠方。急切不能顧盼。且待蹤跡少定。然後打探音信未遲。<span class="科">生</span>請問陳兄。何以到此。<span class="科">小外</span>避兵流落于此。棄文就武。蒙元帥老爺青目。儘好建功。<span class="科">生</span>孫天彝今在何處。<span class="科">小外</span>亂中失散。尚未通問。<span class="科">生悲介</span>吾三人為同窗。情關休戚。誰料多故。彼此遼絕。可傷可傷。<span class="科">小外</span>孫兄乃間世之英。非匏瓜之類。自能見機而作。不必掛懷。<span class="科">丑上</span>鼓角聲催巫峽曉。旌旗影照錦江春。遙傳虎帳金符令。萬里寒風泣鬼神。自家乃帥府中軍聽事官是也。蒙元帥老爺分付。有機密事情在內。不得工夫坐堂。凡一應投文人役。俱過來聽傳發放。<span class="科">外生介丑</span>你們是甚麼事。<span class="科">外</span>小人是荊湖道鄖縣解軍調衛的。<span class="科">丑</span>只遞文書進去。待老爺照驗發落。<span class="科">取文介</span>起去伺候。<span class="科">小外介丑</span>你是甚麼事。<span class="科">小外</span>小人是纊衣內得宮女詩的。奉老爺鈞旨要看。特送在此。<span class="科">丑</span>你姓陳麼。<span class="科">小外</span>小人便是。<span class="科">丑</span>可喜可喜。你前日斬首級一顆。昨日旨意下來。着你冠帶。月給俸米二石。待後有功。不次擢用。<span class="科">小外</span>謝天地。<span class="科">丑</span>你那宮女的詩。今早老爺要看。遞來我送進去。<span class="科">取詩介</span>只在此少待。我進去傳老爺鈞旨發放你。閫外傳消息。軍前聽處分。<span class="科">下生</span>陳兄。你纔說甚麼宮女詩。<span class="科">小外</span>舊規邊軍纊衣。都是宮女縫做。小弟分得一件。內有詩一首。元帥要看。特取進去。<span class="科">生</span>願聞其詩。<span class="科">生誦前詩介生</span>看此詩句甚新。意甚厚。可以追蹤韓夫人故事。<span class="科">小外</span>紅葉有逆流而上之靈。纊衣豈能及此。<span class="科">丑上</span>談笑風生白羽扇。指揮霜肅碧油幢。奉老爺鈞旨。荊湖道鄖縣解到軍人王楫。着中軍分撥差操。解子領批迴回去。<span class="科">與外批介丑</span>陳時策所得宮女詩。事關禁庭。法不當隱。奏聞定奪。<span class="科">生小外</span>多勞動了。<span class="科">丑</span>今日完公幹。<span class="科">外</span>明朝向舊途。<span class="科">並下生</span>小生脫死到此。誰料今日得見陳兄。</p>
        
        <p class="曲"><span class="牌">素帶兒</span>歡相遇。不覺眉峰倏解攢。一便似甘雨頓消蒸旱。心愁有萬般。把方寸幾微且暫寬。<span class="夾白">陳兄。我和你在此相遇呵。</span>窮途伴。折衝禦侮。共定天山。</p>
        
        <p class="曲"><span class="牌">昇平樂</span><span class="科">小外</span>吾願。笑談油幕。使名冲雲漢。功蓋塵寰。鐫鐘鑄鼎。要保國祚如磐。<span class="夾白"><span class="科">生</span>大丈夫立志之秋。固當如此也。<span class="科">小外</span></span>能拚。忠肝義膽誓無刊。庶不負王家藩翰。<span class="夾白">王兄。我和你呵。</span>那時方可並轡聯驅。晝錦榮還。<span class="科">生</span></p>
        
        <p class="曲"><span class="牌">素帶兒</span>微軀乍隸官。圖功孔艱。<span class="夾白"><span class="科">小外</span>軍前立功。不全在力。只須謀略。<span class="科">小外</span></span>胸襟內有千萬甲胄牢拴。<span class="夾白"><span class="科">小外</span>王兄韜略素閑。成功特易。<span class="科">生</span>雖則如此。只恐小生命薄。</span>天心為我慳。怎能彀連城趙璧完。<span class="夾白"><span class="科">小外</span>軍旅之事。上前有功。若聽天命。則此心便懶了。<span class="科">生</span></span>非心懶。深知戎服。不比儒冠。<span class="科">小外</span></p>
        
        <p class="曲"><span class="牌">昇平樂</span>須看。從來豪傑。皆揚于行伍。凌煙圖贊。<span class="夾白">王兄。你是</span>雄材偉略。真不忝提戈戡亂。<span class="夾白"><span class="科">生</span>雖有抱負。我和你是一介武弁。那得兵權到手。<span class="科">小外</span></span>兵權。管教萬里躍金韉。猛可地乾旋坤轉。方見書生奮發。鳳翔龍變。</p>
        
        <p class="曲"><span class="牌">尾聲</span><span class="科">生</span>些須款曲醒愁眼。<span class="科">小外</span>莫把功名當等閒。<span class="科">合</span>願取不日軍驚築將壇。</p>
        
        <p class="落詩">年少從軍意氣閒。<br />也勝跼蹐着儒冠。<br />憑君仗劍勤王事。<br />要寫功名久遠看。</p>
        
        <h2 id=ch32 class="chapter"><span class="齣題">第三十二齣　舉途鄉誼</span></h2>
        
        <p class="曲"><span class="牌">滿庭芳前</span><span class="科">末上</span>兵火驚心。風塵迷眼。飄零數載萍身。光陰如夢。不見夢中人。九陛招賢在邇。要乘時射策金門。行看取青天縹緲。雲內見麒麟。</p>
        
        <p class="白">落落風塵已十年。故人蹤跡各蕭然。雲山滿目知何處。羈思浮眉蹙兩尖。小生孫綱是也。向因安祿山之亂。飄流數年。此身如寄。可嘆可嘆。自幼與王濟川陳獻夫為友。不幸濟川往荊湖從軍。獻夫在亂中失散。彼此杳無音信。如何是好。小生功名未遂。志氣不衰。今當大比。只得又來赴試。以畢終身事業。但不知天意如何。遠遠望見幾個朋友走來。想亦是赴試的。待他同行。卻不是好。<span class="科">小生丑淨行上</span></p>
        
        <p class="曲"><span class="牌">滿庭芳後</span><span class="科">小生</span>關山經歷盡。只見行囊絡繹如雲。從教胸次吐首對楓宸。<span class="科">丑淨</span>若得宮花壓帽。且贏他御酒盈樽。<span class="科">合</span>邀同契。金鞍飛鞚。馳驟杏花村。</p>
        
        <p class="白"><span class="科">相見介丑</span>客裡西風又送迎。全憑詩酒慰凋零。<span class="科">末</span>十年道路雙蓬鬢。萬里乾坤一草亭。<span class="科">淨</span>名利看來真鹿夢。江湖到處有魚羹。<span class="科">小生</span>取青自信明經出。應把恩榮冠眾英。<span class="科">末</span>請問列位高姓貴表。<span class="科">丑</span>小子姓錢名買的。<span class="科">眾</span>願聞命名之義。<span class="科">丑笑介</span>列位問及。不敢相瞞。先父早喪。沒有殯貲。先母將我賣與錢員外為子。得銀安葬先父。改名買的。長大讀書。考取進學。人都叫我做錢買的秀才。<span class="科">末</span>豈不道秀才無假漆無真。怎麼錢買得。此位高姓貴表。<span class="科">淨</span>小子姓胡名塗。<span class="科">眾</span>願聞命名之義。<span class="科">淨笑介</span>列位問及。不敢相瞞。小子稟性愚魯。用功忽略。每常看書。體認未真。作文講貫不切。大學題目做了中庸。論語題目做了孟子。一生在燈窗之下。不明不白。人都叫我做胡塗秀才。<span class="科">末</span>豈不道小事胡塗。大事不胡塗。此位小朋友高姓貴表。<span class="科">小生</span>小生王九齡。<span class="科">末背介</span>好古怪。看那小朋友面貌。與王濟川無異。姓名又與其子相同。不信天下人材。有這般偶然廝像的。但未知何方人氏。待我問他。<span class="科">問介</span>仙鄉何處。<span class="科">小生</span>本貫陝西。<span class="科">末</span>名貌雖似。籍貫不同。幾乎錯認了。<span class="科">小生</span>乍會之間。何生疑想。<span class="科">末</span>實不相瞞。方纔見尊容與我故友相似。姓名又同。為此傷感。<span class="科">小生</span>敢問先生高姓貴表。仙鄉何處。所謂故友者何人。<span class="科">末</span>小生孫綱。本貫涿州。故友王濟川。面貌與尊容無異。賢弟姓字。又與他乃郎相同。為此致疑。<span class="科">小生</span>先生既與王公為友。必知其行藏。如今王公安在。<span class="科">末</span>荊湖從軍。已十年矣。其時乃郎尚幼。屈指計之。目下與尊庚相彷。<span class="科">小生</span>若是這等。先生是他東家了。必知其妻姓氏。<span class="科">末</span>怎麼不知。他妻是郭氏。<span class="科">小生拜介</span>襁褓之別。歷履失詳。若非明教。幾失瞻仰。適間老叔所言。即小姪也。<span class="科">丑淨</span>客途邂逅。偶得故人聚首。可喜可喜。<span class="科">末</span>令尊在荊湖從軍。為何賢姪又改籍陝西。<span class="科">小生悲介</span>家父被人誣陷在獄。家母將小姪螟蛉與陝西商人為子。幸是同姓。不改其名。<span class="科">末</span>彼此遠隔。各不相知。可憐可憐。<span class="科">小生</span>小姪此行。雖圖應試。實欲尋討父母下落。且俟應試之後。中與不中。必往荊湖。<span class="科">末</span>賢姪此去。必然高中。小生忝為同榜。<span class="科">丑淨笑介</span>前程暗如漆。方纔乍會。那裡就知同中了。<span class="科">末</span>是有個緣故。十年前與他令尊和陳獻夫往訪術士袁天綱相面。說他令尊有遠戍之苦。縲絏之冤。十年之後。與陳獻夫俱以軍功致貴。說小生與王賢姪同榜進士。那時王賢姪纔四歲。今日偶遇。說起來歷。前言皆驗。幸得與王賢姪同行應試。正當十年之期。為此妄想。不覺失言。列位休怪。<span class="科">小生</span>若得如此。家父與陳叔必有出身之日。<span class="科">丑淨</span>袁天綱乃術士之通神者也。他許二公同榜。定然定然。<span class="科">末小生</span>惶愧惶愧。說話良久。有稽路程。<span class="科">丑淨</span>須索趲向前去。<span class="科">末</span>請行了。</p>
        
        <p class="曲"><span class="牌">甘州歌</span>出潛離隱正賓興。多士道路紛紛。天開文運。看取五雲輝映。功名已際觀光會。軒冕當懷拾芥心。<span class="科">合</span>詞鋒利。學海深。青霜紫電不沾塵。昌期近。喜氣騰。春風頭角羨崢嶸。<span class="科">小生</span></p>
        
        <p class="曲"><span class="牌">前腔</span>詩書典雅文論。錦腸繡口。波瀾滾滾。青年英俊。都要披灑胸襟。梅花香暖催乘驛。桃浪春融快問津。<span class="科">合</span>尋雲路。奮鶚程。扶搖萬里邁飛升。登金榜。誇玉筍。共期忠孝報君親。<span class="科">丑</span></p>
        
        <p class="曲"><span class="牌">前腔</span>龍頭屬老成。苦工夫積累。鐵杵磨鍼。蕭蕭華髮。那堪事業浮沈。圖書跌宕悲時晚。燈火青熒怯夜深。<span class="科">合</span>同行李。少故人。平生款曲向誰論。心傷昔。眼望今。新科仍是舊精神。<span class="科">淨</span></p>
        
        <p class="曲"><span class="牌">前腔</span>林雞混鶴群。也隨行逐隊。揚翰延頸。文場鏖戰。自覺才華通敏。杏園高詠錦標新。楓陛行瞻天表近。<span class="科">合</span>三千字。五百英。鄉評始信讀書榮。南山豹。北海鶤。從教變化動驚聞。</p>
        
        <p class="曲"><span class="牌">尾聲</span>向天衢平步穩。飈車擬度月中輪。<span class="夾白">又見</span>劍氣橫衝萬丈雲。</p>
        
        <p class="落詩">喜赴玉京春。<br />文聲起月評。<br />長安花夾道。<br />爭看綠袍新。</p>
        
        <h2 id=ch33 class="chapter"><span class="齣題">第三十三齣　剿虜同功</span></h2>
        
        <p class="白"><span class="科">眾扮軍校捧冠帶上</span>將帥得人成遠略。英雄有淚奮鴻圖。除秦破楚功名會。才費留侯一卷書。我們是劍南道帥府軍校。昨夜飛報來說。關西堡被胡虜攻城。今早奉元帥老爺鈞命。着陳先生冠帶。就調我們一千軍校。隨他即刻往彼征剿。論功陞賞。迤邐行來。此間是他門首。不免徑入。且住。前日是我們同輩。今日是他統屬了。不免下禮相見。正是在他矮簷下。誰敢不低頭。陳老爹有請。<span class="科">小外上</span></p>
        
        <p class="曲"><span class="牌">翠華引</span>負劍先驅小試。微名已次詮除。竊得一枝聊寄。還期翺躍天衢。</p>
        
        <p class="白"><span class="科">眾叩頭介小外</span>列位俱我同輩。何故行此禮。<span class="科">眾</span>昨夜飛報說關西堡胡虜攻城。奉元帥老爺鈞命。着小人們一千名。即刻隨老爹往彼征剿。特送冠帶在此。請穿着了。<span class="科">小外冠帶介眾遞冊介</span>這是一千軍士的花名年貌冊子。<span class="科">小外看介</span>且喜王濟川亦在數內。此去功成。實致身之機會也。既是這等。請他出來計議。即刻起程。<span class="科">請介生上</span></p>
        
        <p class="曲"><span class="牌">前腔</span>異地同儕相聚。未知何事歡呼。忽爾改觀頭角。兜鍪功業非孤。</p>
        
        <p class="白"><span class="科">相見介生</span>且喜陳兄已冠帶了。恩出龍庭。功存虎幄。他年繫虜王頸以授轅門。此其階矣。健羨健羨。<span class="科">小外</span>王兄。豈不聞上馬能擊賊。下馬能作露布。我和你的事業。正在今日。何待他年。<span class="科">生</span>這許多軍士俱有匆匆之氣。敢問何也。<span class="科">小外</span>王兄兀自不知。小弟方纔所言。正為此耳。<span class="科">生</span>願聞其說。<span class="科">小外</span>見有胡虜攻劫關西堡城。帥府着小弟領此千軍。即刻往彼征剿。喜得老兄亦在此數。正好同心建功。<span class="科">生</span>古人云。單于寇我壘。百里風塵昏。雄劍四五動。彼軍為我奔。既蒙陳兄提挈。小生豈怯此行。快去快去。<span class="科">小外</span>軍士們。去取兩副盔甲來。<span class="科">眾遞盔甲生小外換介內介</span>元帥老爺傳令。從征官軍即刻赴敵。毋得延緩。<span class="科">小外</span>軍務既緊。眾軍士們聽我號令。即刻起程罷。挽弓當挽強。用箭當用長。射人先射馬。擒賊先擒王。<span class="科">眾逐句應介內介</span>關上飛報。胡虜見在四十里外燒劫民居。勢甚猖獗。<span class="科">小外</span>既是這等。眾軍士可整肅隊伍。殺向前去。<span class="科">眾吶喊隨小外生作轉行介</span></p>
        
        <p class="曲"><span class="牌">紅繡鞋</span>霓旌天駟長驅。長驅。征聲銳氣盈途。盈途。揚利刃。控威弧。清遠塞。掃強胡。<span class="科">合</span>手到處。血模糊。手到處。血模糊。<span class="科">並下淨扮胡將領眾虜上</span></p>
        
        <p class="曲"><span class="牌">前腔</span>西戎威震邊隅。邊隅。衝鋒勢易摧枯。摧枯。攻鐵壘。破金郛。焚市井。變丘墟。<span class="科">合前淨</span></p>
        
        <p class="白">咱乃西胡大將骨朵兒朮是也。奉郎主命。攻打中原世界。昨夜已到關西堡城。殺戮人民。燒毀房屋。不計其數。所過之地。望風披靡。並沒一人敢來與咱交戰。咱好快活好快活。把都們。這裡是何所在。<span class="科">眾</span>此處已過關西堡了。離劍南城止不上四五十里。<span class="科">淨</span>既無攔阻。可乘勢併力追殺前去。<span class="科">眾應介並下小外生領眾上</span></p>
        
        <p class="曲"><span class="牌">前腔</span>中原赤子何辜。何辜。堪傷遭此燒屠。燒屠。揮甲胄。奮干戈。俘虜長。獻神都。<span class="科">合前小外</span></p>
        
        <p class="白">你看征塵蔽野。殺氣漫空。胡虜想已來近了。<span class="科">生</span>我們且扎住人馬。<span class="科">小外</span>敢問何故。<span class="科">生</span>以彼久疲之兵。臨我方張之銳。不勞血刃。敵可擒矣。<span class="科">小外</span>此以逸待勞。以靜制動之法也。正是正是。軍士們傳令下去。把人馬扎住。一字兒擺定。勿得擅動。待他來時。然後交鋒。<span class="科">眾應擺介胡虜上</span></p>
        
        <p class="曲"><span class="牌">前腔</span>銅肝鐵膽雄徒。雄徒。張牙露爪前趨。前趨。好解頓。打辣酥。歌得勝。醉穹廬。<span class="科">合前交戰擒虜介小外</span></p>
        
        <p class="白">軍士們傳令。將斬獲首級。計了數目。生擒者牢固綁縛。解送軍門處決。其有功之人。各赴軍正司紀錄。明白。論功陞賞。即刻班師。毋得擾害地方。違者以軍法論。<span class="科">眾應行介小外</span></p>
        
        <p class="曲"><span class="牌">四邊靜</span>腥膻群醜凌疆域。黎元屢遭阨。玉帳運金符。貔貅奮威力。<span class="科">合</span>不勞刃鏑。須臾戰克。歌凱振雲鐃。飛章奏王國。<span class="科">生</span></p>
        
        <p class="曲"><span class="牌">前腔</span>玉驄纔試馳金勒。披襟建奇績。繫虜授轅門。干城倍生色。<span class="科">合前</span></p>
        
        <p class="落詩">破虜功成萬壘降。<br />旌旗遙映蜀山蒼。<br />聖朝隆爵頒恩賞。<br />麟閣行收第一場。</p>
        
        <h2 id=ch34 class="chapter"><span class="齣題">第三十四齣　因詩賜配</span></h2>
        
        <p class="曲"><span class="牌">轉山子</span><span class="科">貼上</span>自嘆紅顏多薄命。恁孤寂長門。秋風緊團扇銷魂。疎月映珠簾搖悶。把鮫綃染透啼痕。</p>
        
        <p class="白">妾少民家女。十六入深宮。箕帚不辭勞。鍼黹非不工。妾比曹大家。文藝聊能通。雖無絕代姿。頗與儕輩同。宮中罕次序。疏昵為卑崇。選妾今幾年。未在宣召中。蕭條金瑣寒。蟋蟀吟西風。蟲聲意能了。道妾難言衷。逝景迫朱顏。惻惻覽青銅。奴家自從前日縫紉纊衣。偶題一詩在內。託物寓意。不知着在那一個有緣軍士身上。一向朝思暮想。此心若有所感。形於夢寐之間。每日排遣不下。如何是好。<span class="科">嘆介</span>昨夜奴家忽夢自身化為一鳳。立于殿下。又見一鳳飛來。與我和鳴交舞。兩兩騰空而出。不知主何兆也。且待劉鄭二姐來。相與推詳之。便見分曉。<span class="科">老旦旦上</span></p>
        
        <p class="曲"><span class="牌">薄倖</span><span class="科">老旦</span>恨殺昭陽蓮籌聲永。<span class="科">旦</span>幾見金爐香燼。漫自氤氳。<span class="科">合</span>心愁如縷。因時牽引。</p>
        
        <p class="白"><span class="科">老旦</span>妾自至深宮。轉眼復幾春。君王曾一顧。形似兩未真。歘如夢中遇。既寤求無因。望望小羊車。不碾永巷塵。<span class="科">旦</span>妾心與顏摧。薄命難具陳。含情立花底。差池愧芳辰。花穠會有謝。奚必悲妾身。但願君身強。長對如花人。<span class="科">相見介老旦</span>王家姐。你連日紅光滿面。豐采倍常。可喜可喜。<span class="科">貼</span>久處深宮。常覺心緒不寧。神思困倦。有何喜哉。<span class="科">旦</span>新愁舊恨。料得彼此同然。身羈無可奈何之地。只索排遣而已。<span class="科">貼</span>奴家夜來得一奇夢。敢煩二位姐姐推詳。<span class="科">老旦旦</span>願聞。<span class="科">貼說夢介</span>不知主何兆也。<span class="科">老旦</span>以鳳求凰。乃夫妻諧遇之象。<span class="科">貼嘆介</span>身在禁中。安得有此。<span class="科">旦</span>天下偶然之事。豈謂盡無。先朝太宗爺曾放宮女三千出去。倘後朝廷亦有此舉。豈不應你夢兆。<span class="科">末扮內臣上</span>追究縫衣女。根求寓翰情。萬歲爺有旨。<span class="科">三旦跪介末示詩介</span>此詩是誰所作。縫在纊衣內。為軍士所得。昨日劍南道帥臣具奏此事。爾諸女之中。曾作此詩者。當直承認。毋得隱諱。<span class="科">老旦</span>奴家劉氏如花。素不識字。未嘗作此。<span class="科">旦</span>奴家鄭氏似玉。素不識字。未嘗作此。<span class="科">貼看詩驚介</span>奴該萬死。<span class="科">末</span>萬歲爺有旨。饒你罪責。可將作詩之情。從實道來。<span class="科">貼叩頭介</span>皇恩浩大。曲蒙原宥。冒死敢言。</p>
        
        <p class="曲"><span class="牌">三學士</span>物類洪纖知牡牝。自憐當永廢婚姻。縫衣偶爾傷時事。故繆賦俚言意有存。<span class="科">扣頭</span>感荷王明原昧蠢。似朝陽照覆盆。</p>
        
        <p class="白"><span class="科">末</span>萬歲爺有旨。宮女王慧姬。賦詞贍麗。造意溫醇。雖寓懷春之私。不忘厚別之道。事固弗詢。情實可矜。伊欲結後生之緣。朕為諧今世之配。特賜放出宮。着兵部量備衣飾。差人護送至劍南道。給與冠帶軍士陳時策為妻。謝恩。<span class="科">貼叩頭</span>萬歲。萬歲。萬萬歲。<span class="科">末</span>王家姐。你真是大造化。可賀可賀。</p>
        
        <p class="曲"><span class="牌">前腔</span>欽賜姻緣成合巹。祇為恁義重人倫。纊衣詩句通芳信。恰正與御水流紅美並論。此去巫陽雲雨近。<span class="夾白">王家姐。你那時節呵。</span>要晨昏感聖恩。<span class="科">老旦旦</span></p>
        
        <p class="曲"><span class="牌">前腔</span>卿家夢兆真有準。<span class="夾白"><span class="科">末</span>他又得何夢。<span class="科">老旦旦</span></span>隨一鳳自化凰群。翺翔雙出宮城外。<span class="夾白"><span class="科">末</span>這是夫妻諧偶之兆也。<span class="科">老旦旦</span></span>須信是應在前生繫赤繩。<span class="夾白"><span class="科">悲介</span>王家姐。我們和你相處幾年。情同骨肉。今日呵。</span>驟爾分攜情豈忍。恨聲吞。淚雨紛。<span class="科">貼</span></p>
        
        <p class="曲"><span class="牌">前腔</span>託物鳴衷誠可哂。誰承望感動明君。推恩錫類成吾願。<span class="夾白"><span class="科">末老旦旦</span>王家姐。你今日之事。曠古奇逢。<span class="科">貼</span></span>可知道從來事罕聞。<span class="夾白"><span class="科">悲介</span>二位姐姐。奴家此別。後會無期。好苦。</span>執手相看心隱隱。<span class="夾白">從今後呵。</span>望雲山。日幾顰。</p>
        
        <p class="白"><span class="科">末</span>人生聚散。自有定數。何必苦楚。王家姐作急收拾出去。</p>
        
        <p class="落詩">青鸞飛入合歡宮。<br />紫鳳銜花出禁中。<br />不是纊衣詩句好。<br />那知雲雨在巫峰。</p>
        
        <h2 id=ch35 class="chapter"><span class="齣題">第三十五齣　廷對及第</span></h2>
        
        <p class="曲"><span class="牌">上林春</span><span class="科">外上</span>思遶風雲。光依日月。司文柄棘圍方撤。門牆桃李芬芳。盡是知名之傑。</p>
        
        <p class="白">北望天門拜冕旒。文光遙映五雲浮。董生獨對天人策。應慰王明如渴求。下官乃翰林學士是也。職居鰲禁。名重鑾坡。黼黻皇猷。繼先王之統緒。文章大筆。為後進之規模。馳道駸駸。堪誇獨步。講帷濟濟。可信知名。金馬玉堂。夢熟黃粱富貴。冰甌雪碗。才優青瑣精神。朝登瀛洲。暮賜蓮炬。銀鉤勢壓蛟龍榜。玉佩聲聞虎豹關。奉命省闈校文。率領中試舉子。伺候臨軒策問。眾舉子早來。<span class="科">小生末丑上</span></p>
        
        <p class="曲"><span class="牌">紅林檎</span>千佛經中名列。喜氣盈頤頰。鳳詔錦袍期奪。嚴蹕聽初傳。鹵簿胥陳設。青雲隨步朝金闕。各要把此衷竭。</p>
        
        <p class="白"><span class="科">小生</span>射策金門拜冕旒。<span class="科">末</span>仙韶音振日華浮。<span class="科">丑</span>縱橫禮樂三千字。<span class="科">合</span>盡吐忠貞應詔求。<span class="科">小生</span>吾輩禮闈中試。且喜成名。<span class="科">末</span>今日廷試。各陳所見。以備采納。<span class="科">丑</span>聖駕已陞殿了。<span class="科">外</span>廷試諸生。不得近前。只此敷對。<span class="科">小生末丑跪介外</span>皇帝清問。人君致保邦之道。固非一端。諸士子幼學壯行。必有得其要者。各颺言之。毋泛毋略。<span class="科">小生</span>臣對。臣聞為政之道。務在于得民。感民之幾。不外乎尚德。欲宣大化。當法先王耳。</p>
        
        <p class="曲"><span class="牌">風入松</span>唐虞三代本摩漸。至於今為憲。<span class="夾白">伏願皇上祖述堯舜。憲章文武。</span>裁成輔相能無欿。使斯世斯民丕變。<span class="夾白">竊惟德之流行。速於置郵而傳命。民之感化。淪於肌膚。浹於骨髓。不識不知。順帝之則。無為而天下治矣。</span>羨皡皡功歸自然。保國祚固如盤。</p>
        
        <p class="白"><span class="科">外</span>左邊舉子。有何策略。上前敷對。<span class="科">末</span>臣對。臣聞為治必先於愛民。而愛民又先於節用。用足則本固。本固則邦寧矣。</p>
        
        <p class="曲"><span class="牌">前腔</span>彌綸天地位相參。念下民昏墊。<span class="夾白">伏願皇上目擊時艱。躬行實政。</span>輕刑薄稅崇恭儉。及土木遊畋胥免。<span class="夾白">竊惟得乎丘民。而為天子。國無興作。則民不勞。國無征求。則民不困。衣食足而後教化行。禮義明而後知親戴其長上矣。</span>感德澤真同海涵。指日見奏韶咸。<span class="科">外</span></p>
        
        <p class="白">右邊舉子。有何策略。上前敷對。<span class="科">丑</span>臣對。臣聞國家之患。在乎北虜。而經理之要。急於預圖。圖之有要。則虜可制而患自止矣。</p>
        
        <p class="曲"><span class="牌">前腔</span>作民元后宰中原。在華夷當辯。<span class="夾白">竊惟禦外侮者。必主於內修。目今胡奴犯境呵。和親不足以結其好。歲帑不足以釋其貪。</span>野心狼子慾無饜。<span class="夾白">伏願皇上居安思危。以圖治於未然。</span>要足食足兵防範。<span class="夾白">武備既修。邊方自固。順則綏之以恩。逆則示之以威。</span>使知得天王分嚴。永稽顙向天南。</p>
        
        <p class="白"><span class="科">外</span>諸省元之策。條對詳明。識見超越。皆用世之才也。天顏甚喜。就有玉音傳降。<span class="科">小生末丑</span>多謝老先生提攜。<span class="科">生淨扮內臣旦貼扮女官捧冠服眾作鼓吹上</span></p>
        
        <p class="曲"><span class="牌">滿園春</span>彩筆光生日正暹。臚傳楓陛動觀瞻。青瑣名香。丹墀恩寵。朱衣頭點。</p>
        
        <p class="白"><span class="科">生</span>奉聖旨。王九齡策意以德化民。是欲致於王道。誠宰輔之器也。特冠多士。可第一甲第一名。賜進士及第。授翰林侍講。<span class="科">小生叩頭介</span>臣伏蒙聖恩。無任感戴。<span class="科">生</span>孫綱以節用愛民立議。深得濟時之略。可第二甲第一名。賜進士出身。授監察御史。<span class="科">末叩頭介</span>臣伏蒙聖恩。無任感戴。<span class="科">生</span>錢買的意在安邊。謀尊國體。占之他日。能當一面之寄。可第三甲第一名。授兵部員外郎。<span class="科">丑叩頭介</span>臣伏蒙聖恩。無任感戴。<span class="科">生</span>鴻臚寺具鼓樂送狀元歸第。謝恩。<span class="科">小生末丑換冠帶謝恩介</span>萬歲。萬歲。萬萬歲。<span class="科">小生</span></p>
        
        <p class="曲"><span class="牌">三段鮑老催</span>柴桑素寒。分含章終身自淹。文升御覽。幸登庸榮生陛廉。天衢馳騁誇先占。英雄五百稱豪贍。似荊山玉。鬱浦珠。豐城劍。靈光瑞焰乘時現。<span class="科">合</span>長安夾道花欲然。春風十二珠簾面。<span class="科">末丑</span></p>
        
        <p class="曲"><span class="牌">前腔</span>神龍出潛。際風雲飛騰廣淵。青錢中選。泥金信鄉閭喜談。幾年文價光磨閃。一聲霹靂乾坤撼。看蟾宮步。雁塔名。瓊林宴。八珍異饌天廚薦。<span class="科">合前</span></p>
        
        <p class="曲"><span class="牌">滴滴金</span><span class="科">外</span>宮袍柳色新醇染。杏苑歡聲壯吟膽。玉驄蹀躞康莊遍。近嫦娥。依袞冕。瑜瑕不掩。紅香十里人青眼。人青眼。追蹤晁董何忝。<span class="科">合</span></p>
        
        <p class="曲"><span class="牌">雙聲子</span>功名會。功名會。造物從公典。胸襟展。事業期。弘遠榮兩監。榮兩監。須黽勉。須黽勉。效夔龍匡贊斯無圭玷。</p>
        
        <p class="曲"><span class="牌">餘文</span>都俞吁咈黃金殿。誰不慶當今文獻。好把崇功振兩間。</p>
        
        <p class="落詩">龍旂姓字動長安。<br />九陌人人走馬看。<br />聖主勃興圖治急。<br />早輸抱負濟時艱。</p>
        
        <h2 id=ch36 class="chapter"><span class="齣題">第三十六齣　郵亭失珠</span></h2>
        
        <p class="曲"><span class="牌">趙皮鞋</span><span class="科">末上</span>服役在公門。差使日紛紜。南北東西走似騰。沿途不怕盤詰問。</p>
        
        <p class="白">自家是兵部一個軍校。蒙正堂老爺奉聖旨着本部備辦衣飾。護送宮女王慧姬到劍南道。配與軍士陳時策為妻。批差我去。批上有腳夫朱快。官婆田氏。即刻就要起程。不敢遲誤。腳夫官婆走動。<span class="科">丑淨內應上</span></p>
        
        <p class="曲"><span class="牌">大齋郎</span>奉公文。不拘早共昏。登山涉水冒風塵。這番勞碌豈勝論。劍南迢遞。又得來往十餘旬。</p>
        
        <p class="白"><span class="科">見介末</span>你是田氏。<span class="科">丑</span>老身便是。<span class="科">末</span>你是朱快。<span class="科">淨</span>在下便是。<span class="科">末</span>本部批文已領。只等你們到了。請出宮女上路。<span class="科">丑淨</span>事出官差。勢不容緩。長官。就此起程罷。<span class="科">末</span>田媽媽。你去請王貴人出來。<span class="科">丑做請介貼上</span></p>
        
        <p class="曲"><span class="牌">西地錦</span>自分終淹宮壺。誰期勑賜連姻。雲山此去知遙近。依稀是夢中身。</p>
        
        <p class="白">偶寓纊衣詩。竊比題紅葉。紅葉締良緣。衣亦成姻業。物雖不爾同。先後均一轍。感沐君恩深。皇圖願如結。<span class="科">見介末</span>告貴人知道。天色已明。請收拾上路。<span class="科">貼</span>勞你眾人。不當穩便。且到劍南。自行相酬。<span class="科">眾</span>俱是官差。何必計較。<span class="科">貼</span>收拾已完。只索起程罷。<span class="科">行介</span></p>
        
        <p class="曲"><span class="牌">朝元歌</span>纔離紫宸。平步蓮鞋穩。白霧黃雲。遶壑漫山滾。淡月疎星。殘輝隱隱。追憶昭陽宮嬪。數載同幽。知心劉鄭惟二人。從此斷音聞。淒清實可矜。<span class="科">合</span>山遙水永。何處是劍南之郡。劍南之郡。</p>
        
        <p class="白"><span class="科">丑</span>王貴人。</p>
        
        <p class="曲"><span class="牌">前腔</span>幸恁初離機穽。如魚脫餌綸。此去勝南金。得效于飛。鴛鴦交頸。願取情隆合巹。鳳瑟鸞笙。和鳴白首無替陵。竊羨戍邊軍。緣深諧此親。<span class="科">合前貼</span></p>
        
        <p class="曲"><span class="牌">前腔</span>堪羨浮蹤不定。行行過幾村。四顧景氤氳。目斷萱荊。盈腔離恨。<span class="科">取珠看介</span>都是明珠牽引。遠聽前林。數聲啼鳥驚我心。行役苦生顰。茫茫將斷魂。<span class="科">合前末淨</span></p>
        
        <p class="曲"><span class="牌">前腔</span>遙向天涯投奔。晴光蕩紫氛。觸景思難禁。行李一肩。回期無準。漸覺形疲神困。忽見河濱。漁樵彼此賡唱頻。煙暝日垂曛。歸鴉追及群。<span class="科">合前</span></p>
        
        <p class="曲"><span class="牌">尾聲</span>去心忙。行步緊。望中河岸度城陰。今夜古驛孤檠暫駐輪。</p>
        
        <p class="白"><span class="科">貼</span>這裡是何所在。<span class="科">末</span>此是潞洲褫亭驛了。天色已暮。請王貴人進去安歇。明日早行。<span class="科">貼</span>正是這等。<span class="科">失珠介</span></p>
        
        <p class="落詩">銜命連姻向劍南。<br />可知人在五雲端。<br />今宵古驛愁相對。<br />炊盡黃粱夢怎酣。</p>
        
        <p class="白"><span class="科">淨上</span>人無橫財不富。馬無夜草不肥。今日挑了行李。走了一日。不勝勞倦。方纔見那宮女。懷中落下一物。不知是甚麼東西。一時人眾。不好拾得。如今安置他們坐地。我假託登東。獨自出來尋取。多少是好。<span class="科">拾珠介</span>阿呀。我道什麼東西。原來是一顆明珠。想在宮中偷出來的。我拾他雖沒用處。且帶回去。換些酒肉喫也好。正是踏破鐵鞋無覓處。得來全不費工夫。<span class="科">下</span></p>
        
        <h2 id=ch37 class="chapter"><span class="齣題">第三十七齣　赴婚遇兄</span></h2>
        
        <p class="曲"><span class="牌">鳳凰閣</span><span class="科">外上</span>將星明現。赫赫中原垣翰。張皇鈇鉞奮威權。大纛高牙掣電。整頓江山。聽轅門凱旋。</p>
        
        <p class="誦"><span class="牌">玉樓春</span>蟠胸萬甲英雄氣。宣勞制閫驅天驥。三秋風色繡裘輕。千里霜威金斧利。　　西陲保障憑忠義。會布王明勤恤意。月高犬吠自安居。天盡貔貅無警勢。</p>
        
        <p class="白">下官乃總制劍南道軍務大元帥楊韜是也。素抱朴忠。蘊濟世經邦之略。幸叨科甲。傾捫天捧日之誠。薦陟崇階。允肩重寄。折衝千里。張國家九伐之威。決勝萬全。奠山河四維之固。敢自偷安於幃幄。益惟補報於涓埃。每懷後樂先憂。殊甚夙興夜寐。效虞庭振旅。舞干羽以來不臣。如周室修文。歸馬牛而示弗用。正是劉琨坐嘯風生苑。謝朓裁詩月滿樓。向有胡虜攻打關西堡城。隨遣冠帶軍士陳時策。領兵一千。赴彼征剿。不料他有新到軍士王楫協力奮戰。遂能克敵。已將此功飛奏朝廷了。待旨意下來。定有陞賞。<span class="科">小外生上</span></p>
        
        <p class="曲"><span class="牌">步蟾宮</span><span class="科">小外</span>平胡功就返金韉。山倚秋空劍氣寒。<span class="科">生</span>姓名上逮建章邊。行看稽顙皇宣。</p>
        
        <p class="白"><span class="科">相見介外</span>你二人奮志勤王。不負遺大投艱之託。宣威克敵。足徵長驅遠馭之材。他日分節制於三邊。寄干城於萬里。此其選矣。下官不勝欣幸。<span class="科">小外生</span>某等器非弘遠。幸荷提攜。謀本迂疎。誤塵任使。竊效些須之力。偶成尺寸之功。過辱吹噓。奚勝愧悚。<span class="科">外</span>前日報捷之後。已將你二人功次。飛奏朝廷去了。不日旨意下來。定有陞賞。<span class="科">小外生叩頭介</span>感謝元帥不盡。<span class="科">左右介</span>稟老爺知道。朝廷勑使到了。<span class="科">外</span>叫中軍官快排香案來迎接。<span class="科">小生捧詔上</span>九虎天關明日月。五雲丹鳳下絲綸。皇朝特重安邊計。寵錫恩榮報懋勳。聖旨已到。跪聽宣讀。<span class="科">外小外生跪介小生</span>皇帝詔曰。朕惟為國求賢。固大臣協恭之道。論功頒賞。尤當寧旌勸之機。邇者總制劍南道軍務大元帥楊韜奏稱。冠帶帶俸官校陳時策。參謀軍士王楫。秉心赴敵。合力宣勞。殄滅兇殘。事同拾芥。肅清土宇。勢若轟雷。歡聲洽於萬夫。勝氣橫於千里。用彰懋績。宜錫殊恩。茲特授陳時策為平虜將軍。分鎮劍南東道。王楫為靖虜將軍。分鎮劍南西道。仍聽大元帥節制。其餘有功軍人。每功給銀五十兩充賞。謝恩。<span class="科">外小生生叩頭介</span>萬歲。萬歲。萬萬歲。<span class="科">小生相見介</span>叫左右的請過聖旨。分付中軍官。安排酒席。管待天使。<span class="科">小生</span>復命緊急。不敢久稽。就此告別了。使節尋常銅柱外。天威咫尺玉階前。<span class="科">下外</span>二位昨是軍中戍士。今為閫外命臣。勢分相懸。恩榮可羨。叫左右的取冠帶過來換了。<span class="科">左右遞冠帶小外生換介</span>某等本葑菲下材。一旦蒙朝廷嘉典。自非大元帥援引之力。安能至此。受恩感激。撫己戰兢。<span class="科">拜介</span></p>
        
        <p class="曲"><span class="牌">皂羅袍</span>竊忝元戎推薦。使駑駘策勵。驟爾驅前。戰兢殊覺切冰淵。枕戈衽革惟黽勉。<span class="科">合</span>文章炳煥。簪纓燦然。宣威耀武。干城允肩。從今謾把經綸展。<span class="科">外</span></p>
        
        <p class="曲"><span class="牌">前腔</span>喜得英雄三箭。定天山。仍舊鞏固如磐。諸蠻無事樂耕田。春風和氣中原遍。<span class="科">合前貼丑末上</span></p>
        
        <p class="曲"><span class="牌">謁金門</span><span class="科">貼</span>題纊怨。不道遂諧鸞選。幸荷昭陽恩命遣。特地尋仙院。<span class="科">丑末</span>雲擁嫦娥離月殿。今日星郎歡忭。<span class="科">合</span>涉水登山來路遠。緣情應不淺。</p>
        
        <p class="白"><span class="科">末</span>告貴人知道。此是劍南帥府了。喜得府門正開。不免進見。<span class="科">左右白見介末</span>小人是兵部差來的。奉聖旨護送宮女到老爺麾下。賜與冠帶軍士陳時策為妻。<span class="科">貼叩頭介外</span>你就是作詩在纊衣內的麼。<span class="科">貼</span>奴家偶拂鸞箋。幸諧鳳侶。雖蒙聖天子推恩之命。實本大元戎核實之章。奴家不勝感愧。<span class="科">外</span>看你儀容雅飭。翰墨清新。誠女中之傑出者也。昔為宮姬。今為命婦。亦無忝所生矣。吾當以禮相待。<span class="科">指小外</span>這是陳將軍。<span class="科">貼見介外指生介</span>這是王將軍。<span class="科">貼見悲介</span>那將官好似我哥哥模樣。<span class="科">生悲介</span>那宮娥好似我妹妹模樣。<span class="科">外</span>朝廷賜與陳將軍為配。你兩下裡素未相識。為何下淚。<span class="科">生</span>卑官有數年離怨。故觸目驚心。偶然傷感。<span class="科">背哭介</span></p>
        
        <p class="曲"><span class="牌">園林好</span>止不住盈盈淚漣。禁不過衷腸痛煎。<span class="科">細看貼介</span>那裡有恁般顏面。與我妹並嬋娟。苦雙眼注將穿。<span class="科">貼背哭介</span></p>
        
        <p class="曲"><span class="牌">前腔</span>猛省着鶺鴒在原。瞥見了荊花舊妍。<span class="科">細看生介</span>難信道形容皆變。語音在似當先。把骨肉意空懸。<span class="科">小外</span></p>
        
        <p class="曲"><span class="牌">忒忒令</span>這宮娥愁容可憐。平白地淚拋如霰。<span class="科">又看貼介</span>細覷他行藏舉止如曾見。莫不是夢中相善。枉教我詳顧盼。費躊躕。想不起是何年。<span class="科">外</span></p>
        
        <p class="曲"><span class="牌">前腔</span>見他們眉攢翠尖。聽他們悲聲吞嚥。兩下裡似嘗聚首生繾綣。這幾微令人難闡。秪落得心悒怏。淚潺湲。驚耳目。起猜嫌。</p>
        
        <p class="白">你兩下裡倘有真情。各宜實道。勿得隱諱。徒生饒舌。<span class="科">生</span>卑官有一妹。向被選入宮中。絕隔數年。適見宮娥。年貌相似。故此感傷。<span class="科">外</span>宮娥。你是何姓名。籍貫那裡。上有兄否。<span class="科">貼</span>奴家王氏慧姬。原籍涿州。有兄王楫。見在荊湖從軍。<span class="科">外</span>若是這等。王將軍正是你兄了。<span class="科">生</span>阿呀。果然我妹妹。<span class="科">貼</span>天那。正個是我哥哥。<span class="科">生貼近哭介</span></p>
        
        <p class="曲"><span class="牌">尾聲</span>同枝落落遭時蹇。詎料今朝趙璧完。信是骨肉悲歡意各專。</p>
        
        <p class="白"><span class="科">小外</span>軍旅之中。非哭泣之所。賢兄妹請省愁煩。且到私宅。再敘親情。<span class="科">外</span>因寓詩而成夫婦之禮。因行禮而合兄妹之情。曠古奇逢。於今罕見。難得難得。叫中軍官取鼓樂轎馬。送陳將軍回去成親。<span class="科">左右介生小外貼謝介</span></p>
        
        <p class="落詩">勑降仙姬下九重。<br />笑啼交集敘行蹤。<br />今宵各把銀缸照。<br />猶恐相逢是夢中。</p>
        
        <h2 id=ch38 class="chapter"><span class="齣題">第三十八齣　吉筵敘故</span></h2>
        
        <p class="白"><span class="科">生小外貼丑弔場眾扮樂人淨扮賓相上送行介左右</span>此是衙門首了。稟老爺夫人。請下轎馬。<span class="科">眾介淨</span>擯相磕頭。稟老爺行禮。<span class="科">小外</span>軍旅之中。凡百不能周備。你可從簡些。<span class="科">淨</span>得令。</p>
        
        <p class="誦"><span class="牌">西江月</span>絳燭高燒華屋。瑞煙香噴金爐。五雲遙映錦模糊。褥隱芙蓉滿座。　　屏展花叢孔雀。圖開鳳集高梧。玉人此日結絲蘿。欣幸風流無數。</p>
        
        <p class="白">請老爺夫人拜天地。<span class="科">小外貼拜介淨</span></p>
        
        <p class="誦"><span class="牌">西江月</span>契合翠鸞好夢。夤緣紅葉良媒。昭陽恩出聖心推。千里神交成配。　　路入桃源爛熳。橋橫銀漢昭回。巫山雨漫碧崔嵬。此際歡娛為最。</p>
        
        <p class="白">請老爺大人望闕謝恩。<span class="科">小外貼拜介</span>萬歲。萬歲。萬萬歲。<span class="科">淨</span>老爺夫人交拜。<span class="科">小外貼對拜介淨</span>請王老爺受禮。<span class="科">小外貼拜生介淨</span>伏以古者制禮。婚姻非受幣不交。今也從宜。男女以及時為尚。肆在黃華之候。爰修紅葉之緣。秦晉同休。成兩姓綢繆之好。朱陳媲美。締百年嬿婉之歡。鳳鸞佇聽於佳占。烏雀歡迎於巧夕。今日乃正倫之始。此時為倡道之初。琴瑟相調。葭莩共倚。宜其室。宜其家。允矣蘋蘩之潔。俾爾昌。俾爾熾。願言蘭桂之芬。請老爺夫人就席。<span class="科">小外遞酒介</span></p>
        
        <p class="曲"><span class="牌">畫眉序</span>燈月照佳期。罨畫堂中繡筵啟。喜仙姝今夕。共挽紅絲。風光在珠翠叢中。和氣滿笙歌聲裡。<span class="科">合</span>一詩感動宸衷憫。成就百年姻契。<span class="科">貼</span></p>
        
        <p class="曲"><span class="牌">前腔</span>天向此中移。千里魂交似魚水。且杯銜合巹。喜色盈頤。妾應慚跨鳳嬌娃。郎何忝乘龍佳婿。<span class="科">合前生</span></p>
        
        <p class="曲"><span class="牌">前腔</span>冰玉兩相輝。此會須𢬵<a epub:type="noteref" href="#char03"><spu>註</spu></a>共沈醉。把霞觴酬勸。笑語怡怡。正堪誇玉帛縱橫。還可愛絲蘿依倚。<span class="科">合前眾</span></p>
        
        <p class="曲"><span class="牌">前腔</span>香霧噴金猊。珠履三千艷羅綺。羨室家相稱。琴瑟相宜。晚妝餘鏡掩紅鸞酣飲處樽浮綠蟻。<span class="科">合前生</span></p>
        
        <p class="白">酒多了。可把席面撤去。且將家事一講。<span class="科">眾收介貼</span>哥哥。奴家入宮數年。如隔塵世。不知母親一向安否。<span class="科">生悲介</span>我在荊湖。久未得見。可問妹丈。便知端的。<span class="科">貼</span>相公。既知家母消息。乞見教一番。<span class="科">小外</span>夫人。聽我相告。</p>
        
        <p class="曲"><span class="牌">江兒水</span>別後兵戈起。金湯頃刻危。生民塗炭難逃避。至親轉輾皆離棄。<span class="夾白"><span class="科">貼驚介</span>曾見我家母麼。<span class="科">小外</span></span>亂軍中見恁老母同韓姊。匍匐崎嶇之地。<span class="夾白"><span class="科">貼</span>好苦。我母親那曾受這樣驚恐。後來怎麼。<span class="科">小外</span></span>此後音稀。未審更棲何處。<span class="科">貼哭介</span></p>
        
        <p class="曲"><span class="牌">前腔</span>聆此驚心語。令人倍慘悽。不覺魂飛魄散難存濟。<span class="夾白">我那娘呵。</span>最苦是桑楡遭末世。頹形寡跡知何寓。願死相從無計。只隔煙水雲山。母女一般愁緒。</p>
        
        <p class="白"><span class="科">生</span>妹妹不必哀傷。待我差人。多方打探下落便了。<span class="科">貼</span>哥哥在荊湖從軍。何由到此做官。<span class="科">生悲介</span>一言難盡。<span class="科">貼</span>願聞其詳。<span class="科">生</span>妹妹。我到那荊湖呵。</p>
        
        <p class="曲"><span class="牌">五供養</span>命宮臨否。驀遇姦雄。調侮吾妻。<span class="夾白">你嫂嫂不從。我與那人爭毆一場。就遭他</span>鼠牙并雀角。險健搆虛詞。<span class="夾白"><span class="科">貼</span>他告哥哥甚麼。<span class="科">生</span>誣告我殺傷本管長官。律該絞罪。<span class="科">貼</span>雖則如此。問官自有公道。<span class="科">生</span>咳。說那問官怎麼。</span>羅吉偏私。鍛鍊成招擬死。<span class="夾白"><span class="科">貼</span>那時嫂嫂姪兒。不勝苦楚。<span class="科">生</span>你嫂嫂料我必死。先把我孩兒</span>螟蛉為客嗣。自盡太和嵎。<span class="夾白"><span class="科">貼悲介</span>嫂嫂棄了孩兒。先去自盡。可憐可憐。<span class="科">生</span></span>死別生離。心如刃錐。</p>
        
        <p class="白"><span class="科">貼</span>以後哥哥何由辯脫此罪。<span class="科">生</span>朝廷因北斗之變。特頒大赦。我得免死。調衛到此。不想正遇妹丈。同往剿賊。有功得拜官爵。<span class="科">貼</span>相公。你素稱大儒。何不應舉。乃在此處立功。<span class="科">小外</span>夫人聽我相告。</p>
        
        <p class="曲"><span class="牌">前腔</span>兵荒極矣。城郭丘墟。靡有孑遺。<span class="夾白">那時東奔西走。無計資身。只得棄文就武。來到此間。</span>轅門為旅士。仗劍效驅馳。<span class="夾白">我與舅舅同去剿賊。</span>戮力衝鋒。克敵功奇。<span class="夾白">蒙元帥將此功申奏朝廷。舅舅授靖虜將軍。下官授平虜將軍。</span>沾恩同拜爵。分鎮道東西。<span class="夾白">今日不惟我夫妻得合。又喜你兄妹相逢。</span>骨肉悲歡。交并此時。</p>
        
        <p class="曲"><span class="牌">尾聲</span><span class="科">貼</span>纊衣若不藏詩句。<span class="科">合</span>那得相逢慰所思。猶恐音容真夢裡。</p>
        
        <p class="白"><span class="科">生</span>妹丈。你記得袁天綱之言否。<span class="科">小外</span>所言皆驗。毫釐無差。<span class="科">貼</span>既有此說。請言其詳。<span class="科">生</span>當初在家之時。術士袁天綱相我遠行遇難。當重刑而貴。相妹丈飄流邊塞。以軍功而貴。<span class="科">貼</span>果然皆驗。得非神僊之流耶。<span class="科">小外</span>不只此事。我與夫人成婚奇遇也曾斷過。<span class="科">貼</span>若是這等。奴家與相公姻緣。皆由天數。<span class="科">小外</span>舅舅還記得一言否。天綱斷我和你不由黃甲出身。今果然矣。他又斷孫天彝與令郎同年進士。豈不應乎。<span class="科">生</span>若據前事已准。則小兒與天彝必有好日子。</p>
        
        <p class="落詩">談玄術士決將來。<br />妙應於今豈浪猜。<br />萬事不由人計較。<br />一生都是命安排。</p>
        
        <h2 id=ch39 class="chapter"><span class="齣題">第三十九齣　珠傳女信</span></h2>
        
        <p class="曲"><span class="牌">醉落魄</span><span class="科">丑上</span>資生欲覓蠅頭利。懸簾市酒為恆計。算來強似荷鋤犁。也覺得便宜。</p>
        
        <p class="白">老身在京城西市開酒肆。幫我姪兒營生。不想我妹妹與媳婦來此。求得袁天綱法力。招致七僧到我家。飲了兩缸酒。朝廷知道。差內臣來宣他。他化作清風。都不見了。次日司天監官奏稱北斗不見。想就是七僧變化了。虧殺袁天綱奏勸朝廷。大赦天下死囚。因此我甥兒王濟川改調邊衛。又不知何地方。放心不下。終日被他婆媳婦兩個在此啼哭。一個思量兒女。一個思量丈夫。老身時常勸他。兀自不肯寬解。可憐可憐。今日閒暇。不免請他出來消遣一番。多少是好。<span class="科">叫請介老旦旦上</span></p>
        
        <p class="曲"><span class="牌">海棠春</span>黃耳久忘機。聚首長吁氣。</p>
        
        <p class="白"><span class="科">相見介丑</span>妹子甥婦。王濟川遇赦。已得生了。你兩個何苦啼哭。<span class="科">老旦旦</span>雖得免死調衛。不知何處。遠近好歹。為此傷感。<span class="科">丑</span>說那裡話。我看你</p>
        
        <p class="曲"><span class="牌">羅江怨</span>颼颼鬢已絲。斜陽易西。豈應旦夕兒女啼。人生能有幾期頤也。<span class="夾白">甥婦你過來。若論你事姑之道。</span>就養無方。不但供甘旨。<span class="夾白"><span class="科">旦</span>婦人職主中饋。不供甘旨。還有甚的。<span class="科">丑</span>元來你不知道。當初老萊子孝奉二親呵。</span>斑斕戲舞衣。斑斕戲舞衣。祇為着娛親意。</p>
        
        <p class="白">生離死別。都有定數。從今已後。做婆婆的自當寬解。做媳婦的須要小心承順才是。<span class="科">老旦旦</span></p>
        
        <p class="曲"><span class="牌">前腔</span>終朝嘆別離。難舒兩眉。<span class="夾白"><span class="科">丑</span>事出無奈。徒傷也何益。<span class="科">老旦旦</span></span>衡陽迢遞歸雁遲。令人注瞬向天涯也。悶上心來。痛若傷流矢。<span class="夾白">哀至淚生。情不容已。當初韓娥之齊。鬻歌假食。</span>聞聲一里悲。聞聲一里悲。哀衷不比含辛淚。</p>
        
        <p class="白"><span class="科">淨上</span>有地岑成岳。無根草不春。橫財終日有。豈富命窮人。自家是軍餘朱快。前日蒙兵部差送宮娥往劍南。到褫亭驛前。那宮娥失落明珠一顆。被我拾取回來。沒有用處。將去酒肆中換些酒食醉飽。不枉這場辛苦。<span class="科">行又住介</span>且住。這件東西。元是宮中之物。倘被傍人看破。反惹是非。不當穩便。惟西市韓家最好。那媽媽時常見我指引些主顧作成他。並不和我計較。不如逕往他家罷。迤邐行來。此間就是。<span class="科">見介丑</span>朱快。你手中拿甚東西。<span class="科">淨</span>是一顆明珠。<span class="科">丑</span>要他何用。<span class="科">淨</span>實不相瞞。連日沒有生意。將來換些酒肉喫。<span class="科">丑</span>拿來我看。<span class="科">淨遞珠丑看介</span>妹子。你看這珠。好像你嫁時之物。<span class="科">老旦</span>物之不齊。物之情也。不信有這等事。<span class="科">旦</span>或者偶然相像。婆婆須用仔細看。<span class="科">老旦看珠悲介</span></p>
        
        <p class="曲"><span class="牌">催拍</span>忽睹明珠舊輝。頓驚心不覺涕洟。<span class="夾白"><span class="科">淨</span>這珠是遠來之物。只恐不是你家的。<span class="科">老旦</span></span>雙雙隨嫁貲。<span class="夾白"><span class="科">淨</span>元來你的珠是兩顆。如今為何只有一顆。<span class="科">老旦</span></span>有子從軍。贈向邊陲。<span class="夾白"><span class="科">淨</span>還有一顆。卻在那裡。<span class="科">老旦</span></span>有女之京。贈入宮闈。<span class="夾白"><span class="科">淨</span>雖是這等。你不要錯認了。<span class="科">老旦</span></span>親手製。線組累累。分明是。復何疑。</p>
        
        <p class="白"><span class="科">旦</span>這珠莫不是婆婆與我夫妻的。<span class="科">老旦</span>不是。這正是與你小姑帶入宮的。已及數年。不知那人從何得來。<span class="科">丑</span>你把這珠來歷。從實一說。多換些酒肉與你。<span class="科">淨</span>列位奶奶聽我告稟。</p>
        
        <p class="曲"><span class="牌">前腔</span>我本是公差健兒。送宮女劍南乍回。<span class="夾白">那宮女在褫亭驛前失落這珠。我便拾取。<span class="科">老旦</span>你既送他去。必知何方人氏。姓甚名誰。<span class="科">淨</span></span>是涿州王慧姬。<span class="夾白"><span class="科">老旦悲介</span>天那。正是我女孩兒了。為什麼官差你送他去。<span class="科">淨</span></span>託物傳情。纊服縫題。<span class="夾白"><span class="科">老旦</span>他題詩在纊衣內。後來怎麼。<span class="科">淨</span>那詩分在一個軍士。元帥知道了。申奏朝廷。</span>感動宸衷。勑賜于飛。<span class="夾白">朝廷見了這詩。不只是饒他罪責。反給與那軍士為妻。<span class="科">三旦</span>也是傳聞。恐不端的。<span class="科">淨</span></span>親眼見端的無欺。<span class="夾白"><span class="科">三旦</span>不信有恁般希罕之事。<span class="科">淨</span></span>如此事。古來稀。<span class="科">老旦</span></p>
        
        <p class="曲"><span class="牌">前腔</span>荷得皇天鑑茲。於吾女不遽憖遺。<span class="夾白"><span class="科">丑</span>我甥女雖嫁個軍士。也得遂室家之願了。<span class="科">老旦</span></span>遲歸幸有時。豈料囚鳳。脫此金羈。克遂和鳴。其羽差池。今日裡骨肉驩虞。相慶幸。免嗟咨。<span class="科">旦</span></p>
        
        <p class="曲"><span class="牌">前腔</span>悵憶雙雙繫珠。昔姑氏分遺兩兒。<span class="夾白">這一顆呵。</span>今朝得所歸。<span class="夾白">小姑有了信息。</span>已慰親顏。甚解憂思。<span class="夾白">那一顆呵。在九齡孩兒處。</span>更適遐方。畢竟何之。<span class="科">哭介</span>方纔見物是人非。怎禁得淚偷垂。</p>
        
        <p class="白"><span class="科">丑</span>我曉得了。婆婆見這珠。添得一喜。媳婦見這珠。添得一憂了。</p>
        
        <p class="曲"><span class="牌">前腔</span>論憂喜出於秉彛。在物情尤宜類推。雙珠逢百罹。兄妹多艱。彼此分攜。<span class="夾白"><span class="科">旦</span>此珠一在一亡。不能無感。<span class="科">丑</span></span>合浦終還。緩速難齊。<span class="夾白">甥婦不必愁煩。</span>看此物既著神奇。如趙璧有完期。</p>
        
        <p class="白"><span class="科">淨</span>伺候長久。韓媽媽打發我去吧。<span class="科">丑</span>小廝取些酒肉。打發朱快去。<span class="科">淨</span>怕一頓用不盡許多。<span class="科">丑</span>後次再來。<span class="科">淨謝介</span></p>
        
        <p class="落詩">明珠今日報佳音。<br />水遠山長無計尋。<br />莫向杜鵑啼處說。<br />不關愁者也消魂。</p>
        
        <h2 id=ch40 class="chapter"><span class="齣題">第四十齣　與珠覓珠</span></h2>
        
        <p class="白"><span class="科">淨上</span>富貴從來別等倫。皆因造化不均勻。有福之人人伏侍。無福之人伏侍人。昨日將明珠與韓媽媽換酒肉喫了。受用不盡。今日正要去找帳。再喫他些東西。誰想兵部新任錢員外老爺撥差我跟隨翰林王侍講老爺。我們錢老爺是王老爺同年進士。見他清冷衙門。乏人使用。故着我來伏侍。正是往役庶人義。官差不自由。只得住在此伺候。<span class="科">小生上</span></p>
        
        <p class="曲"><span class="牌">緱山月</span>富貴逼人來。視昔誠霄壤。天涯雙皓首。夢倚門閭望。</p>
        
        <p class="誦"><span class="牌">臨江仙</span>乍預曲江聚飲。坐先玉苟諸英。鳳池隨步路塵清。雁行聯北塞。鶤浪破南溟。　　十載依稀成一夢。此身雖在堪驚。幾番搔首憶飄零。風寒紅葉落。山障白雲橫。</p>
        
        <p class="白">王九齡。忝中狀元。官授翰林侍講。且喜驥足先馳。鰲頭獨占。榮適如志。流官罕比。只是雙親淪落天涯。未知消息。昨已上表辭官。欲往荊湖尋取下落。料聖天子以孝治天下。必准此奏。待旨意下來。打點前去。<span class="科">看珠悲介</span>珠。你出於蚌胎。留於龍頷。或能媚川。或能照乘。今而流在我手。終於埋沒。那再有光明之日。可憐。</p>
        
        <p class="曲"><span class="牌">解三酲</span>歎明珠當時懸項。又不是韞櫝而藏。十年旦夕相偎傍。若左右就高堂。<span class="夾白">珠。你</span>夜光何事偏投暗。合浦無期得復還。<span class="科">哭介</span>空思想。雖知物是。人在殊方。</p>
        
        <p class="白"><span class="科">淨低聲介</span>這顆明珠。比我前日拾的恰似一般。更無二樣。<span class="科">小生</span>朱快過來。你見我看這明珠。為何自言自語。<span class="科">淨</span>老爺問及。豈敢隱諱。小人向蒙兵部差往劍南公幹。路上拾珠一顆。與老爺手中的相像。其間有個分離緣故。適見老爺有睹物思人之意。為此傷感。不覺失聲。望乞恕責。<span class="科">小生</span>我不怪你。且說有甚分離緣故。<span class="科">淨</span>既是這等。小人大膽。敢借老爺手中明珠一看。便見分曉。<span class="科">看介</span>阿呀。</p>
        
        <p class="曲"><span class="牌">前腔</span>覷明珠果然相仿。<span class="夾白"><span class="科">小生</span>你那拾的。知是誰人之物。<span class="科">淨</span></span>王嫗物兩顆聯光。<span class="夾白"><span class="科">小生</span>既是雙珠。為何又拆散了。<span class="科">淨</span></span>祇緣兒女難廝放。分贈別去遐方。<span class="夾白"><span class="科">小生</span>他兒女往何處。作何勾當。<span class="科">淨</span></span>兒從補伍荊湖往。女選宮娥赴上陽。<span class="夾白"><span class="科">小生</span>雖則相似。怕不是一樣的。<span class="科">淨</span></span>同一樣。垂紃繫組。製度端詳。</p>
        
        <p class="白"><span class="科">小生</span>既同一樣。可取那顆與我看。<span class="科">淨</span>那珠雖小人拾的。今在韓媽媽家裡。<span class="科">小生</span>你纔說是王老嫗分贈與兒女去了。為何又在韓家。<span class="科">淨</span>那珠是小人拾取宮娥王慧姬的。拿去韓家換酒喫。不想韓家妹子王媽媽見了那珠。啼哭起來。小人問其緣故。方知宮娥正是他女兒。荊湖從軍的正是他兒子。<span class="科">小生悲介</span>天下有這等偶然之事。那媽媽還說甚的。<span class="科">淨</span>那媽媽知道女兒蒙朝廷賜與軍士為妻。即時轉悲為喜。媽媽有個媳婦。反啼哭起來。<span class="科">小生</span>又是為何。<span class="科">淨</span>因見那珠不是丈夫原物。思想孩兒沒有下落。叫他名字。放聲啼哭。因此小人知其委曲。<span class="科">小生</span>他孩兒叫甚名字。<span class="科">淨</span>小人不敢說。<span class="科">小生</span>但說不妨。<span class="科">淨</span>好古怪。他名字又與老爺尊諱相同。<span class="科">小生</span>他也叫王九齡。<span class="科">淨</span>正是。<span class="科">小生</span>他家在那裡。<span class="科">淨</span>只此城中西市賣酒。原是涿州人氏。數年前避兵來此。<span class="科">小生驚哭介</span>天下事情怎麼有這般相像的。可憐可憐。<span class="科">淨</span>老爺不必煩惱。若要的真。待小人去喚那三個婦人來。當面一說便見明白。<span class="科">小生</span>休胡說。只因你的所言。偶與我的所思相合。故此傷感。朱快。你聽我分付。<span class="科">淨</span>老爺有何使令。<span class="科">小生</span>你就將此珠再到他家。與那媽媽一看。又說換酒。看他有甚言語。我只在孫御史老爺衙內坐下。急來回報。<span class="科">淨</span>孫衙也近西市。小人領命就往。<span class="科">末上</span></p>
        
        <p class="曲"><span class="牌">西地錦</span>楓陛新瞻天仗。蘭臺入手風霜。繡衣白簡期寅亮。台斗夜吐光芒。</p>
        
        <p class="白">聖主崇儒術。賢士翼帝躬。立朝防觸豸。行路避乘驄。筆底甘棠露。臺端古柏風。鈞衡真事業。接武有夔龍。孫綱忝中王九齡榜進士。名在二甲傳臚。官授監察御史。今日輪直收掌諸司奏章。見王九齡一本。辭官尋親。聖上不准。特來報知。<span class="科">見介</span>殿元。班馬文章。夔龍禮樂。開經濟於一時。寄纂修於千古。人生至此。真丈夫矣。欣羨欣羨。<span class="科">小生</span>孫叔與小姪禹門共躍。周制同榮。皇都聯故舊之歡。宦籍擅功名之美。可謂遂所願也。但雙親有故。十載無聞。<span class="科">悲介</span>終日之間。愁腸九轉。教人如何是好。<span class="科">末</span>殿元且免愁煩。下官早間輪受奏章。見殿元棄官尋親一本。奉聖旨。王九齡所奏。情雖可矜。職難擅離。既云親有定在。止合迎養。查無此例。不准所辭。<span class="科">小生哭介</span>哀哀父母。生我劬勞。聖上不准此奏。則劬勞之恩。何由能報。<span class="科">末</span>殿元不消啼哭。此事有何難處。你一面安心供職。一面差人迎請二親就是。<span class="科">小生</span>家父母是補伍軍人。急切不能來此。況路遙別久。存亡未知。小姪願棄此官。逕去尋親便了。<span class="科">末</span>凡人未登仕途。由得自家主張。既有官守。則進退不能綽綽矣。自當遵法。勿得任情。<span class="科">小生</span>小姪豈不知此。但心中急於尋親。何卹其他。</p>
        
        <p class="曲"><span class="牌">高陽臺序</span>怙恃惟隆。乾坤罔極。蓬蹤兩地飛泊。乍忝成名。忠孝豈應乖角。<span class="夾白"><span class="科">末</span>父子主恩。君臣主敬。你若為恩而去。其如敬何。可請自加裁度。<span class="科">小生</span></span>曾度。明王以孝先天下。怎說得慕親為錯。論綱常忠由于孝。何須適莫。</p>
        
        <p class="白"><span class="科">末</span>殿元。下官忝為世交。頗知你父子之事。</p>
        
        <p class="曲"><span class="牌">前腔</span>淪落。月暗螺岡。雲深鶴禁。音容彼此寥廓。<span class="夾白"><span class="科">小生</span>古人一日養。不以三公換。小姪尚未識父母顏面。而況於養乎。此心如何不痛。<span class="科">末</span>無傷。有個古人。可比方你。<span class="科">小生</span>願聞。<span class="科">末</span>漢驃騎將軍霍去病。生而不知其父。後擊匈奴。道出河北。始得與父相逢。</span>傳舍歡迎。仍遂膝前娛樂。<span class="夾白">你如今為朝廷命官。</span>拘縛。須知此身縻宦籍。況又在文章臺閣。<span class="夾白">殿元。</span>看王言如綸如綍。奉依當恪。</p>
        
        <p class="白"><span class="科">小生</span>孫叔。小姪此舉。亦曾考古證今。<span class="科">末</span>請道來。<span class="科">小生</span></p>
        
        <p class="曲"><span class="牌">前腔</span>探索。祖子旁求。朱卿歷訪。都是孝思先覺。富貴忘親。實為教中夷貉。心怍。墨徒之愛由親始。在吾儒顧安其薄。<span class="夾白">古人一舉足而不忘父母。小姪身非出於空桑。頂冠束帶。立於天地之間。列於縉紳之末。錦衣玉食。未識父母何等顏面。謂之人子可乎。便做到紫閣黃扉。何益於事。我</span>效他們掛冠解綬。棄茲銜爵。<span class="科">末</span></p>
        
        <p class="曲"><span class="牌">前腔</span><span class="夾白">你</span>落莫。十載飄風。兩萍浮海。行藏未保如昨。<span class="夾白"><span class="科">小生</span>因是這等。小姪親自要去尋取。<span class="科">末</span>聖上不允。你若去了。</span>方命違君。暴虎自𢬵<a epub:type="noteref" href="#char03"><spu>註</spu></a>徒搏。<span class="夾白"><span class="科">小生</span>此心若得少盡。雖得罪於朝廷。亦所不辭。<span class="科">末</span>言有可從。事有當重。殿元不要差了念頭。</span>關鑰。忠言逆耳須斟酌。利於病怎嫌毒藥。<span class="夾白">處事權宜。不獨在你為然。雖古之豪傑。個個皆如此。</span>看他們時初未遇。跡能脫略。</p>
        
        <p class="曲"><span class="牌">尾聲</span>芻蕘不擇希然諾。<span class="科">小生</span>攸行恐負平生學。<span class="科">合</span>忠孝惟人務先著。</p>
        
        <p class="白"><span class="科">小生</span>今早小姪正要造謁。反辱先施。今隨孫叔同去。聊申拜意。乘便訪一鄉曲。<span class="科">末</span>如此請即同行。</p>
        
        <p class="落詩">聞道有鄉音。<br />千金不可得。<br />眼望旌捷旗。<br />耳聽好消息。</p>
        
        <h2 id=ch41 class="chapter"><span class="齣題">第四十一齣　西市認母</span></h2>
        
        <p class="曲"><span class="牌">玩仙燈</span><span class="科">老旦旦上</span>信杳鴻魚。姑婦久嫠居。傷至親倏傾泉世。恨此孤身似風飄絮。望斷關河。家園何處。</p>
        
        <p class="誦"><span class="牌">長相思</span><span class="科">老旦</span>經跋涉。傷跋涉。中道分離成永訣。此恨何時滅。　　<span class="科">旦</span>將剖說。怕剖說。贏得鵑啼紅兩頰。誰知腸欲裂。</p>
        
        <p class="白"><span class="科">老旦</span>媳婦。我和你以孤寡之身。處亂離之境。正好在此相依度日。不料昨日韓姨暴疾身亡。<span class="科">悲介</span>教人如何是好。<span class="科">旦</span>婆婆。韓姨在日。十分安慰。他今棄世。頓覺淒涼了。<span class="科">老旦</span>前日因得明珠。已知女孩兒信息。少解愁煩。但你夫和子音耗未通。好生放心不下。<span class="科">旦</span>遠隔天涯。久違人願。彼此遼絕。如隔塵世。正是天入五溪無雁過。地經三峽有猿啼。只索忍耐罷了。<span class="科">淨上</span>為人謀而當忠。終上事之謂義。方纔王老爺着我拿這明珠。往韓媽媽家探問來歷。着我先行。他便自到孫御史老爺衙內坐待回報。我想王老爺與這媽媽。定有些瓜葛。迤邐行來。此間是他家了。不免逕入。<span class="科">見介老旦</span>朱長官。我前日許你相謝。為何不來。<span class="科">淨</span>有些公幹。未得領命。且請韓媽媽出來說話。<span class="科">老旦</span>他昨日已沒了。你兀自不知哩。<span class="科">淨</span>咳。隔得一日。有此變故。可傷可傷。<span class="科">出珠介</span>我另有明珠一顆。再要換些東西。怎生是好。<span class="科">老旦</span>這珠又是那裡得的。借我一看。<span class="科">取珠看介</span>天那。又是一個古怪。<span class="科">淨</span>前日那珠。是我拾的。不打緊。今日這珠。原有主的。不要錯看了。<span class="科">老旦</span>這珠也是我家之物。緣何又在你手。可說個明白。<span class="科">淨</span>有些來歷。不好輕言。你且仔細猜一猜。<span class="科">老旦悲介</span>好苦。物雖見在。言則可疑。他不吐真情。只得試猜一猜。</p>
        
        <p class="曲"><span class="牌">紅衲襖</span><span class="夾白">莫不是</span>有人遺在路岐。<span class="夾白"><span class="科">淨</span>不是。<span class="科">老旦</span>莫不是</span>向經商相易取。<span class="夾白"><span class="科">淨</span>不是。<span class="科">老旦</span>莫不是</span>素往來報此代瓊琚。<span class="夾白"><span class="科">淨</span>也不是。<span class="科">老旦</span></span>想他狼狽。難賦歸與。先繫燕足。託渠傳寄。<span class="夾白"><span class="科">淨</span>也不是。<span class="科">老旦哭</span></span>敢則是窮途橫禍。不幸身填溝壑也。畢竟委卻明珠伴土蛆。</p>
        
        <p class="白"><span class="科">淨</span>老奶奶。你都猜不着。<span class="科">旦</span>婆婆。可與奴家一看。<span class="科">淨</span>正是正是。小奶奶一看。定有分曉。<span class="科">旦取珠看哭介</span></p>
        
        <p class="曲"><span class="牌">前腔</span><span class="夾白">珠。我和你</span>赴荊湖曾與俱。<span class="夾白"><span class="科">淨</span>為何帶這珠去。<span class="科">旦</span></span>荷姑嫜贈別。後會期歸此。<span class="夾白"><span class="科">淨</span>怎又失了。<span class="科">旦</span></span>為良人遭誣當刑市。發哀誠直陟太和嵎。<span class="夾白"><span class="科">淨</span>上去何幹。<span class="科">旦</span></span>明夙志自行捐軀。因此上把兒先棄。繫明珠寓意如初。屈指十有餘年也。豈是數極機通還洛渚。</p>
        
        <p class="白"><span class="科">老旦出珠比旦珠介</span>朱長官。你看兩顆珠是同樣的麼。<span class="科">淨</span>正是一對。<span class="科">拜介</span>太夫人。<span class="科">拜旦介</span>老夫人。小人不知。故此搪突。不要見罪。<span class="科">老旦</span>我家雖有兒孫。流落在外。不曾做官。何必如此稱呼禮拜。你只將這珠來歷說知詳細。免得猜疑。<span class="科">淨</span>這是我們老爺差小人拿來。尋問二位夫人下落。<span class="科">旦</span>你老爺是何人。必須說個明白。<span class="科">淨</span>二位夫人聽小人告稟。我們老爺呵。</p>
        
        <p class="曲"><span class="牌">前腔</span>本是蘊經綸年少儒。今日裡筆生香。冠禮闈。<span class="夾白"><span class="科">旦</span>已高中了。<span class="科">淨</span></span>似潛龍伏虎。際卻風雲會。朝丹闕。率群英御道先馳。<span class="夾白"><span class="科">旦</span>又是狀元。授何官職。<span class="科">淨</span></span>珮玎咚腰掛金龜。近天顏談道經幃。<span class="夾白"><span class="科">旦</span>除了翰林侍講。是何籍貫。姓甚名誰。<span class="科">淨</span></span>論他籍貫姓名與恁俱同也。難道瓜葛無干問是誰。</p>
        
        <p class="白">二位夫人。不要推拒。今早我老爺手內拿珠。眼中流淚。小人請問緣故。要知端的。特差小人到此。<span class="科">旦</span>我家孩兒已在陝西。怎得此高魁美秩。只恐你錯認了。<span class="科">淨</span>我老爺生於涿州。長於陝西。又是鄖陽軍籍。纔年一十六歲。如今見坐孫御史老爺衙內。那孫老爺也是你同鄉。<span class="科">老旦</span>孫老爺叫甚名字。<span class="科">淨</span>他名是綱。表字天彝。<span class="科">老旦</span>果是真麼。<span class="科">淨</span>小人在登科錄上見的。有甚不真。<span class="科">老旦</span>媳婦。既是孫天彝在此。料無虛假。<span class="科">旦</span>婆婆。若得如此。感謝天地不盡。<span class="科">淨</span>待小人去請老爺過來相見。<span class="科">請介小生上</span></p>
        
        <p class="曲"><span class="牌">前腔</span>眼望着咫尺間似天涯。<span class="夾白"><span class="科">淨</span>稟老爺知道。兩顆珠正是一對。<span class="科">小生</span></span>驟聞說。事驚心。淚滿衣。<span class="科">末上</span>恰便是萍歸大海還相遇。<span class="夾白"><span class="科">淨</span>太夫人老夫人都在這裡。<span class="科">末</span></span>誰料得祖孫母子今日敘離居。<span class="科">老旦旦迎介</span>尚未卜是否何如。悲喜集中生猶豫。<span class="夾白"><span class="科">末</span>殿元。果然不差。前邊的是你令祖。後邊的是你令堂。<span class="科">小生老旦旦抱哭介合</span></span>親骨肉此地相逢也。疑在華胥夢覺餘。</p>
        
        <p class="白"><span class="科">小生拜老旦介</span>婆婆。數年輕棄。宛似雲迷。一旦重逢。真如天合。<span class="科">老旦</span>孫兒。我未通子信。先睹孫容。你久離親懷。遽沾帝祿。可喜可喜。<span class="科">小生拜旦介</span>母親。劬勞未報。恨抱終天。邂逅相遭。歡傾大地。<span class="科">旦</span>我兒。昔傷死別。割肉多年。今幸生逢。置身若夢。<span class="科">末相見介</span>分珠既合。不負初懷。遺子能還。仍連滴血。如此之事。誠曠古所無。於今罕有者也。欣羨欣羨。<span class="科">老旦旦</span>昔領豐儀。未遑答謝。茲逢異地。無任欣榮。<span class="科">小生</span>請問母親。我爹爹在獄。別後如何。<span class="科">旦哭介</span></p>
        
        <p class="曲"><span class="牌">東甌令</span>思量起淚雨揮。<span class="夾白"><span class="科">小生悲介</span>一向有信息否。<span class="科">旦</span></span>魚沈雁杳事已非。筆端幸有青蠅集。恩澤霈丹書。<span class="夾白"><span class="科">小生</span>爹爹遇赦。可得生矣。<span class="科">旦</span>雖得免死。又調邊衛。</span>未知衽革戍何區。兩地望雲迷。</p>
        
        <p class="白"><span class="科">小生</span>我爹爹呵。</p>
        
        <p class="曲"><span class="牌">前腔</span><span class="夾白">你</span>延殘喘。調邊隅。劍老燕山甚日輝。<span class="夾白">做孩兒的不能夠得見你一面。</span>升天縮地渾無計。<span class="科">哭介</span>惟有淚支頤。<span class="夾白">昨日孩兒上表辭官。欲去尋取。<span class="科">旦</span>朝廷曾准這奏本否。<span class="科">小生</span></span>天王不諒慕親詞。解組赴征途。</p>
        
        <p class="白">今日拜過婆婆母親。明日就要起程了。<span class="科">老旦</span></p>
        
        <p class="曲"><span class="牌">前腔</span>休流淚。勿顰眉。纔得庭幃樂只且。<span class="夾白">他既調衛。不知在何地方。</span>關河迢遞齊秦楚。怎忍又分暌。<span class="夾白">人有善念。天必從之。你能孝感。終有所應。</span>從來天理與人符。終慰壽昌思。</p>
        
        <p class="白"><span class="科">末</span>太夫人說得有理。殿元。</p>
        
        <p class="曲"><span class="牌">前腔</span>聆言語。貴思維。孝感曾無間顯微。<span class="夾白"><span class="科">小生</span>孫叔。今小姪之處變。豈能如江革之故實。<span class="科">末</span></span>事親雖不同。江革準舞老萊裾。<span class="夾白"><span class="科">小生</span>孝子有愛日之誠。功名富貴。皆身外物耳。<span class="科">末</span></span>辭榮信是盡天彛。慎戒逆鱗披。</p>
        
        <p class="曲"><span class="牌">尾聲</span><span class="科">老旦旦</span>一家天地春和煦。<span class="科">末</span>堪羨鄉閭觀會美。<span class="科">小生</span>要致稱觴具慶時。</p>
        
        <p class="落詩">趨表重歸日。<br />悲歡向此并。<br />會真猶認夢。<br />淚定尚沾襟。</p>
        
        <h2 id=ch42 class="chapter"><span class="齣題">第四十二齣　並拜榮陞</span></h2>
        
        <p class="曲"><span class="牌">一疋布</span><span class="科">生上</span>離狴犴。擁熊羆。功成領節麾。干城萬里壯施為。威聲震四夷。</p>
        
        <p class="白">罪釋九泉開白日。時來六翮起青雲。浮生一任皆春夢。禍福榮枯總未真。<span class="科">嘆介</span>王楫向自荊湖遇赦。改調劍南。幸同陳獻夫剿虜成功。官拜靖虜將軍。分鎮劍南西道。且喜名列鵷班。身持龍節。權叨玉鑑。秩亞金吾。雖不由丹陛傳臚。亦自得碧幢耀武。平生之志。可少遂矣。只是老母飄於亂兵。亡妻阨於非命。孩兒九齡。流落陝西。不知下落。<span class="科">悲介</span>骨肉冰消。肝腸瓦裂。每一思之。豈勝傷感也。正是淚痕有盡情無盡。一日思親十二時。</p>
        
        <p class="曲"><span class="牌">二郎神</span>愁無底。望天涯亂雲迷遠視。罔極劬勞成永棄。蓬飛木落。西風幾動哀思。<span class="夾白">古人事親。出不易方。復不過時。今我身當顛沛。親在流離。彼此不能相聞。</span>使我戚戚心常驚齧指。豈能彀即承容止。<span class="夾白"><span class="科">哭介</span>我與母親。天各一方。情懸十載。</span>暗魂飛。怎禁得盈盈玉筯雙垂。</p>
        
        <p class="白">母親雖無下落。倘皇天有靈。或者使我有相逢之日。但亡妻棄世。今生那得見面了。</p>
        
        <p class="曲"><span class="牌">囀林鶯</span>可憐視死輕鴻羽。銜冤九地難追。<span class="夾白">一朝之忿亡其身。這是婦人常事。緣何你把九齡孩兒呵。</span>忍分襁褓先期棄。剖心刳肉。左計欠思維。<span class="夾白">妻。你將謂我秋後處決。故先為死別生離之計。誰料我呵。</span>蒼穹默相。使微軀不應流星墜。<span class="夾白">我是該死的。乃僥倖而生。你是不該死的。反自盡而死。如今我處富貴之鄉。你在幽冥之境。他日便有贈諡恩典。也濟得甚事。</span>生共死。幽明異致。雖貴亦奚為。<span class="科">小外上</span></p>
        
        <p class="曲"><span class="牌">七娘子</span>男兒不負窮居志。展弘謨遂成經濟。<span class="科">貼上</span>虎奮三軍。鷹揚千里。可信是青雲器。</p>
        
        <p class="白"><span class="科">相見介小外</span>尊舅既得功名。已舒蘊抱。當此無事之時。為何又生悲嘆。<span class="科">生</span>事不關心。關心者亂。下官蒙妹丈提挈。一旦富貴。豈不欣幸。想昔荊湖之行。老母贈我明珠一顆。欲為後會之圖。今日人物俱亡。為此傷感。<span class="科">貼旦</span>哥哥。奴家入宮之時。母親亦贈明珠一顆。懷藏數年。未嘗釋手。向因賜婚來此。中途遺失。有負親懷。怎生是好。<span class="科">小外</span>物以寓情。事皆有數。賢兄妹請免愁煩。目下太平。岳母必歸故土。那時骨肉重歡。豈不愈於見珠。<span class="科">丑捧公文上</span></p>
        
        <p class="曲"><span class="牌">番鼓兒</span>承差委。承差委。閫令傳恩旨。禁苑鶯遷。黃封褒美。<span class="夾白">那二位將軍呵。</span>西府佐兵機。天顏密邇。緩帶輕裘。尊榮無比。</p>
        
        <p class="白">自家是帥府聽事官。只因陳王二將軍俱陞樞密院僉書。元帥老爺差我賚文書報稟。不免進見。<span class="科">見介</span>稟二位老爺知道。元帥老爺差小官送朝報。<span class="科">生</span>接上來看。<span class="科">取看介</span>兵科給事中祝淮一本。為擢用將材。以固根本重地事。竊惟京畿為萬國之尊。輦路通三關之要。龍盤虎踞。武備當嚴。璞隱珠沈。奇材莫顯。照得劍南道平虜將軍陳時策。靖虜將軍王楫。受圖黃石。法合奇謀。學劍白猿。時稱善戰。笑談卻敵。能傾項籍之八千。尊俎折衝。智破苻堅之百萬。久淹邊境。屢奏膚功。宜置密司。允肩機務。奉聖旨是。陳時策陞樞密院左僉書。王楫陞樞密院右僉書。着速赴任。以副朕側席之望。<span class="科">丑</span>元帥老爺多拜上二位老爺。朝命既下。事不宜遲。明早請即起馬。<span class="科">生小外</span>這個我們知道。連夜收拾完備。明早拜辭老爺。赴京到任便了。<span class="科">丑</span>羽檄傳音紫髯將。轅門復命黑頭公。<span class="科">下小外</span>才得微功。遽膺顯擢。況我輩與祝黃門素未荊識。何得見知若此。令人不勝感愧。<span class="科">生</span>當寧能用賢。當道能薦賢。在彼非納交。在我非要譽也。若無妹丈汲引。安有今日。<span class="科">貼旦</span>相公。你與我哥哥異地萍逢。同時鶚薦。真可謂不負所學矣。<span class="科">生</span></p>
        
        <p class="曲"><span class="牌">雁來紅</span>蛟龍久在池。挾風雲。鼓化機。群生踊躍沾霖雨。勳業鳴當世。不枉塵沙一鐵衣。<span class="科">合</span>時遭際。伊吾志。馳羨浮生誇拔萃。<span class="科">小外</span></p>
        
        <p class="曲"><span class="牌">前腔</span>風淒鼓角悲。分鷦鷯。寄一枝。指揮經濟邊戎地。王錫驚繁庶。密勿崇階翼帝畿。<span class="科">合前貼旦</span></p>
        
        <p class="白">相公。你與我哥哥呵。</p>
        
        <p class="曲"><span class="牌">朱奴兒</span>下不盡羊曇幾棋。謝安屐便能折齒。唾手功名脫穎錐。真射雉不亡一矢。<span class="科">合</span>惟願取忠義敢披芳銘鼎彛。<span class="科">生小外</span></p>
        
        <p class="曲"><span class="牌">前腔</span>嘆李廣侯封數奇。今做了腰印季子。要把施為配兩儀。贊國運永圖休否。<span class="科">合前</span></p>
        
        <p class="落詩">玉塞宣威震遠戎。<br />天書夜到冊元功。<br />近來廊廟多西帥。<br />出相誰言只在東。</p>
        
        <h2 id=ch43 class="chapter"><span class="齣題">第四十三齣　棄官尋父</span></h2>
        
        <p class="曲"><span class="牌">賀聖朝</span><span class="科">小生上</span>天涯骨肉飄零。那堪十載哀鳴。壽昌豈憚解簪纓。親歷遍修程。</p>
        
        <p class="白">歲月椿庭闕問安。征途不管上天難。金多位重非吾願。三釜還期養志歡。<span class="科">嘆介</span>下官欲往荊湖。尋取父親。願棄此官。昨又進一本。聖上亦不准奏。可憐可憐。臣道固有所拘。子情則當自盡。難道教我終身不認父親罷了。以法論之。凡官員擅離職者解見任。我𢬵<a epub:type="noteref" href="#char03"><spu>註</spu></a>不做這官。飄然長往。逕自尋取。有何妨礙哉。</p><aside epub:type="footnote" id="char03"><p>「⿰扌弃」</p></aside>
        
        <p class="曲"><span class="牌">金索掛梧桐</span>天親本至情。人爵安能勝。十載暌違。心鹿渾無定。眼前軒冕也視塵輕。羞殺瓜前感邵平。<span class="夾白">這是處常之事。還有處變的呵。</span>司農續愛由于性。驃騎知恩豈為名。皆明證。古先達貴。方冊布休稱。<span class="科">合</span>嘆連章不允辭榮。且莫恤身烹鼎。</p>
        
        <p class="白">下官幼離親懷。長承師訓。偶爾應試。遂得成名。</p>
        
        <p class="曲"><span class="牌">前腔</span>遭逢起一經。蒙此三不幸。<span class="夾白">少年登高科一不幸。有高才能文章二不幸。這都是小節。下官雖非籍父兄之勢為美官。如今身在玉堂金馬。不能與父同享富貴。正是大不幸了。</span>俯仰之間。愧怍虧曾省。混然中處也負平生。制行難期畫虎成。事親肯被官箴縛。盡孝何愁世網嬰。<span class="夾白">人之所為。取法乎上。僅得乎中。而況中人之事。其可不盡心乎。</span>賢希聖。綱常倫理。心法要常惺。<span class="科">合前</span></p>
        
        <p class="白">且把衣飾換了。扮作常人模樣。方好去行路。<span class="科">脫換衣巾介老旦上</span></p>
        
        <p class="曲"><span class="牌">三臺令</span>相逢乍破愁城。又苦兒郎遽行。<span class="科">旦上</span>蹤跡兩浮萍。恐此去得失難憑。</p>
        
        <p class="白"><span class="科">相見介旦</span>骨肉流離久。遺孤靡所依。<span class="科">老旦</span>大江限南北。何處訪庭闈。<span class="科">小生</span>月暗魂隨夢。雲深淚滿衣。<span class="科">合</span>相逢如隔世。細認在明珠。<span class="科">老旦</span>孫兒。你今日解了公服。換了常衣。行色匆匆。料往荊湖之計。但我兩人久別初逢。正好相依遣日。不免又有此行。如何是好。<span class="科">小生</span>婆婆與母親飄泊十年。骨肉不能完聚。今幸相遇。已得所安。請各寬心。不勞掛念。<span class="科">旦</span>孩兒昨以少年而膺美選。已動觀瞻。今以孤身而歷長途。怎經跋涉。教娘好生放心不下。<span class="科">小生</span>母親。這個不妨。前日孩兒陝西來此應試。原是雙身。今日解了冠帶。扮做常人。輕囊健步。有何不可。<span class="科">旦</span>只因要知你父親下落。故此由你遠去。在路須要小心。<span class="科">小生</span>孩兒理會得。不必吩咐<span class="科">拜老旦介</span>婆婆。就此告別前去。</p>
        
        <p class="曲"><span class="牌">玉胞肚</span>煙波雲嶺。挾孤囊踽踽遠征。敢辭他冷月酸風。知何時得拜椿庭。<span class="科">抱哭介合</span>牽衣分影。驪歌忍聽斷腸聲。不覺交頤淚雨傾。</p>
        
        <p class="白"><span class="科">老旦</span>孫兒此去呵。</p>
        
        <p class="曲"><span class="牌">前腔</span>微行捷徑。可知非衣錦晝榮。急回頭款段加鞭。免慈闈久蕩心旌。<span class="科">合前旦</span></p>
        
        <p class="白">孩兒。你父雖調衛。不知是何地方。還到荊湖一問。<span class="科">小生</span>母親此事不勞丁寧。<span class="科">拜旦介</span></p>
        
        <p class="曲"><span class="牌">前腔</span>荊湖萍梗。這行藏必要探明。若知他改戍何方。再驅馳定遂歡迎。</p>
        
        <p class="白"><span class="科">抱哭合前旦</span>孩兒。你自幼相失。未識父親顏面。卒然得遇。無以證明。<span class="科">付珠介</span>原將此珠與你帶去。做個色認。<span class="科">小生</span>母親。謹受命。<span class="科">老旦</span>孫兒。我聞你姑娘賜配劍南。<span class="科">付珠介</span>也將此珠與你帶去。雖非順路。倘客伴之中。偶遇便人。通得一信也好。<span class="科">小生</span>婆婆。謹受命。<span class="科">旦</span>孩兒。這雙明珠原是婆婆所蓄。昔因離別。分而為二。今又合而為一。你帶將去不可輕覷了他。</p>
        
        <p class="曲"><span class="牌">前腔</span>雙珠明瑩。解人情素已著靈。冀豁然指示相逢。管教他悲喜交并。<span class="科">合前</span></p>
        
        <p class="落詩">孤雲飛去望無蹤。<br />淚眼穿空計莫從。<br />十數年間勞夢想。<br />幾千里外冀躬逢。</p>
        
        <h2 id=ch44 class="chapter"><span class="齣題">第四十四齣　僧榻傳音</span></h2>
        
        <p class="曲"><span class="牌">拋誦子</span><span class="科">末扮僧上</span>天理人心心有天。天人相應豈虛言。人生禍福皆天理。莫道人心果可瞞。</p>
        
        <p class="白">南無無量壽佛。小僧法名悟真。乃荊湖道鄖縣禁子葉清的便是。只因絞罪犯人王楫在監。見他娘子生得嬌美。圖他為妻。早晚供給。那王楫感激。許說死後將這娘子嫁我。不想這娘子心性如火。節操如冰。聽得丈夫此言。就把孩兒賣與陜西商人去了。逕往太和山上投淵自盡。可惜可惜。這是李克成張有德同謀陷害。誰知天道昭昭。那兩個都被天雷打死。兩家又被天火燒盡。後來王楫遇赦免死。改調劍南。正是善惡到頭終有報。只爭來早與來遲。小僧追想當初。見了王娘子。只因我一念之貪。王楫一言之錯。遂使母子二人生離死別。我之罪過。必遭惡業地獄。故此發心。出家為僧。來到西嶽華山下正覺庵中棲住。修行度日。免墮輪迴。不免誦些真言。消磨災障者。</p>
        
        <p class="曲"><span class="牌">拋誦子</span>生死輪迴在眼前。何須拜佛與求仙。只耕方寸心田好。廣結三千世上緣。</p>
        
        <p class="白">南無無量壽佛。<span class="科">小生背包裹行上</span></p>
        
        <p class="曲"><span class="牌">似娘兒</span>跋涉一空囊。形瀟灑意氣洋洋。雲山縹緲椿容遠。不知甚日得同還。</p>
        
        <p class="白">路歷三千里。腸迴十二時。思親無盡日。惟有淚沾衣。王九齡。棄了官職。別了婆婆母親。前往荊湖尋問爹爹下落。背着包裹。行了一日之程。身子疲倦。此間是個僧院。不免進去借宿則個。<span class="科">相見介末</span>小官人何來。<span class="科">小生</span>小生從京都來。欲往荊湖探親。今夜敢借上剎一宿。明早奉謝。<span class="科">末</span>十方所在。隨意穩便。只是簡慢。安敢望謝。<span class="科">小生</span>黃昏打攪。甚為不當。<span class="科">末</span>天晚不及奉茶。請安歇罷。正是禪燈澄性地。客榻斷魂時。<span class="科">下小生睡介</span>曲肱而枕。權宿一宵。再作區處。<span class="科">起坐介</span>我精神雖倦。情思可傷。如何睡得去。好生惱人也。</p>
        
        <p class="曲"><span class="牌">祝英臺序</span>事參商。心悒怏。岐路苦亡羊。<span class="夾白">我爹爹被人誣陷呵。</span>狐媚妄侵。鵰喙交攻。驀地禍生蕭牆。<span class="科">哭介</span>堪傷。那些兒公道天開。端的是羅鉗吉網。<span class="夾白">我爹爹是個大儒。指望立身行道。今遭此患難。那有出頭之日。</span>這時節難道是當刑而王。<span class="科">末上</span></p>
        
        <p class="曲"><span class="牌">前腔</span>休愴。你是少年郎。遠道旅宿有何嚷。<span class="夾白"><span class="科">小生</span>有些心事傷感。不覺驚寢。長老休怪。<span class="科">末</span></span>當此居靜夜闌。月白風清。怎不夢熟黃粱。<span class="夾白"><span class="科">小生</span>家事關心。故生饒舌。長老。你若長夜無眠。可來坐講一講。<span class="科">末</span></span>同講。欲聆世界塵緣。暫撇瞿曇經藏。恁心事乘閒</p>
        
        <p class="白">為何出家在此。<span class="科">末</span>只因李克成張有德害了令尊令堂。都有果報呵。</p>
        
        <p class="曲"><span class="牌">前腔</span>影響。感皇天禍福無差。疾速報明彰。<span class="夾白"><span class="科">小生</span>惡有惡報。感應之常。<span class="科">末</span>善有善報。誰料你一家呵。</span>骨肉再完。爵祿兼隆。乃見吉人天相。<span class="夾白">老爺。令尊是個大儒。令堂是個烈婦。</span>堪仰。都是盤根錯節經來。利器光芒明朗。從今後表表名盈霄壤。</p>
        
        <p class="白"><span class="科">內雞叫介</span>小生說話煩多。不覺林雞報曉。天色將明。就此告別起程。<span class="科">末</span>此去逕往劍南。相見令尊。乞多致意。<span class="科">別介</span></p>
        
        <p class="落詩">邂逅僧房敘客蹤。<br />得聞消息辨西東。<br />人生異地能相遇。<br />大海浮萍一葉逢。</p>
        
        <h2 id=ch45 class="chapter"><span class="齣題">第四十五齣　月下相逢</span></h2>
        
        <p class="曲"><span class="牌">浪淘沙</span><span class="科">左右引生小外貼旦行上</span>應召覲君王。行色匆忙。登山涉水苦風霜。城帶斜陽聞鼓角。且息油幢。</p>
        
        <p class="白"><span class="科">生</span>百折馳驅度畫輪。<span class="科">小外</span>經行終日不逢人。<span class="科">貼旦</span>雨晴潮沒汀洲遠。<span class="科">左右</span>日落荒煙草樹深。<span class="科">生</span>妹丈。我們自劍南起程。行了數日。才到此處。不知是何地方。<span class="科">小外</span>舅舅。你看那邊像個館驛。天色已晚。可就此歇罷。<span class="科">左右</span>稟老爺知道。這是漢中嘉陵驛了。<span class="科">生</span>既到館驛。分付驛丞。抄關應付。<span class="科">左右介內應</span>上房鋪陳。天字號稟給。一應隨行人役口糧。俱已完備。<span class="科">生</span>左右的各自迴避。<span class="科">左右介</span>候館送迎千萬客。郵亭匍匐二三更。<span class="科">下小外</span>阿呀。你看金波搖水。玉鑑掛林。客路之中。有此明月。可喜可喜。<span class="科">生</span>連日貪趲路程。未得片時寧息。今夜月明。我與妹丈卸了冠帶。出外閒步一回。妹妹可先安歇。<span class="科">貼旦</span>哥哥與相公既去閒步。奴家且未安歇。坐待回來罷了。<span class="科">小外</span>如此更好。<span class="科">合</span>正是天傾蓬島十洲外。人在浮黎一黍中。<span class="科">並下小生上</span></p>
        
        <p class="曲"><span class="牌">前腔</span>猿嘯暮天長。景色淒涼。盤迴百里路蒼茫。林外寺鐘催倦鳥。霧潤蟾光。</p>
        
        <p class="白">雲湧橫山紫翠氛。未投荒店日先昏。今宵只傍梅花宿。贏得分清入夢魂。下官前日遇着葉清和尚。知了父親調衛消息。逕往劍南尋取。只因貪趲路程。不覺天光已暮。<span class="科">嘆介</span>我以孤獨之身。走荒蕪之地。前不逢村。後不着店。怎生是好。你看前邊有兩人行來。問他覓個宿處也好。<span class="科">生小外上</span>暫解冠裳輕宦況。聊憑風月慰離愁。<span class="科">步介生</span>妹丈。你看流天素彩。至淨無塵。<span class="科">小外</span>舅舅。可知盈手冰光。雖寒不濕。<span class="科">小生</span>當此境界。果然身世兩忘。<span class="科">生</span>此生甚有曾點氣象。想亦是吾道中人。迎他一話如何。<span class="科">小外</span>孔門之樂。不拘物我。相與少敘。料無不可。<span class="科">相見介小外</span>好古怪。此生面貌甚與舅舅尊容相肖。<span class="科">生</span>孔子且似陽虎。何足多訝。<span class="科">小生</span>素與二位。未嘗荊識。為何邂逅之初。遂蒙私議。<span class="科">生</span>適見尊容。與下官相類。故爾偶談。其實無他。<span class="科">小生背介</span>看他自稱下官。必是縉紳流品。我且問他。<span class="科">問介</span>乍瞻雅範。頗露官儀。二位莫非微服過宋者乎。<span class="科">小外</span>既承洞察。焉敢韜藏。<span class="科">生</span>下官初授平虜將軍。今陞樞密右僉。<span class="科">小外</span>下官初授靖虜將軍。今陞樞密左僉。<span class="科">小生揖介</span>未通交際。殊失企瞻。恕罪恕罪。二位先生情無隱教。下官理合明言。<span class="科">生小外</span>願聞願聞。<span class="科">小生</span>下官瀛洲奪錦。翰院談經。得接豐儀。自知欣幸。<span class="科">生小外揖介</span>久慕輝光。未承動履。今夕之遇。豈曰偶然。<span class="科">小生</span>二位何來。今將焉往。<span class="科">生小外</span>來自劍南。往京赴任。<span class="科">小生</span>既在劍南歷宦。得聞纊衣寄詩之事否。<span class="科">小外</span>事屬奇遇。人皆喜談。殿元之問。亦為是歟。<span class="科">小生</span>非也。此女與下官有些瓜葛。乃敢求教。<span class="科">生介</span>人固可疑。言亦可駭。待我先問他來歷。便知分曉。<span class="科">問介</span>殿元。你既擢大魁。已屬台望。為何寒夜獨行到此。<span class="科">小生</span>一言難盡。<span class="科">生小外</span>閒中偶敘。願悉其詳。<span class="科">小生</span>下官與二位。所仕雖非同途。斯文原是一脈。且聽亂言相告。<span class="科">悲介</span></p>
        
        <p class="曲"><span class="牌">瑣窗郎</span>念椿庭補伍荊江。被姦謀陷禁牆。<span class="夾白"><span class="科">生</span>尊翁被人誣陷在獄。問何罪名。<span class="科">小生</span></span>虛招刃殺。抵罪應償。<span class="夾白"><span class="科">生</span>罪該抵死。可向問官訴辯。<span class="科">小生</span></span>一切是羅鉗吉網。<span class="夾白"><span class="科">生</span>問官不明。枉了性命。<span class="科">小生</span></span>幸朝庭忽然宣制蒙疏放。得減死戍邊壤。</p>
        
        <p class="白"><span class="科">小外</span>既調邊衛。是何地方。<span class="科">小生</span>一向不知。近遇僧房借宿。始知調在劍南。<span class="科">小外</span>父親事情。怎麼近日方知。<span class="科">小生哭介</span>有個緣故。未赦之先。家母將謂家父必死。欲圖自盡。那時把下官呵。</p>
        
        <p class="曲"><span class="牌">前腔</span>螟蛉與陝地王商。十餘年蒙教養。<span class="夾白"><span class="科">小外</span>青春幾何。某年及第。<span class="科">小生</span></span>弱齡二八。僥倖賓王。即願得辭官尋父。表章連上。<span class="夾白">奈朝廷不准呵。逕自輕身長行。</span>至中途逢僧夜話知方向。今轉足劍南往。<span class="科">生向小外輕悲介</span></p>
        
        <p class="曲"><span class="牌">前腔</span>乍聽他訴罷行藏。驟令人意驚惶。<span class="夾白"><span class="科">小外</span>李下整冠。嫌疑當辨。<span class="科">生</span>待我細問他。<span class="科">問小生介</span></span>明通姓氏籍貫居方。<span class="夾白"><span class="科">小生</span>下官王九齡。涿州人。<span class="科">生</span></span>尋骨肉有何色仗。<span class="夾白"><span class="科">小生出珠介</span>有明珠在此。家父自能相認。<span class="科">生</span>殿元。借我一看。<span class="科">看珠哭介</span>天那。</span>這原是萱親贈別妻拋漾。今復睹舊形像。</p>
        
        <p class="白"><span class="科">向小外介</span>妹丈。此人有些古怪。下官心忍至痛。言不成聲。你為我問他一個端的。<span class="科">小外</span>舅舅且免愁煩。待我再問。<span class="科">問介</span>殿元今庚一十六歲。已別父母十。有餘年。據此論之。則去陝西之時。止可四五歲耳。你離別長久。</p>
        
        <p class="曲"><span class="牌">前腔</span>恐椿萱諱氏將忘。<span class="夾白"><span class="科">小生</span>這個都記得。家父諱楫。字濟川。家母郭氏。<span class="科">小外</span></span>兩年庚知少長。<span class="夾白"><span class="科">小生</span>這個也記得。家父年四十一。家母年三十九。<span class="科">小外</span>你</span>有無重慶。苦樂存亡。<span class="夾白"><span class="科">小生</span>祖父棄世久矣。祖母盛氏。遭安祿山之亂。飄流數年。今與家母萍聚在京。<span class="科">小外</span>殿元。你說要尋尊翁。</span>若如此何須遙訪。<span class="夾白"><span class="科">小生</span>不去遙訪。怎得見我家父一面。<span class="科">小外</span></span>今日裡管教骨肉胥無恙。<span class="夾白"><span class="科">小生悲介</span>敢是先生曉得家父下落。<span class="科">小外</span></span>或可得慰伊想。</p>
        
        <p class="白"><span class="科">小生</span>請問先生。上姓貴表。仙鄉何處。<span class="科">小外</span>下官陳時策。忝為殿元同鄉。<span class="科">小生</span>貴表是獻夫否。<span class="科">小外</span>然也。<span class="科">小生</span>認得孫天彝否。<span class="科">小外</span>是吾故友。殿元何以知之。<span class="科">小生拜介</span>老叔正我父執也。孫叔與小姪同榜。官授監察御史。在京相敘。常誦盛德。<span class="科">生</span>孫天彝也中了。可喜可喜。袁天綱之言。於此甚驗<span class="科">小外</span>天彝中式。未足為奇。但與此君同榜。可見數皆前定。<span class="科">小生</span>二位道及袁天綱之事。甚合區區所聞。必知家父住向。可賜明言。<span class="科">小外</span>殿元。你果要尋尊翁。我先問你一個親戚。可認得否。<span class="科">小生</span>是誰。<span class="科">小外</span>適承所問纊衣寄詩宮女。在殿元有何瓜葛。<span class="科">小生</span>小字慧姬。家父的妹也。<span class="科">小外</span>既是這等。你要見尊翁。<span class="科">指生介</span>此公便是。<span class="科">小生驚介</span>果然。<span class="科">小外</span>天親不可以人為。豈容誤耶。<span class="科">小生跪介</span>天那。真個是我爹爹。<span class="科">生</span>好苦。果是我孩兒。<span class="科">抱哭介合</span></p>
        
        <p class="曲"><span class="牌">十二時</span>流離彼此如迷瘴。誰料陽烏仍昶。怎禁得悲喜交相。</p>
        
        <p class="白"><span class="科">小生拜介</span>恩分襁褓。定省曠于十年。地阻江山。音問疏于千里。孩兒不孝之罪。惟爹爹矜恕。<span class="科">生</span>情出倉皇。事成苟且。雖由我之不幸。實汝母之失裁也。可憐可憐。<span class="科">小外</span>令姑在宮寄詩。正被下官所得。特蒙聖恩賜配如今見在驛中。請過相見。<span class="科">小生</span>向者姑娘在途失落明珠。仍被婆婆所得<span class="科">出珠介</span>今帶在此<span class="科">小外</span>如此請行。<span class="科">叫介</span>夫人有請。<span class="科">生</span>妹妹快些出來。<span class="科">貼旦應上</span></p>
        
        <p class="曲"><span class="牌">秋蕊香</span>徙倚欄杆懸望。何遽歡呼廝嚷。<span class="科">二生小外合</span>連年骨肉嗟離曠。今日相逢翻掌。</p>
        
        <p class="白"><span class="科">貼旦</span>哥哥與相公閒步回來。為何欣欣然俱有喜色。<span class="科">生</span>妹妹。你母親嫂嫂都有下落了。<span class="科">貼旦</span>謝天地不盡。有誰說來。<span class="科">生</span>孩兒過來。拜了姑娘。<span class="科">貼旦看介</span>郎君面貌。甚類哥哥。莫非九齡姪兒麼。<span class="科">小生拜介</span>姑娘。正是小姪。<span class="科">貼旦悲介</span>十餘年之別。不意又有今日。你婆婆母親今在那裡。<span class="科">生</span>孩兒。你把婆婆母親細說一番。<span class="科">小生</span>爹爹聽孩兒告稟。</p>
        
        <p class="曲"><span class="牌">五更轉</span>奪龍旗。魁虎榜。身羈在玉堂。<span class="夾白"><span class="科">貼旦</span>且喜姪兒高中。又做美官。<span class="科">小生</span></span>思親無替空悽愴。每握明珠。自傷凋喪。<span class="夾白">左右一個健兒。見孩兒啼哭。忽有不忍之色問其緣故。他說曾在劍南途中。拾珠一顆。是一老嫗贈女入宮。與此無異。<span class="科">小外出珠貼旦看介</span>此珠正是奴家所遺。<span class="科">小生</span>那時孩兒不信。就把此珠</span>付與他。忙比對。果同樣。<span class="夾白">這健兒回話。婆婆母親都在那裡。雖如此。孩兒不識面貌。將信將疑。又承孫叔同去。</span>相逢細認殊非妄。<span class="科">合</span>母祖重歡幸終祿養。<span class="科">貼旦悲介</span></p>
        
        <p class="曲"><span class="牌">前腔</span>聆此語。情悵惘。澘然淚兩行。<span class="夾白">我那母親嫂嫂當初只料死無葬身之地。不想今日</span>再逢滴血相依傍。缺月重圓。昏雲開障。悲喜并。互笑啼。難消暢。人生可信萍浮浪。<span class="科">合</span>此夕形神如酣醇釀。</p>
        
        <p class="白"><span class="科">小生</span>請問爹爹向來動履。<span class="科">生</span></p>
        
        <p class="曲"><span class="牌">前腔</span>荷卹詔。脫覆盆。劍南歷戰場。<span class="夾白"><span class="科">小生</span>何由得此大官。<span class="科">生</span>不料你姑夫先已在彼從軍。蒙他帶挈。去殺虜得勝。</span>同功拜命為名將。西府榮陞。趨承仙仗。邂逅間。親父子真天降。猶疑似夢還疏爽。<span class="科">合</span>賴此明珠。機靈影響。</p>
        
        <p class="白"><span class="科">小生</span>姑夫何為先往劍南<span class="科">小外</span></p>
        
        <p class="曲"><span class="牌">前腔</span>自那日。兵戈攘。勤王效奮揚。<span class="夾白">下官方在軍門用事。只見你爹爹呵。</span>蒙恩改調同營帳。汗馬聯勳。皆膺殊賞。<span class="夾白"><span class="科">小生</span>既授顯爵。又與姑娘連姻。可喜可喜。<span class="科">小外</span></span>製纊衣。藏雅句。堪嘉尚。玉音特賜諧隨唱。<span class="科">合</span>是豈人為。定由天相。</p>
        
        <p class="白"><span class="科">小生</span>前日經過西岳華山。偶遇鄖縣禁子葉清。在彼為僧修行。言及爹爹之事。故知改調來此。<span class="科">生</span>此人是我恩家。此去先將俸銀百兩相送。待後另行酬答。</p>
        
        <p class="落詩">浩蕩風塵阻雁魚。<br />相逢骨肉共欷歔。<br />眼前跋涉勞無怨。<br />膝下從容樂有餘。</p>
        
        <h2 id=ch46 class="chapter"><span class="齣題">第四十六齣　人珠還合</span></h2>
        
        <p class="曲"><span class="牌">粉蝶兒</span><span class="科">老旦</span>氣序嚴凝。遙憶征人倥偬。<span class="科">旦</span>日望歸鞭。寒逼倚閭孤聳。</p>
        
        <p class="誦"><span class="牌">錦堂春</span>門閉瀟瀟落葉。天空黯黯彤雲。鉤簾鵲噪閒庭晚。寂寞不堪聞。　　<span class="科">旦</span>絕域書迷雁足。函閨鏡掩鸞氛。相思兩處愁千斛。應斷夢中魂。</p>
        
        <p class="白"><span class="科">老旦</span>孫兒九齡。棄官尋汝丈夫。蒙孫御史薦舉一本。備道他重親輕爵之意。天顏大喜。不惟免乎落職之虞。將來且有褒旌之美。謝天地不盡。<span class="科">旦</span>婆婆。人事雖爾。天意難期。孩兒此去。孤身遠道。知他父子會否。好生牽掛。<span class="科">左右引生小外貼旦小生上</span></p>
        
        <p class="曲"><span class="牌">青玉案</span>西山雪淡雲將凍。凜冽威侵飛鞚。<span class="夾白"><span class="科">左右</span>稟老爺知道。已是京城了。<span class="科">生貼旦悲介</span></span>身入皇都神思竦。離懷舒展。親顏咫尺。<span class="科">合</span>甘苦今朝共。</p>
        
        <p class="白"><span class="科">小生</span>爹爹。此是我家了。<span class="科">生</span>既是到家。不免逕入。<span class="科">左右報介老旦</span>我孩兒在那裡。<span class="科">旦</span>天那。果是丈夫小姑回來了。<span class="科">抱哭介</span></p>
        
        <p class="曲"><span class="牌">謁金門後</span>骨肉飄零堪痛。禍患雲蒸霧滃。恍惚十年蕉鹿夢。可憐彼此同。</p>
        
        <p class="白"><span class="科">生貼旦遞珠介</span>奉還母親明珠。<span class="科">老旦介生貼旦哭拜介</span></p>
        
        <p class="曲"><span class="牌">急板令</span>念曩時胥遭阨窮。違母氏兒西女東。到今真幸孔。天篤桑楡。未即衰癃。慶及芝蘭。並茂芳叢。<span class="科">合</span>雙珠合。骨肉重逢悲喜集。感蒼穹。<span class="科">生旦哭介</span></p>
        
        <p class="曲"><span class="牌">前腔</span>嘆荊湖永訣禁中。比翼鳥分飛溟鴻。視此身等空。棄子捐生。感動玄宮改戍勤王。譽逮宸聰。<span class="科">合前小外</span></p>
        
        <p class="白">夫人。向奉王命𡠚<a epub:type="noteref" href="#char04"><spu>註</spu></a>姻。岳母未曾受禮。今日可同一拜。<span class="科">小外</span></p><aside epub:type="footnote" id="char04"><p>「⿰女畢」</p></aside>
        
        <p class="曲"><span class="牌">前腔</span>愧鯫生元由菲葑。又不是麟腹虎胸。喜恩推帝衷。<span class="科">拜生旦介</span>特俾絲蘿。得附喬松。濫受簪纓。忝匹名宗。<span class="科">合前老旦</span></p>
        
        <p class="曲"><span class="牌">前腔</span>我頹齡罹彼百凶。甘沒齒焭焭寡終。何期兒女封。<span class="科">小生</span>父奮宏謨。風虎雲龍。母矢貞心。露菊霜桐。<span class="科">合前左右</span></p>
        
        <p class="白">稟老爺知道。孫御史老爺賚聖旨來了<span class="科">生</span>安排香案迎接。<span class="科">末捧詔鼓樂上</span></p>
        
        <p class="曲"><span class="牌">寶鼎兒</span>奎章出自彤宮。真個恩榮天送。</p>
        
        <p class="白">聖旨已到。跪聽宣讀。<span class="科">眾跪介末</span>皇帝詔曰。君親同一體。忠孝非兩途。惟其所在。致是道焉。矧綱常之大。風化攸基。不加奬異。天下罔知所勸。爾翰林侍講王九齡。談經佐治。化已垂成。解綬尋親。志不少奪既能自盡厥孝益見可移為忠。其祖母盛氏。淑慎爾止。克相夫賢。刑於有家勖成子德。其父樞密右僉書于楫。勤兵薄伐。戮彼犬羊。傳檄宣威清我疆宇。民既寧矣。功曷懋焉。其母郭氏。艱貞自持。心同化石。慷慨就死。淚欲崩城。太古之完人。惟今之至寶。再照得樞密左僉書陳時策。薦士同征。保西陲不淪于左衽。致身耀武。俾大業能底于中興。其妻王氏。入宮無不舉之職。為憲椒房。染翰有旁通之才。追休雪詠。茲數人者。並可嘉尚。王九齡陞授禮部尚書。王楫陳時策俱授樞密副使。盛氏封涿鹿郡君。郭氏封燕國夫人。王氏封譙國夫人。嗚呼。載錫新綸。用彰懿行。服此休征。尚期後圖。謝恩。<span class="科">眾拜興山呼介生</span>請過了聖旨。<span class="科">左右介末見眾揖介</span></p>
        
        <p class="曲"><span class="牌">一封書</span>我趨承葉拱。欽捧綸音宣帝寵。羨一家瑞靄擁。更庭闈具慶重。數載艱辛堪曲踊。一旦欣榮人企崇。<span class="科">合</span>孝忠貞。貫日虹。從此流傳天下風。<span class="科">老旦</span></p>
        
        <p class="曲"><span class="牌">前腔</span>兒和女并婦屬。聚首膝前致婉容。看祥輝正鬱蔥。荷昭陽銜詔鳳。兩地珠還仍合捧。今日裡情非昨同。<span class="科">合前生旦貼旦</span></p>
        
        <p class="曲"><span class="牌">前腔</span>苦災危洶湧。母子夫妻沒倚蹤。奈洪濤巨浪舂。這顛連無訴控。豈料周旋完趙玉。藩翰王家成大用。<span class="科">合前小外小生</span></p>
        
        <p class="曲"><span class="牌">前腔</span>闔門享天祿。喜氣恩光棟宇充。最堪憐親骨肉。偏稱在錦繡叢。數極時通往者復。苦盡甘來車曳踵。<span class="科">合前</span></p>
        
        <p class="曲"><span class="牌">永團圓</span>從來名教綱常重。德行徹重瞳。褒旌寵錫如天縱。忠和孝難伯仲。況堅貞膠鞏。從容成義勇。卓異尤超眾。雙珠迎送。悲歡離合中。綴入宮商調。旬日諷。傳奇粗況。幽響泄潛𧊝<a epub:type="noteref" href="#char05"><spu>註</spu></a>。按拍醒懵懂。願高明矜作俑。訂謬補遺成雅頌。千古知音同翫弄。</p><aside epub:type="footnote" id="char05"><p>「⿳艹𠂇虫」</p></aside>
        
        <p class="落詩">忠孝賢貞具秉彝。<br />雙珠離合更神奇。<br />明王超格頒恩寵。<br />留得餘風作世維。</p>
        
    </body> 
</html>