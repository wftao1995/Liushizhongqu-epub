<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/双珠记</title>
        <meta name="author" content="明　沈鲸　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">双珠记</span></h1>

        <p class="作者">明　沈鲸　著</p>
        
        <h2 id=ch1 class="chapter"><span class="出题">第一出　家门始终</span></h2>

        <p class="曲"><span class="牌">蝶恋花</span><span class="科">末上</span>钟送黄昏鸡报晓。昏晓相催。世事何时了。万古千愁人自老。春来依旧生芳草。　　忙处人多闲处少。闲处光阴。几个人知道。独上小楼云杳杳。天涯一点青山小。<span class="科">问答照常</span></p>
        
        <p class="曲"><span class="牌">法曲献僊音</span>足学王生。守贞郭氏。偕补郧阳军伍。怒激奸谋。酿成冤狱。哀诚感通真武。赖术士祈天府。宽刑调边土。　　慧姬苦。入宫闱。纩衣诗意。君垂悯。赐结今生鸳侣。孝子幸登庸。弃官阶行求父母。四贵同时。验天纲前定之数。羡双珠聚散。可以匹休合浦。</p>
        
        <p class="落诗">王济川从军受诬。<br />郭小艳鬻子全贞。<br />慧姬女寓诗赐配。<br />九龄儿弃职寻亲。</p>
        
        <h2 id=ch2 class="chapter"><span class="出题">第二出　元宵灯宴</span></h2>
        
        <p class="曲"><span class="牌">齐天乐</span><span class="科">生上</span>师颜祖孔深䌷绎。授受斯文一脉。道岸先登。天街思陟。整顿凌云双翮。飞腾未得。且揩洗灵珠。琢磨璞璧。待善价求沽货皇家。方显人中特。</p>
        
        <p class="诵"><span class="牌">鹧鸪天</span>养晦衡门志可贞。琼琚玉珮灿星辰。词锋颖利疑无敌。笔力纵横似有神。　　三峡水。满腔春。龙蛇之势以存身。雉膏会使当时食。尽摅忠诚赞紫宸。</p>
        
        <p class="白">小生姓王。名楫。字济川。涿鹿鄙夫。雕虫小技。焚膏继晷。费终岁之钻研。刮垢磨光。窃古人之糟粕。诸史已探其旨趣。六经颇究其渊源。既无董子天人之资。安有韩公山斗之望。正是崇拳石以成泰华。积涓流而至沧波者也。然而烂烂锦心。夙寓凌云之笔。棱棱玉骨。方乘犯斗之槎。争奈兰省缘疎。无由踊跃。云衢路杳。莫遂翺翔。未宾于舜门。且乐乎颜巷须信简易工夫终久大。支离事业竟浮沉。小生世系荆湖道郧阳卫军籍。先年因刘黑闼之乱。流寓涿州。先祖生我先伯先父二人。不幸先父早世。先伯又被郧阳勾补军伍去讫。喜得老母盛氏。康宁无恙。门户萧条。终鲜兄弟。膝下承欢。惟荆妻郭氏。妹妹慧姬而已。小生虚度三旬。止生一子。方年四岁。小字九龄。今日正是元宵。不免薄具张灯之宴。聊伸舞彩之私。早间已邀韩姨娘在此。须索分付娘子与妹妹。请母亲出来同赏则个。<span class="科">叫请介丑上</span></p>
        
        <p class="曲"><span class="牌">宝鼎儿</span>新正圆月夜。是处莲炬。星球冲莹。<span class="科">老旦</span>撒锦荔年年遗事。叹暮龄光阴难柄。<span class="科">旦贴</span>乐府神仙分两籍。遥向慈帏称庆。<span class="科">合</span>喜灯月交辉。壶觞兼举。因时消兴。</p>
        
        <p class="白"><span class="科">相见介老旦</span>老身生于盛氏。嫔于王门。早丧槁砧。仅存儿女。柏舟眇眇。矢志终身。萱草萋萋。销魂半世。镜中畏见青鸾舞。琴里愁闻黄鹄音。家虽替于前人。业妄期于后胤。争奈囊空瓶罄。奚堪旦夕之忧。力倦形衰。难驻光阴之逝。正是夜雨青灯孤枕泪。春风寒食九泉心。孩儿过来。闲门自闭。清夜宜安。你请大姨娘与我出来。有何话说。<span class="科">生旦贴</span>元宵佳节。灯月同明。聊具杯酒。少遣时光。<span class="科">丑</span>人生百岁。光阴有几。既有灯酒。可暂一乐。<span class="科">合</span>谁家见月能闲坐。何处闻灯不看来。<span class="科">生递酒介</span></p>
        
        <p class="曲"><span class="牌">锦堂月</span>绛阙春明。冰轮桂满。须臾露台光炳。三五元宵。暮霭瑞烟相映。惠风销焰蜡摇丹。清露浥烘炉流鑛。<span class="科">合</span>人中景。愿岁岁今宵。共拚酩酊。<span class="科">旦贴</span></p>
        
        <p class="曲"><span class="牌">前腔</span>偏称。禁漏花深。绣工日永。星桥火树纵横。见九市三街。芙蕖遍开千顷。绮罗丛粉黛容娇。珠翠簇麝兰香盛。<span class="科">合前丑</span></p>
        
        <p class="曲"><span class="牌">前腔</span>堪并。阆苑层城。蓬壶方丈。霁色湛然如镜。咫尺鳌山。云中羽调轻清。望龙楼复道飞惊。瞻凤辇翠华临幸。<span class="科">合前老旦</span></p>
        
        <p class="曲"><span class="牌">前腔</span>思省。衰发星星。忧怀耿耿。争奈室如悬磬。届此灯期。怎禁得触物关情。望孤儿鹗荐高骞。冀弱女鸳盟谁订。<span class="科">合前</span></p>
        
        <p class="曲"><span class="牌">醉翁子</span><span class="科">生</span>倾听。我母氏因时寓警。敢策励驽骀。快当驰骋。<span class="科">旦贴</span>引领。要早奋经纶。须信荣亲在显名。<span class="科">合</span>非画饼。似脱颖囊锥。头角峥嵘。</p>
        
        <p class="曲"><span class="牌">前腔</span><span class="科">丑</span>高迥。论鏖战文场取胜。喜学海波澜。准拟首先群英。<span class="科">老旦</span>休逞。恐风阻翔鶤。未遂扶摇万里程。<span class="科">合前</span></p>
        
        <p class="曲"><span class="牌">侥侥令</span>帏展辉云锦。帘垂晃水晶。料得十二都门人汹涌。铁马响春冰。户未扃。</p>
        
        <p class="曲"><span class="牌">前腔</span>彩云笼月冷。宝气绕星清。恍惚素娥如将下。灯酒劝残更。乐太平。</p>
        
        <p class="曲"><span class="牌">尾声</span>人生斟酌皆前定。况逢时肯辜节令。谁能保来日阴晴。</p>
        
        <p class="落诗">千门灯火报年丰。<br />镜里铅云不汝同。<br />到底行藏谁预定。<br />莫将身世负春风。</p>
        
        <h2 id=ch3 class="chapter"><span class="出题">第三出　风鉴通神</span></h2>
        
        <p class="曲"><span class="牌">窣地锦裆</span><span class="科">末上</span>谩夸三峡倒词源。俊骨英风气浩然。春融桃浪激诸贤。鲲化溟蒙会独先。</p>
        
        <p class="白">江波冉冉连天碧。瑞气文光映草色。卧龙惊奋旧精神。咫尺云霄应可陟。小生姓孙。名纲。字天彝。本贯涿州人氏。质性温醇。才华伟俪。诗书资博约。已优游乎鸢飞鱼跃之天。礼乐致中和。愿鼓舞于虎啸龙吟之地。虽收时论。未际运期。且守孔孟规模。可致伊周事业。大抵有基方筑室。未闻无地忽成岑。我有窗友王济川陈献夫二人。遐襟耿度。望不可齐。懋学宏才。晦之益显。诚文场之迅足。词林之羽仪者也。今年大比。昨约二友来议应举之事。此时想亦将到矣。<span class="科">小外上</span></p>
        
        <p class="曲"><span class="牌">前腔</span>五星炳焕聚奎边。多士昂昂意象鲜。行看捧日上尧天。驰骤须先着祖鞭。</p>
        
        <p class="白">官样文章大手笔。衙官屈宋谁能匹。冀得鸿胪第一传。平地雷轰声霹雳。小生姓陈。名时策。字献夫。荷山川之旷灵。所存粹美。结日月之慧气。厥秉英明。咀嚼琼瑛。而允矣入神。翦剔绮丽。而灿然惊目。名未彰于帝里。志犹笃于亲庭。今当大比。昨承孙兄约议赴举。此是他门首。不免迳入。<span class="科">见介生上</span></p>
        
        <p class="曲"><span class="牌">菊花新</span>铿锵礼乐迈三千。上国观光利用前。禁苑喜莺迁。星斗胸罗期展。</p>
        
        <p class="诵"><span class="科">见介</span><span class="牌">浣溪沙</span><span class="科">生</span>小院闲窗春色深。<span class="科">末</span>重帘未卷影沉沉。<span class="科">小外</span>遗编岂敢废研寻。　　<span class="科">生</span>义理一原须得意。<span class="科">末</span>知行两字在潜心。<span class="科">小外</span>人间至乐尚儒林。</p>
        
        <p class="白"><span class="科">末</span>盖闻荆山之玉。无翼而飞。郁浦之珠。不胫而走。其登于章华。称以结绿。虽人莫增其美。亦必待人而举之。吾辈抱负固多。若不由当道推荐。何以致身于显要。<span class="科">生</span>孙兄说那里话。自古神龙出渊。风云自异。璞玉为器。瑚琏俱珍。道既在我。人自求之。岂患莫己知哉。<span class="科">小外</span>君子进德修业。欲及时也。乐则行之。忧则违之。今当大比。未免上京取应。但恐鶤溟水阔。难舒奋翮之心。蟾窟天高。莫遂攀枝之手耳。<span class="科">生</span>穷通有命。富贵在天。不必预为多虑。<span class="科">末</span>功名得失。皆有先兆。闻得袁天纲先生精于术数。能知未来事。缙绅无不敬信。朝廷亦尝宣召。待以隐士之礼。近日到此。寓在城东。欲请二兄往问前程消息。不知尊意若何。<span class="科">生小外</span>如此甚好。望乞指引。<span class="科">末</span>二兄既允。即当请行。<span class="科">行介</span>出处有先机。人情不预觉。一语觉迷途。殷勤寻郭璞。迤逦行来。此间就是。<span class="科">问介外内应上</span></p>
        
        <p class="曲"><span class="牌">前腔</span>庖牺遗绪费钻研。赖有君平演后传。征应妙通僊。休咎几微如见。</p>
        
        <p class="白">伯阳曾有易参同。夺尽阴阳造化功。养取心中真六甲。稽疑叶吉妙无穷。卑人袁天纲是也。有客相呼。须索迎候。<span class="科">见介</span>三位解元何来。<span class="科">众</span>久慕高风。不胜心渴。特瞻雅范。聊展敬私。<span class="科">外</span>卑人材犹樗栎。景迫桑榆。忽辱驾车。殊辉蓬荜。动问高姓贵号。<span class="科">生</span>小生王楫。字济川。<span class="科">末</span>小生孙纲。字天彝。<span class="科">小外</span>小生陈时策。字献夫。<span class="科">外</span>三位俱大贵人也。素未荆识。此来必有见谕。<span class="科">众</span>老丈听吾等相告。</p>
        
        <p class="曲"><span class="牌">玉芙蓉</span>埋头已有年。文战频遭蹇。幸当今宾兴天下英贤。要将敷对倾肝胆。未必青钱皆中选。风云便。问何能鹗荐。望示迷途。临期庶免叹迍邅。</p>
        
        <p class="白"><span class="科">外</span>元来三位下顾。要问前程之事。<span class="科">众</span>今当大比。求卜一卦。以决所往。<span class="科">外</span>卑人之术。不止于卜。又能风鉴。断人终身事业。<span class="科">众</span>既善风鉴。尤觉便易。乞赐一相何如。<span class="科">外相介</span>三位俱是贵相。但发得太迟。所谓大器晚成也。<span class="科">看生介</span>王解元之相。有些古怪。当慢慢的讲。且先相此二位。<span class="科">看末介</span>孙解元。</p>
        
        <p class="曲"><span class="牌">前腔</span>庞儿如月满。眉际青云敛。最宜他珠庭日角高悬。三才平称荣非浅。五岳旋归德可宣。<span class="夹白">孙解元。你黄甲登庸。青琐预籍。贵则贵矣。但恨时运未至。<span class="科">生</span>他做何等官。甚时可到手。<span class="科">外</span></span>司风宪。须十年始现。羡柏府兰台。崇阶密勿寿绵延。</p>
        
        <p class="白"><span class="科">末</span>承教了。<span class="科">外看小外</span>陈解元。</p>
        
        <p class="曲"><span class="牌">前腔</span>仪容真伟烈。双瞬光飞电。更堪钦虎头燕颔胥全。英声奇骨人中彦。怒发刚髯阃外权。<span class="夹白">陈解元。你金符号令。玉帐威风。贵则贵矣。但不由黄甲出身。乃是军功致位。目下时运也未至。<span class="科">小外</span>我本书生。素非武弁。若说军功。无日可得矣。<span class="科">外</span>莫怪我说。依你尊相。要见得飘踪边塞。方能遂意干戈。</span>专征战。须十年始现。<span class="夹白">陈解元。你到那时。还有一桩奇遇哩。可喜可喜。<span class="科">小外</span>有何奇遇可喜。<span class="科">外</span></span>羡桂掖牵丝。追踪红叶赐姻㜕。</p>
        
        <p class="白"><span class="科">众</span>不信有这等事。<span class="科">外</span>非卑人胡说。相法见得如此。<span class="科">看生介</span>王解元。尊相好古怪。</p>
        
        <p class="曲"><span class="牌">前腔</span>丰姿虽冠冕。气色殊难辨。<span class="夹白">你印堂昏暗。驿马发动。必有远戍之苦。<span class="科">生</span>应在几时。<span class="科">外</span>即见了。</span>苦来朝戎装远离乡田。<span class="夹白">咳。不好说得。<span class="科">生</span>君子问灾不问福。但说不妨。<span class="科">外</span>你到那里。又遇孛星为敌。要见</span>圜扉淹滞冤终雪。骨肉参商事可怜。<span class="夹白"><span class="科">生</span>若如此。怎得出身之日。<span class="科">外</span>无伤。英布当刑而王。那时卑人助一臂之力。转危为安。功名又在远方。看你男女宫明显。又主令郎高第。官居清要。<span class="科">生</span>命既折挫。岂望身荣子贵。<span class="科">外</span>非卑人虚美之言。数皆前定。<span class="科">生</span>应在几时。<span class="科">外</span>也发得迟。要见</span>功勋建。须十年始现。羡桥梓同荣。断应缉续破应圆。</p>
        
        <p class="白">令郎与孙解元同榜。足下与陈解元同功。官禄虽异。时运相同。若论先屈后伸。所差不远。<span class="科">众</span>过蒙推奖。何以克当。<span class="科">外</span>目下虽若空谈。将来必有实验。三位不消疑讶。<span class="科">众揖谢介</span></p>
        
        <p class="曲"><span class="牌">前腔</span>空灵三寸舌。藻鉴神明显。想吾侪与君夙缔深缘。蒙推休咎知惩劝。当慎行藏觊斡旋。<span class="夹白"><span class="科">外</span>三位功名来迟。非人之力能强。休生怨心。<span class="科">众</span></span>何尤怨。且安贫处贱。俟数极时通。那时奋发任高骞。</p>
        
        <p class="落诗">双眸炯若鉴悬秋。<br />能向尘中定品流。<br />单父吕公君莫是。<br />神机秘诀动王侯。</p>
        
        <h2 id=ch4 class="chapter"><span class="出题">第四出　勾补军伍</span></h2>
        
        <p class="曲"><span class="牌">阮郎归</span><span class="科">小生</span>玉麟铜虎布新条。褰帷肃下僚。一襦五袴颂声遥。心专抚字劳。</p>
        
        <p class="白">五马分符竹。专城寄独优。政成征檄至。借寇一年留。下官涿州刺史梁栋是也。连日迎送上司。不曾理事。未免案牍堆积。如今正是早衙时分。叫左右的放牌投文。<span class="科">左右丑净上</span>千里关山远。孤身道路难。官差急如火。时刻不盘桓。<span class="科">见介小生</span>你是甚么人。<span class="科">净</span>小人是荆湖帅府差来勾取军丁的。有批文投上。<span class="科">小生</span>接上来看。<span class="科">看介</span>荆湖道节度使司为清查军伍事。照得兵部勘合通查天下军伍。旧管新收。开除实在。俱要造册知会。以凭操调。行据郧阳卫申称。军人王沂病故。见今缺伍。查得本军原籍涿州。合行勾补。为此檄仰涿州常该官吏查取本军亲支以次户丁。并妻解送着伍。须至檄者。既是军务。叫左右的速拘王沂本管里老进来查取。<span class="科">左右介末丑上</span>暂时离井地。咫尺诣琴堂。<span class="科">见介小生</span>你两个是郧阳卫军人王沂的亲管里老。<span class="科">末丑</span>正是。奉老爷呼唤。有何分付。<span class="科">小生</span>你们听我道。</p>
        
        <p class="曲"><span class="牌">大迓鼓</span>无端召尔曹。<span class="夹白">荆湖帅府清查军伍。</span>移文火速。千里迢迢。整齐军伍防征剿。<span class="夹白">本军王沂病故。要勾取他户下以次人丁顶补。</span>明查支派莫浑淆。<span class="科">合</span>若有稽违。罪罚不饶。<span class="科">末丑</span></p>
        
        <p class="曲"><span class="牌">前腔</span>明公命我曹。<span class="夹白">取黄册一查。便知他户下丁数。</span>疏支的派。析见秋毫。相应补伍丁拘到。刻期起解在明朝。<span class="科">合前末丑查册介</span></p>
        
        <p class="白">一户王沂。户丁王津王楫。<span class="科">小生</span>王津王楫是王沂何人。<span class="科">末丑</span>王津是王沂的弟。王楫是王津的男。王津已故。该王楫补伍。拘他夫妻起解便了。<span class="科">小生</span>叫左右的点一名防夫进来。<span class="科">左右介外上</span>递文书出入百般公府。解囚犯往来万里程途。<span class="科">见介小生</span>都近前来听我分付。</p>
        
        <p class="曲"><span class="牌">前腔</span>丁宁戒尔曹。<span class="夹白">这名军丁</span>须知紧要。务使防范坚牢。军门交割方为了。莫教纵弛致逋逃。<span class="科">合前末丑</span></p>
        
        <p class="白">小人们只管勾取。若是长解军门交割。这两个人的干系。<span class="科">净外</span></p>
        
        <p class="曲"><span class="牌">前腔</span>关防属我曹。登山涉水。千里辛劳。风霜餐宿勤昏早。批回各要及期销。<span class="科">合前</span></p>
        
        <p class="落诗">军丁查补系钦依。<br />奉檄勾追不可违。<br />正是一心忙似箭。<br />必须两脚快如飞。</p>
        
        <h2 id=ch5 class="chapter"><span class="出题">第五出　母子分珠</span></h2>
        
        <p class="曲"><span class="牌">临江仙</span><span class="科">旦抱儿上</span>闲阶和煦花如拥。柔风帘幕摇红。辘轳声转粉墙东。宝猊烟未冷。山枕梦成空。</p>
        
        <p class="诵"><span class="牌">南乡子</span>晓日压重簷。斗帐春寒起去忺。天气困人梳洗懒。眉尖。淡画春山不喜添。　　闲把绣丝挦。认得金针又倒拈。陌上游人归也未。恹恹。满院杨花不卷帘。</p>
        
        <p class="白">奴家郭氏之女。王郎之妻。乳名小艳。阅世三旬。宜家十载。荆钗韦布。恒存澹泊之心。木栉芰裙。弗替坚贞之素。蝉鬓倦梳愁折凤。蛾眉羞照恐惊鸾。姑氏颜衰。已迫桑榆之景。良人学就。未沾雨露之恩。乳哺婴孩。苟延世裔。力供釜甑。莫继晨昏。人不堪我之忧。形弗若心之泰。正是惟有深闺憔悴质。年年常倚绣床看。今当大比。丈夫必往应试。但家贫乏费。如之奈何。待他回来商量。再作区处。<span class="科">生上</span></p>
        
        <p class="曲"><span class="牌">前腔</span>金门射策文星拱。洋洋意气如虹。三奇六甲未应通。雨偏侵漏屋。风不助冥鸿。</p>
        
        <p class="白"><span class="科">见介旦</span>官人。试期将近。路费不周。亲衰子幼。如何是好。<span class="科">生</span>娘子。功名且莫提起。日下即有灾祸。是为可忧。<span class="科">叹介旦</span>官人。你未饮上池水。岂知未然事。今宵之饮食。尚不能保。况来日之阴晴。其可预推乎。<span class="科">生</span>娘子说那里话。居安思危。保身之道。<span class="科">旦</span>纵使适遭其阨。敢问何以见之。<span class="科">生</span>昨日同孙陈二友。往访术士袁天纲。扣问前程之事。被他断尽终身得失。是以知其将然。<span class="科">旦</span>既有此话。愿闻其详。<span class="科">生</span>娘子听我道。</p>
        
        <p class="曲"><span class="牌">桂枝香</span>凭他言讽。俾吾情悚。<span class="夹白">道我</span>来朝祸出无端。骨肉家庭难共。<span class="夹白"><span class="科">旦</span>他说官人往何处所。做甚勾当。<span class="科">生</span></span>去边塞戍戎。去边塞戍戎。<span class="夹白"><span class="科">旦</span>不信有这等事。<span class="科">生</span>不止于此。还有凶处。<span class="科">旦</span>请备细说。<span class="科">生</span></span>既遭愚弄。复罹冤讼。<span class="夹白"><span class="科">旦</span>若然。汝我终身休矣。<span class="科">生</span></span>不终穷。<span class="夹白">他许我十年后因军功而富贵。</span>否极还须泰。父子同荣锦绣丛。<span class="科">旦</span></p>
        
        <p class="曲"><span class="牌">前腔</span>聆君所诵。浑如春梦。可怜颖悟高贤。顾被狂夫耸动。<span class="夹白"><span class="科">生</span>趋吉避凶。儒者之事。<span class="科">旦</span></span>纵趋避可从。纵趋避可从。空谈奚重。徒忧何用。<span class="夹白">官人。</span>你且放从容。信步行将去。穷通系命宫。<span class="科">末丑净外奔上</span></p>
        
        <p class="曲"><span class="牌">入赚</span>帅令如风。疾来到王家户限中。把声儿悄。窥观窃听探形踪。<span class="科">生旦惊介</span>恁群雄。缘何抢攘轻厮哄。<span class="科">众</span>为尔伯身亡取嫡宗。<span class="夹白"><span class="科">生旦哭介</span>列位何来。<span class="科">众</span>荆湖帅府有批文在此。</span>军情重。勾追严急休惊恐。<span class="科">缚生旦生旦哭</span>祸从天送。<span class="科">老旦贴忙上</span></p>
        
        <p class="曲"><span class="牌">前腔</span>想来文名姓误相同。全仗恁乡官秉至公。<span class="夹白"><span class="科">众</span>休胡说。昨日太老爷呵。</span>当堂查核。昭然支派岂朦胧。<span class="夹白"><span class="科">末丑</span>王沂是你的伯。王津是你的父。王沂无子。该你补伍。<span class="科">老旦贴</span>既是这等呵。</span>可使弥缝。愿解簪脱珥充酬奉。<span class="夹白"><span class="科">众</span>官法如炉。把来当耍哩。</span>猛可地令人怒发冲。<span class="科">扯生旦介老旦贴哭介</span>恳借通融。变生仓卒无门控。<span class="夹白"><span class="科">跪求介众</span>苦恼</span>此心堪恸。</p>
        
        <p class="白"><span class="科">末丑</span>天上人间。方便第一。我们且出外边。待他收拾起身。<span class="科">净外</span>上命遗差。盖不由己。罢罢罢。便放从容些。正是当权若不行方便。<span class="科">末丑</span>如入宝山空手回。<span class="科">并下生旦</span></p>
        
        <p class="曲"><span class="牌">掉角儿</span>霎时间述言未终。征应速祸不旋踵。鹿撞心薰然似焚。粟生肌凛然如冻。<span class="科">叩拜天介</span>摅微忱。吁苍穹。并神众。默相途中。<span class="科">老旦抱生贴扯旦哭介合</span>离怀种种。行踪汹汹。叹骨肉拊膺顿足。曷胜哀痛。<span class="科">老旦贴</span></p>
        
        <p class="曲"><span class="牌">前腔</span>觊他年将能化龙。恨今日蓦成衰凤。守衡门仅有母妹。望云山别无昆仲。此一行。受牢笼。不轻纵。差操劳冗。<span class="科">合前老旦</span></p>
        
        <p class="白">孩儿媳妇。你此一去。值我暮景。不知今生再得见否。我有明珠二颗。是先世所遗。不敢轻弃。今分一颗与你带去。我自留一颗。以寓合浦还珠之意。<span class="科">分珠与生旦介众上扯生旦哭并下老旦贴哭倒介</span></p>
        
        <p class="曲"><span class="牌">尾声</span>泪如镕。身如巩。岂堪彼此叹飘蓬。未卜今生可再逢。</p>
        
        <p class="落诗">蓬门寂寞守孤穷。<br />骨肉东西变故凶。<br />屋漏更遭连夜雨。<br />船迟又遇打头风。</p>
        
        <h2 id=ch6 class="chapter"><span class="出题">第六出　从军别意</span></h2>
        
        <p class="曲"><span class="牌">出队子</span><span class="科">末小外行上</span>宾兴多士。宾兴多士。准拟观光上帝畿。骤闻兰友戍天涯。不觉离愁锁两眉。作恶中年。玉筯并垂。</p>
        
        <p class="诵"><span class="牌">西江月</span><span class="科">末</span>否泰循环若梦。安危转展如云。不须计较苦劳心。万事元来有命。　　<span class="科">小外</span>得雨潜龙自化。失时屈蠖难伸。且凭诗酒慰孤颦。来日阴晴未定。</p>
        
        <p class="白"><span class="科">末</span>王济川从军。即刻起程。我辈挽留无计。如之奈何。<span class="科">小外</span>势不容已。只好助些盘缠。少尽朋情而已。<span class="科">末</span>此是馆驿前了。待他来时。相与分携作别。<span class="科">净外押生旦旦抱儿上</span></p>
        
        <p class="曲"><span class="牌">前腔</span>乍离阎里。乍离阎里。先自销魂怯路岐。云山杳缈共驱驰。正是加餐努力时。西出阳关。料没故知。<span class="科">生末小外抱哭介</span></p>
        
        <p class="曲"><span class="牌">哭相思</span>龆龀之交今已矣。牵衣泪洒垂杨地。</p>
        
        <p class="白"><span class="科">生</span>天有不测风云。人有无端祸福。袁天纲之言。信不诬矣。<span class="科">末小外</span>莫非命也。顺受其正。王兄当为道保重。以图远大。<span class="科">生</span>功名之事。心已成灰。既为武弁。又何远大之图。<span class="科">末小外</span>休说那话。韩信拔于卒伍。班超奋于佣书。古之豪杰。皆困而后亨。况袁天纲之言既信于今。则吾辈功名之事可征于后矣。请自宽怀。勿生永叹。<span class="科">生</span>过蒙清诲。足感厚情。但与二兄十年同笔砚之交。一旦赋河梁之句。分襟恨别。把臂伤情耳。<span class="科">末小外</span>王兄行急。愧无所赠。吾辈共备白金十两。聊充赆私。<span class="科">生</span>道礼之餽。却之不恭。<span class="科">悲介</span>老母乏养。愿将此转惠以代甘旨。彼此均感。<span class="科">末小外</span>家贫不是贫。路贫愁杀人。此物乞收去用。令堂甘旨。自有我二人支持。不劳挂念。公西华使齐。冉子尚为之请粟。况兄临患难。吾辈肯恝然于令堂乎。此物必请收了。<span class="科">生旦收谢介生</span>蒙二兄光送。不忍轻舍。聊有短歌一首留别。以见鄙意。<span class="科">末小外</span>愿闻愿闻。<span class="科">生</span>十年文事今投笔。吞吐虹蜺付长策。荆楚由来用武州。谈笑功名在锋镝。生平自信辕门豪。襟怀磊落轻萧曹。千金新买五明马。茜罗巧织团花袍。时侪不忝称雄伟。三尺昆吾挂秋水。醉来奋激一拔看。寒月空林泣山鬼。<span class="科">末小外</span>王兄佳作。正与袁天纲之言相合。妙哉妙哉。既领尊教。吾辈不容无言。各有小诗奉赠。<span class="科">生</span>至感至感。<span class="科">末</span>儒冠乍解挂戎衣。籍籍名香幕府知。奇绩定为明主建。佳音莫遣故人稀。官桥细柳嘶征骑。南浦清歌趁落晖。自古功名当壮岁。东西何用惜暌违。<span class="科">小外</span>雄剑飞霜出匣新。玉骢金勒已嘶频。乱云山色燕城晚。远树旌光楚水春。激烈不移心捧日。征诛赢得事惊人。而今送别还伤别。行看滇池勒上勋。<span class="科">生</span>二兄佳句。过于期望。但恨才菲德薄。不能仰副盛意。<span class="科">净外催行介生旦哭拜别介</span></p>
        
        <p class="曲"><span class="牌">忆多娇</span>蒲柳质。山水窟。迢迢千里伤行役。望断回琴并点瑟。<span class="科">合</span>珠泪双滴。珠泪双滴。未审重逢甚日。</p>
        
        <p class="白"><span class="科">末小外</span>今日与王兄此别呵。</p>
        
        <p class="曲"><span class="牌">前腔</span>愁涌溢。情恍惚。叹英豪一旦遭困抑。肠断骊驹声惨戚。<span class="科">合前净外</span></p>
        
        <p class="曲"><span class="牌">鬭黑麻</span>身只为辕门机宜紧急。岂不近人情。好劳恶逸。<span class="夹白">列位休怪我们。</span>催促去。奉军律。倘有稽违。难逃罪责。<span class="科">合</span>风尘披拂。云光连树色。此去迢迢。此去迢迢。鳞鸿怎得。</p>
        
        <p class="白"><span class="科">末小外</span>二位长官。他夫妻三口呵。</p>
        
        <p class="曲"><span class="牌">前腔</span>恳乞恁途中同情体恤。念背井离乡。孤俦寡匹。<span class="夹白"><span class="科">净外</span>恻隐之心。人皆有之。不劳分付。<span class="科">众拜</span></span>能恻隐。是仁术。德至沦肌。感当镂骨。<span class="科">合前</span></p>
        
        <p class="落诗">朋因道义真。<br />情到别离亲。<br />山接诗愁去。<br />云随袂影分。</p>
        
        <h2 id=ch7 class="chapter"><span class="出题">第七出　军门优恤</span></h2>
        
        <p class="曲"><span class="牌">清江引</span><span class="科">小生上</span>宣威定策膺殊赏。佐汉室中郎将。勇敢过韩彭。谋略同牙亮。深庆幸治功成。皇图壮。</p>
        
        <p class="白">万甲蟠胸老气冲。将星光照海云东。朝廷儗选救时相。郡国先观济世功。心熟豹韬知合变。腰悬龙剑识雌雄。与谁共挽天河水。一洗干戈战血红。下官乃荆湖道节度使马隆是也。勇冠三军。机通万里。当籓垣屏翰之任。秉弓矢𫓧钺之权。六纛八屯。彰度数于军中。九旗五辂。肃威仪于阃外。名先颇牧。兵合孙吴。三箭为功。谁数今之枭将。一身是胆。可当古之虎臣。却敌笑谈中。折冲尊俎上。山川豪气秋声振。草木悲风夜色寒。<span class="科">众将校见介小生</span>世道太平。军务稍暇。你众将官乘此无事之时。当为有事之备。凡百用心检点。倘有不虞。可以便宜行事。<span class="科">众</span>诸事齐整。不劳分付。但各卫军人。逃亡死绝。多有缺伍。前日兵部勘合清查。至今未得完结。<span class="科">小生</span>已行文各原籍。勾取顶补。不知完了多少。<span class="科">众</span>以十分为率。已到者七分。未到者三分。<span class="科">小生</span>既是这等。将已到的即发原卫着伍差操。其未到的再行令牌督提。违者军法从重论。<span class="科">众</span>理会得。<span class="科">净外解生旦旦抱儿行上</span></p>
        
        <p class="曲"><span class="牌">前腔</span>披星戴月多劳攘。论涉跋真难量。今日到荆湖。恰似从天降。忙整肃。诣辕门。恭投向。</p>
        
        <p class="白"><span class="科">见介小生</span>这一起是甚么人。<span class="科">净</span>奉老爷檄文往涿州勾取军丁补伍的。<span class="科">小生</span>那里卫。<span class="科">净</span>郧阳卫的。<span class="科">小生</span>军丁既到。可打发涿州解子回去。<span class="科">众介净外</span>相逢不下马。各自奔前程。<span class="科">下小生</span>那军人上来。看你青年美质。不象武夫。平日作何生理。<span class="科">生</span>老爷。一言难尽。容小人禀。</p>
        
        <p class="曲"><span class="牌">贺新郎</span>幼忝为儒党。苦寒窗青藜汗简。未尝厮放。<span class="夹白"><span class="科">小生</span>元来是个儒者。有志去应试么。<span class="科">生</span></span>指望首登龙虎榜。<span class="夹白">因伯父死绝。勾取小人补伍呵。</span>如被风云迷障。<span class="夹白"><span class="科">小生</span>可惜你前功尽弃。<span class="科">生哭</span></span>恨杀也前功撇漾。<span class="科">合</span>白面书生今就武。这经纶可惜埋尘坱。怎能彀慰初想。</p>
        
        <p class="白"><span class="科">小生</span>那军妻上来。你丈夫是儒生。怎么差操去得。<span class="科">旦</span>告老爷知道。我丈夫呵。</p>
        
        <p class="曲"><span class="牌">前腔</span>生平举动存温让。论从军要扬威武。披坚持仗。<span class="夹白"><span class="科">小生</span>你丈夫虽不晓武艺。料曾看些兵书。<span class="科">旦</span></span>虎略龙韬虽闲习。<span class="夹白"><span class="科">小生</span>既能如此。军门立功就容易了。<span class="科">旦</span></span>未必功成翻掌。<span class="夹白">奴家丈夫昔是涿州儒生。今为部下军士。必望老爷青目。</span>愿优恤度同天样。<span class="科">合前小生众</span></p>
        
        <p class="曲"><span class="牌">锦衣香</span>觑丰仪。真英朗。听言辞。尤精爽。信是士类之宗。儒林所仰。料应文曜未舒芒。可怜云翰不遂翺翔。含章以俟。论将来登庸可望。<span class="科">合</span>天悯斯文丧。冥冥默相。俾潜蛟困凤。终须腾上。<span class="科">生旦</span></p>
        
        <p class="曲"><span class="牌">浆水令</span>愧鲰生素居草莽。霎时间萍随波荡。今朝窃幸沐恩光。范围之下。德意汪洋。<span class="科">拜介</span>愚夫妇深稽颡。矢心执辔。宣劳虎帐。<span class="科">合</span>从今后。从今后。身超罗网。须黾勉。须黾勉效鹰扬。</p>
        
        <p class="白"><span class="科">小生</span>这名军元是书生。不谙弓马。可发在营长李克成部下抄写军前文册。免他差操。行文知会郧阳卫官便了。<span class="科">生旦谢介</span></p>
        
        <p class="落诗">辕门今日感恩深。<br />报效捐躯建寸勋。<br />豹变未斑龙未见。<br />且须潜隐待风云。</p>
        
        <h2 id=ch8 class="chapter"><span class="出题">第八出　假恩图色</span></h2>
        
        <p class="曲"><span class="牌">生查子</span><span class="科">丑上</span>人读五车书。偏我无一句。缘此别贤愚。我列人低处。</p>
        
        <p class="白">小子叫做李克成。天生资性甚聪明。自幼怕念百家姓。慌忙改了三字经。先生教我千百遍。四句至今记不清。祖上遗些田共屋。家中积下米与银。礼貌粗疎不惶恐。亲朋来往常鬭争。近年谋充做营长。刚管二百五十兵。中军帐前造文册。开眼那识人姓名。白的是纸黑的字。手拿笔管重千斤。方方一点并一画。便觉吃力身战兢。只得出钱倩人写。希图侥幸免一丁。<span class="科">笑介</span>自家是荆湖节度使老爷帐下一个营长。为何叫做营长。大凡军中五人为伍。五伍为队。乃立一人为队长。管二十五人。十队为营。又立一人为营长。管二百五十人。虽无爵禄。亦有衣巾。若立功勋。便能冠带。人见老爷宠用我。都称我为总营官人。一向蒙老爷委造军前文册。昨日在帅府前闲坐。见涿州解到一名补伍军人。其妻甚美。果然花容月貌。可赛毛嫱。玉骨冰肌。堪欺宋艳。一见之间。使我魂飞魄散。准准的想了一夜。若有妻妾。还好泻火。只因近时丧偶。孤帏独宿。如何熬得。挨到五更头。正要做梦与那娘子云雨。忽被小厮高声来叫。将我惊觉。那小厮报说帅府发他到我部下写册。正是天赐其便。不觉快活。直滚下床来。我如今往帅府前去寻他下落。<span class="科">行又住介</span>且住。地有高低。人有贵贱。我是营长。他是小军。虽为那娘子分上。亦要存些体面。我只在此坐下。未免来见我。先做一个假至诚。用些礼貌。加些恩惠与他。待他念我好处。然后就中取事。依口称心。这段好姻缘无有不成也。<span class="科">生旦抱儿上</span></p>
        
        <p class="曲"><span class="牌">前腔</span>豪气未全除。浮迹风中絮。失意赋三都。驻足将军树。</p>
        
        <p class="白"><span class="科">见介丑</span>请上坐。<span class="科">生</span>一介小卒。初隶部下。岂敢当此。<span class="科">丑</span>虽是这等。你一个是天下俊英。一个是闺中贤淑。况又新到。坐之何害。<span class="科">生</span>尊卑既分。男女并在。叙坐之间。实为未便。<span class="科">丑</span>也说得有理。既不肯坐。立讲也罢。<span class="科">生</span>理之当然。何劳计较。<span class="科">丑</span>请问贵姓。青春几何。<span class="科">生</span>小生王楫。虚度三旬。<span class="科">丑介</span>令正怀抱是令郎么。<span class="科">生</span>是小儿。<span class="科">丑</span>曾有下处么。<span class="科">生</span>方得息肩。尚未寻寓。<span class="科">丑</span>带多少盘费来。<span class="科">生</span>家贫路远。用度不周。岂有余剩。<span class="科">丑</span>不消烦恼。我看你夫妻都是好人家气象。一时勾取在此。出于无奈。我家空房尽多。凭你拣几间住下。一应日用。都在我身上。<span class="科">生旦</span>若得应付。待支下月粮。一并算补。<span class="科">丑</span>客边何须说那话。<span class="科">生旦</span></p>
        
        <p class="曲"><span class="牌">玉交枝</span>患难适然遭遇。荷君家诚倾意输。看承不比凡军旅。欣欣推与储须。周全朝夕若沾濡。何殊久旱逢甘雨。<span class="科">谢介</span>愧一介流离腐儒。效衔结难胜报补。<span class="科">丑</span></p>
        
        <p class="曲"><span class="牌">前腔</span>怜恁凉凉无与处。穷途依稀守株。空囊何计充薪水。令人不觉攒眉。吾当体悉备推余。始终络绎无寒暑。<span class="夹白"><span class="科">丑</span>多承美意。只是打搅府上。<span class="科">丑</span></span>做通家何劳太拘。自今日迭为宾主。<span class="科">生旦</span></p>
        
        <p class="曲"><span class="牌">前腔</span>缪承言许。似焦枯油然再苏。<span class="夹白"><span class="科">相向低声</span>倘不遇那官人。我们三口。<span class="科">悲介</span></span>未知骸骨遗何所。<span class="夹白"><span class="科">丑</span>凡事都是我支持。但放宽心。<span class="科">生旦</span></span>柔肠暂解烦纡。虽云只影与云俱。料应风景非凄楚。<span class="科">谢介</span>愧一介流离腐儒。效衔结难胜报补。<span class="科">丑背低声</span></p>
        
        <p class="曲"><span class="牌">前腔</span>听得夫妻龉龉。想他心与吾契孚。无端妄拟为鸳聚。思之暗自胡卢。<span class="科">向生旦介</span>持颠扶困愿勤劬。通财自古由朋侣。<span class="夹白"><span class="科">生</span>蒙此厚谊。何以克当。<span class="科">丑</span></span>做通家何劳太拘。自今日迭为宾主。</p>
        
        <p class="白">叫管家的打扫前边空房。送这新来王先生家眷安歇。米一担。柴五担。油盐酱醋先送些去。<span class="科">内应介</span></p>
        
        <p class="落诗">慷慨丈夫义。<br />慈祥君子心。<br />人生只如寄。<br />何地不相亲。</p>
        
        <h2 id=ch9 class="chapter"><span class="出题">第九出　二友推恩</span></h2>
        
        <p class="曲"><span class="牌">卜算子</span><span class="科">贴上</span>帘幕暖风轻。舞燕双来语。花褪残红柳絮飞。无计留春住。</p>
        
        <p class="诵"><span class="牌">如梦令</span>莺嘴啄花红溜。燕尾点波绿皱。指冷玉笙寒。吹彻小梅春透。依旧。依旧。人与绿杨俱瘦。</p>
        
        <p class="白">奴家冰玉肖形。蕙兰成性。幼通律吕。效蔡女之知弦。长好词章。轻谢娥之咏雪。情慵粉黛。分守蓬蒿。梦断椿容。徒抱终天之恨。彩娱萱景。益深爱日之诚。得句池塘。窃随雁序。忝生葑菲。未订鸳盟。茅屋常寒。瓦瓶自汲。览镜独伤倾国艳。闭门深对落花枝。自从哥哥嫂嫂从军去后。杏无音信。母亲在堂。不胜悲叹。况且家贫乏用。每至饥寒。多蒙孙天彝陈献夫二人。念哥哥同窗之情。推恩老母。常送柴米。聊以度日。不免请母亲出来。宽解一番。多少是好。<span class="科">请介老旦上</span></p>
        
        <p class="曲"><span class="牌">前腔</span>目断楚天遥。不见人归路。风急桃花也似愁。点点飞红雨。<span class="科">见介老旦</span></p>
        
        <p class="白">孩儿。你哥嫂去后。杳无音信。哀思之极。两目昏花。怎生是好。<span class="科">贴</span>哥哥有变通之才。嫂嫂有柔顺之德。料能随地而安。决不离乡而贱。倘在军中建功立业。衣锦还乡。未可知也。目下虽窘。奴家力攻针指。足备甘旨之奉。母亲请自宽心。不劳多虑。<span class="科">老旦</span>孩儿。你但知其一。不知其二。听我道。</p>
        
        <p class="曲"><span class="牌">香罗带</span>莺花已半稀。离魂暗飞。春回有时还到此。天涯游子未应归也。云黯黯。草萋萋。孤鸿杳然双鲤逝。<span class="科">合</span>泪拱桑樗也。细雨斜阳独倚闾。<span class="科">贴</span></p>
        
        <p class="曲"><span class="牌">前腔</span>窗棂漏晚晖。愁眉怎舒。荆花可怜飘失所。人非物是景萧疎也。骨肉重。信音迂。空负鸰原诗几句。<span class="科">合</span>牢落关河也。只影孤形谁与俱。</p>
        
        <p class="白"><span class="科">末小外同净挑盒上</span>朋友有通财之义。君子存周急之仁。处常时节尚如此。而况流离颠沛人。<span class="科">末</span>王济川去后。不觉一年。他有老母在家。屡次送些柴米。少尽朋情。今又备肴菜。同陈兄去探问一番。<span class="科">小外</span>小弟具银一两。助他油火之用。带挈一行。<span class="科">净</span>此间是他门首了。请二位官人进去。<span class="科">末</span>呀。但见重门深闭。花落盈苔。并无一人。未免咳嗽一声。<span class="科">嗽介贴</span>外面似有人声。母亲可出去一看。<span class="科">老旦出见介</span>小儿向蒙厚赆。老身节辱多仪。无以报德。不胜感愧。<span class="科">末</span>久失候问。甚负令郎之托。今备些肴菜。略表寸敬。<span class="科">小外</span>小生亦具白金一两。以充油火。<span class="科">老旦</span>重劳佳贶。受之不当。<span class="科">同贴收谢介净</span>成他交际礼。了我使令心。<span class="科">下老旦</span>小儿从军。杳无音信。我们女流。无从打探。请问二位。近日有所闻否。<span class="科">末小外</span>路杳乏便。一向杳然。<span class="科">老旦</span>天。好苦。</p>
        
        <p class="曲"><span class="牌">懒画眉</span>无端弱息戍天涯。雁过衡阳信也无。他乡风景料应殊。<span class="夹白"><span class="科">哭介</span>我那儿呵。</span>安危苦乐知何许。望断云山泪满衣。</p>
        
        <p class="白"><span class="科">末</span>令郎一去呵。</p>
        
        <p class="曲"><span class="牌">前腔</span>暌违色养已年余。岂是空行遽远驱。孤踪泛泛水中凫。料能随寓而安矣。山鸟山花皆友于。<span class="科">贴</span></p>
        
        <p class="曲"><span class="牌">前腔</span>北堂光景迫桑榆。寂寞莱衣久失娱。萱情未免苦嗟吁。<span class="夹白"><span class="科">末小外</span>不必忧虑。倘有缺乏。再当奉来。<span class="科">贴</span>承二位尊兄</span>屋乌推爱频周恤。沥胆披肝拟后图。<span class="科">老旦</span></p>
        
        <p class="白">孩儿。你家贫亲老。那有报德日子。<span class="科">小外</span>王姆姆。何出此言。</p>
        
        <p class="曲"><span class="牌">前腔</span>从来世道有乘除。否泰相推若转枢。<span class="夹白">令郎素抱经济之才。料能在彼用武立功。</span>弘谟休烈播尧衢。<span class="夹白">那时富贵回来。</span>恩荣昼锦风云际。正是合浦须还旧日珠。</p>
        
        <p class="落诗">故人青目慰孤踪。<br />燕子楼间事已空。<br />情到不堪回首处。<br />一齐分付与东风。</p>
        
        <h2 id=ch10 class="chapter"><span class="出题">第十出　助恶谋奸</span></h2>
        
        <p class="曲"><span class="牌">唐多令</span><span class="科">丑上</span>一自遇娇娆。相思日夜熬。痴心欲遂凤鸾交。徒有魂颠魄倒。无计策。好心焦。</p>
        
        <p class="白">酒不醉人人自醉。色不迷人人自迷。心上若有酒色病。一生作事欠便宜。自家因见那王娘子之后。不胜思想。前日一到。与他房子住下。担柴送米。指望他有些意思。谁知那娘子眼睛生在脑后。全然不倸。况且其夫元是个酸子。能会吃醋。紧紧的看着老婆。不肯厮放。就如急煎滚汤。不能下手。使我茶饭懒沾。形容消瘦。欲要出门。只恐误了机会。住在家里。又没摆布。怎生是好。<span class="科">叹介</span>我且闲坐一番。养些精神。再作区处。<span class="科">净上</span></p>
        
        <p class="曲"><span class="牌">普贤歌</span>贪娈猛鸷胜如雕。覆雨翻云计算高。生涯靠笔刀。言谈耸俊髦。除却仪秦如我少。</p>
        
        <p class="白">一道闻名张有德。弄笔主文人莫敌。往来情熟各衙门。指称打点求衣食。狐假虎威我自知。指鹿为马人不识。若来请我写状子。字眼全不依法律。到官只要辨雌雄。论理何曾分皂白。扛帮坏了几百家。证佐费尽万千力。𩢼<a epub:type="noteref" href="#char01"><spu>注</spu></a>骗钱钞似掏摸。赛过江湖老劫贼。每遭巡按来访察。就把区区为第一。问军多次常调卫。摆站何尝去着役。累逃累犯受惊惶。只因衣食少不得。<span class="科">见介丑</span>张主文。你有何事舍不得。<span class="科">净</span>李总营。你不知道我的舍不得。就如你的舍不得。<span class="科">丑</span>你那里见得。<span class="科">净</span>入门休问荣枯事。观着容颜便得知。<span class="科">丑</span>阿呀。近来你有相法了。<span class="科">净</span>我不会相面。能会相心。<span class="科">丑</span>正好正好。我连日心事不寕。你是我心友。可相我心事如何。<span class="科">净</span>不消相得。你心上王娘子打搅。<span class="科">丑</span>不必高声。隔墙有耳。<span class="科">净</span>李总营。你不为好汉。要干大事的。这些小事尚且畏怕。如何军中出入。<span class="科">丑</span>实不相瞒。一向眠思梦想。费了精神。因此胆气怯了。<span class="科">净</span>你既胆怯。及早罢了。<span class="科">丑</span>此事已有五分意思了。欲罢不能。<span class="科">净</span>怎见有五分意思。<span class="科">丑</span>大凡窃玉偷香。意思以十分为率。我的五分。停停当当在此。只待他的五分。凑完十分。事就成了。<span class="科">净笑介</span>筑室道旁。三年不成。全未全未。我且告别。待他五分到了。再来商议。<span class="科">丑</span>休要取笑。便是这五分难得。求你计策。<span class="科">丑</span>既是这等。你且说个影像与我听。<span class="科">丑</span>他一向住我房子。用我东西。岂不感我。我若下手。料无不从。只是其夫在家。不轮机偶。<span class="科">净</span>此甚不难。<span class="科">丑</span>请教。<span class="科">净</span>目下军门委你造册。乘此机会。哄那王秀才。只说册子要紧。连夜趱造。锁留他在椽房内。数日不放回来。那时你到他家。着些甜言语。加些好意思。去打动他。他感你是恩主。况妇人家水性。见你富贵气象。丈夫又狼狈。转辗之间。心肯事成。岂不美哉。<span class="科">丑笑</span>此计甚妙。我与你同过去一说如何。<span class="科">净</span>奉陪。<span class="科">行介丑</span>走出大门东。来到回廊下。<span class="科">净</span>牢笼尴尬人。妆点虚空话。<span class="科">丑</span>此间是他门首。<span class="科">叫介生上</span></p><aside epub:type="footnote" id="char01"><p>「⿰马匡」</p></aside>
        
        <p class="曲"><span class="牌">海棠春</span>黄犬隔墙号。应有人来到。</p>
        
        <p class="白"><span class="科">见介</span>二位慌慌忙忙走来。有何缘故。<span class="科">丑</span>王先生。你安坐在家。不知外边紧要事情。<span class="科">生</span>其实不知。请言其故。<span class="科">丑</span>你果是不知。若知道了。恐你坐不定。</p>
        
        <p class="曲"><span class="牌">四边静</span>顷间将令传帷幄。闻之可惊愕。<span class="夹白"><span class="科">生</span>为着甚么。<span class="科">丑</span></span>文册久稽违。特尔紧束约。<span class="夹白"><span class="科">生</span>册子要紧。趱写何难。<span class="科">净</span>王先生。军前号令。不是当耍。<span class="科">丑</span></span>军威猛恶。重于山岳。既要刻期完。必须趱夜作。<span class="科">生</span></p>
        
        <p class="曲"><span class="牌">前腔</span>鲰生不幸成飘泊。门下忝依托。<span class="夹白"><span class="科">净</span>王先生。你既感谢。何不替他些心力。<span class="科">生</span>有</span>事愿服劳。岂敢少躭阁。<span class="夹白">小生即刻就行。只是有些心事不好说。<span class="科">丑</span>但说不妨。<span class="科">生</span></span>我空囊寂寞。行厨冷落。<span class="夹白">家中妻单子幼。就似</span>辙底久枯鱼。更须润一勺。</p>
        
        <p class="白"><span class="科">丑</span>令正令郎。都在我身上。你只管放心前去。不必挂念。<span class="科">净</span>李总营。你看王先生。</p>
        
        <p class="曲"><span class="牌">前腔</span>襟怀慷慨随然诺。缓急有清浊。公务不由人。疾走莫停脚。<span class="夹白">你去写册。务要用心。</span>功须绎络。文毋舛错。灯火继天光。晨昏劳怎却。<span class="科">生揖丑介</span></p>
        
        <p class="曲"><span class="牌">前腔</span>帲幪深久恩非薄。<span class="科">揖净介</span>指教赖先觉。感奋已铭心。岂忘在沟壑。<span class="科">背介低声</span>吾私忖度。妻娇子弱。此役几旬还。忍教恁辽邈。</p>
        
        <p class="落诗">令出军门不可稽。<br />此行须用捷如飞。<br />受人之托当终事。<br />笔砚微劳岂敢辞。</p>
        
        <h2 id=ch11 class="chapter"><span class="出题">第十一出　遇淫持正</span></h2>
        
        <p class="曲"><span class="牌">生查子</span><span class="科">旦上</span>残红积满庭。悄悄伤流景。风力逗疎棂。暗觉春衫冷。</p>
        
        <p class="诵"><span class="牌">菩萨蛮</span>游丝上下牵轻絮。愁闻一霎清明雨。雨过却斜阳。杏花零落香。　　虚簷明尚迥。寂寂栖孤影。时节欲黄昏。无聊独倚门。</p>
        
        <p class="白">奴家随丈夫从军到此。蒙节度使老爷念是儒生。免其差操。留在军前写册。又蒙李营长朝夕供看。得免困乏。但婆婆小姑在家。不知安否何如。<span class="科">悲介</span>好生放心不下。昨日军中册子要紧。丈夫进去趱写。料得数日方回。早间不曾打水。如今孩儿九龄睡熟。不免出到井边汲些。以供晚炊。多少是好。<span class="科">提桶行介</span></p>
        
        <p class="曲"><span class="牌">步步娇</span>偶因晚汲携罂绠。缓步循幽径。花阴犬不鸣。云散天空。林深人静。<span class="夹白">此是井边丁。<span class="科">看介</span>只见那</span>石甃一泓清。晃然玉槛玲珑映。<span class="科">汲水介丑行上</span></p>
        
        <p class="曲"><span class="牌">前腔</span>烟凝山紫时将暝。无奈情如骾。消遣强闲行。<span class="夹白"><span class="科">看旦笑</span>王娘子。我想你不能彀见面。何故独自在此。</span>喜煞娇娃。潜身窥井。<span class="夹白">此处四顾无人。正轮机巧。莫不是我思想得紧。天赐其便。</span>应是救灾星。特来疗我相思病。</p>
        
        <p class="白"><span class="科">见介</span>王娘子。我家奴婢尽多。何不差他汲水。自取劳碌。<span class="科">旦</span>亲操井臼。妇人常事。岂敢有劳宅使。<span class="科">丑</span>王娘子差矣。我和王先生弟兄相交。就是自家骨肉一般。怎说那话。<span class="科">旦</span>多谢。<span class="科">取桶行介丑</span>王先生不在家。你风景萧条。情怀寂寞。且在此同耍一耍。<span class="科">旦</span></p>
        
        <p class="曲"><span class="牌">双㶉鶒</span>言非礼。闻之怒惊。论人道嫌别微明。古云李下冠难整。岂容伊无仪胡逞。<span class="夹白"><span class="科">丑取桶介</span>替你担水桶。难道我不好。<span class="科">旦</span>咦。胡说。</span>空延颈。苟图掩耳偷铃。<span class="夹白"><span class="科">丑</span>不但偷铃。韩寿偷香。方法也是我教他的。<span class="科">旦</span></span>真牛马。枉却襟裾之盛。<span class="科">丑笑揖介</span></p>
        
        <p class="曲"><span class="牌">前腔</span>相思久矣如酩酊。最难逢须臾顷。愿言俯就缔凰盟。<span class="夹白">王娘子。你若从我。我和你同享富贵。决不有负。</span>指皎日昭昭为证。<span class="夹白"><span class="科">旦</span>呸。我夫妇自有别。岂与鸟兽同群。<span class="科">丑</span>你</span>休喙硬。当念气求声应。<span class="夹白">你与我既为通家。不要发言太恶薄了。自古道</span>敬人者得人恒敬。</p>
        
        <p class="白"><span class="科">旦行丑留介</span>此处没有人来。可再住讲一讲。<span class="科">旦悲介</span>天那。好苦。</p>
        
        <p class="曲"><span class="牌">前腔</span>恨时乖遇了猩猩。具人形不离兽性。<span class="夹白"><span class="科">丑</span>不要取笑骂我。料你跳这圈套不出。<span class="科">旦</span></span>休强横。忒恁的行奸言佞。<span class="夹白"><span class="科">丑</span>王娘子。你既道我不老实。如今对你老实说罢。你若从我。定有好处。若不从我。决无干休。倘有不虞。莫要怨我。<span class="科">旦</span></span>吾心正。岂解勉强逢迎。<span class="夹白"><span class="科">怒介</span>你便摆布。将来呵。须知道</span>死生祸福皆前定。</p>
        
        <p class="白">立志坚贞磨不磷。持身洁白湼难缁。<span class="科">骂下丑</span></p>
        
        <p class="曲"><span class="牌">泣颜回</span>叵耐这卿卿。恁妆乔忒煞无情。一腔高兴。都做了点水成冰也。空劳至诚。<span class="科">叹介</span>偷香窃玉须由命。<span class="夹白"><span class="科">恼介</span>王娘子。买干鱼放生。不知死活。你今日抗拒我。我明日摆布你。<span class="科">笑介</span>且住。调情之事。不可性急。今日不肯。而有明日。明日不肯。而有后日。</span>且图他意转心回。定能奏凤瑟鸾笙。</p>
        
        <p class="落诗">一段好姻缘。<br />何当成折挫。<br />只怪他薄情。<br />那知我无度。</p>
        
        <h2 id=ch12 class="chapter"><span class="出题">第十二出　遗珠入宫</span></h2>
        
        <p class="曲"><span class="牌">一翦梅</span><span class="科">老旦上</span>翻空云影弄新晴。絮舞闲庭。草长闲庭。<span class="科">贴上</span>一帘花雾共凄清。触景伤情。睹物伤情。</p>
        
        <p class="白"><span class="科">老旦</span>烟深柳暗莺初老。<span class="科">贴</span>满砌落花闲不扫。<span class="科">老旦</span>屈指能余几日春。<span class="科">贴</span>人归何似春归早。<span class="科">老旦</span>孩儿。你哥嫂去后。音信杳然。好生烦恼。<span class="科">贴</span>母亲。郧阳离此甚远。虽有音信。急切难到。倘遇便人。或者可来。不必愁闷。<span class="科">老旦</span>孩儿。你不知做娘的心事。</p>
        
        <p class="曲"><span class="牌">二犯傍妆台</span>霁色映窗明。垂杨影里。忽听莺唤两三声。使我骤然心作恶。<span class="科">哭介</span>愁似织。泪如倾。黄耳未知何日到。白发新从昨夜生。<span class="科">合</span>江山跋涉。孤锋远征。那堪踪迹等云萍。<span class="科">贴</span></p>
        
        <p class="曲"><span class="牌">前腔</span>棠棣久飘零。几回寂寂。闻鸟顿心惊。最苦风尘羁旅客。归未得。梦难成。异地不通终岁信。同气空悬此日情。<span class="科">合前贴</span></p>
        
        <p class="白">母亲。且省愁烦。今早央大姨娘往州衙前打听哥嫂消息。待他回来。必有分晓。<span class="科">老旦</span>前日孙陈二秀才各处访问。兀自不知。他是个女流。何从打听。<span class="科">贴</span>事有偶然。倘遇便人。讨个消息。未可知也。<span class="科">丑奔上</span></p>
        
        <p class="曲"><span class="牌">神仗儿</span>宫闱有命。宫闱有命。敷求姬嫔。下州司征聘。已籍吾甥名姓。今日里要之京。叹骨肉似飞星。</p>
        
        <p class="白">福无双至。祸不单行。妹子。不好了。甥女。不好了。<span class="科">老旦贴</span>你去打听消息。为何慌慌张张。莫不是郧阳有甚凶信。<span class="科">丑</span>不是。不是。<span class="科">老旦贴</span>却是为何。<span class="科">丑</span>才到州衙前问从军的消息。只闻人说朝廷因太宗爷放出三千宫女。连年又不曾选取进去。宫中乏人侍御。故此行文各处。报选良家女子。州要十名。县要五名。满城中都是这等传说。只见我家一个近邻走来说道。你家甥女王慧姬。已报在官。即日要起送赴京了。特地报你。<span class="科">老旦贴</span>果有此事。痛杀人也。<span class="科">哭倒介众扮里老官婆兵快上</span>丹诏遥传御墨新。当官差委要遵循。来求蕙质幽闲女。去做椒房左右人。<span class="科">丑</span>列位请坐。我们的事。已知道了。<span class="科">众</span>你既知。何不打点。<span class="科">丑</span>几时动身。<span class="科">众</span>即刻就行。<span class="科">老旦贴</span>天那。好苦。<span class="科">众</span>不须烦恼。本州大老爷每一位内家备办首饰一副。衣服四套。廪给夫轿之类。俱各完备。那九家都在驿中取齐。只等你宅上小姐去。便起程了。<span class="科">老旦</span>列位听老身一言。小女此去。今生不得见面了。骨肉之爱。一时难舍。且请列位前边暂坐。容我母女二人作别。少叙永诀之情。<span class="科">众</span>也罢。也罢。情有可怜。事有可耐。与人方便。阴德之大。<span class="科">并下老旦</span>事出非常。行期又促。教娘如何是好。<span class="科">贴</span>孩儿此行。付之天命。母亲年老时穷。哥嫂又不在侧。怎生度日。<span class="科">老旦</span>遭此不幸。实为痛心也。</p>
        
        <p class="曲"><span class="牌">玉山颓</span>皇天司命。使门楣祸生幼龄。念昔为傍砌奇葩。而今做随波飘梗。<span class="夹白"><span class="科">哭介</span>我儿</span>兰情蕙性。怎能伍三千宫婧。<span class="科">合</span>后会期难订。泪盈盈。一家骨肉叹伶仃。<span class="科">贴</span></p>
        
        <p class="曲"><span class="牌">前腔</span>官家申令。恨寒微宫籍有名。苦终身凤独鸾孤。更那堪牢笼机穽。<span class="夹白">母亲。你这</span>穷途暮景。怎免得忧心耿耿。<span class="科">合前丑扯贴介</span></p>
        
        <p class="曲"><span class="牌">前腔</span><span class="夹白">我甥女。你</span>幽闲贞静。况娉婷堪为女英。善仪形妃嫔规模。美才藻婕妤纲领。<span class="夹白">倘你时运到来。</span>龙光宠幸。老母荣华堪并。<span class="科">合前老旦</span></p>
        
        <p class="白">孩儿。你一入宫门。今生必无再见之日。我有明珠二颗。已分一颗与你哥嫂带去。存下一颗。今把与你。你此别后。见此珠如见你做娘的面。<span class="科">取珠与贴受介众上</span>奉太老爷钧旨。着小姐快些上轿。不可迟慢。<span class="科">丑</span>他母女分别。列位再放从容。<span class="科">官婆扶贴欲行老旦丑扯留介贴哭拜介</span></p>
        
        <p class="曲"><span class="牌">鹧鸪天</span>泪竭肠崩痛此行。分携无计破愁城。<span class="科">老旦</span>霎时犊爱牵孤袂。长夜鹃魂泣短檠。<span class="科">众催贴下老旦哭倒介</span>催去矣。不容停。双眸凝注枉丁宁。<span class="科">丑扶老旦起</span>料应难睹今生面。除向槐南会里迎。</p>
        
        <p class="落诗">骨肉分离倍惨然。<br />长门那有信音传。<br />山河渺渺云横树。<br />目断娇儿伴膝前。</p>
        
        <h2 id=ch13 class="chapter"><span class="出题">第十三出　剑击淫邪</span></h2>
        
        <p class="曲"><span class="牌">忆秦娥前</span><span class="科">旦上</span>眉频皱。眉频皱。自伤薄命吾谁咎。吾谁咎。猝遭嫚侮。那堪僝僽。</p>
        
        <p class="诵"><span class="牌">清平乐</span>夫妻犹比翼。动止均休戚。一旦风波成汨没。此意不胜脉脉。　　狡童昧彼纲常。那如义重糟糠。白璧元无瑕玷。青蝇莫损其光。</p>
        
        <p class="白">奴家夫妻从军到此。偶遇营长李克成照顾。将谓是他好意。谁料这厮人面兽心。潜有哄骗奴家之念。前日丈夫往椽房写册。这厮窥见奴家在井边打水。走来调戏一番。被我道了几句。全不知怪。<span class="科">叹介</span>只为时遭坎坷。被他笼络。设使我丈夫自能成立。岂有此事。且待丈夫回来。另作计较。今早闻他册已写完。想即刻就回也。<span class="科">生背剑上</span></p>
        
        <p class="曲"><span class="牌">忆秦娥后</span>辕门供役经旬矣。回来风景还如旧。<span class="科">旦</span>还如旧。还如旧。可憎前日。秋胡窥牖。</p>
        
        <p class="白"><span class="科">见介生</span>秋胡是春秋时人。娘子为何说他。<span class="科">旦叹介</span>官人。你堂堂六尺之躯。立于天地之间。不能庇其妻子。而使见辱于群小。凡有知觉者。莫不寒心。官人何乃贪昧隐忍。株守于此。<span class="科">生</span>娘子。我和你时值流离。身当狼狈。多蒙李营长看顾。方得安饱。<span class="科">旦怒介</span>官人说那畜生怎么。<span class="科">生</span>娘子差矣。我们一向在此。受他恩惠。并无寸报。如何反怪他。莫不是他手下人冲突了你。<span class="科">旦哭介生</span>娘子。你有话就说。何必啼哭。<span class="科">旦不应生叹介</span>好古怪。问之不言。叫之不应。却是为何。你才说秋胡窥牖。请问其故。<span class="科">旦</span>官人你要问秋胡。李克成那厮就是。<span class="科">生怒介</span>他有甚么歹处。须要说个明白。<span class="科">旦悲介</span>官人。自你别后呵。</p>
        
        <p class="曲"><span class="牌">香遍满</span>因供炊爨。晚汲至井陬。<span class="夹白">那李克成</span>蓦与相邂逅。<span class="夹白"><span class="科">生</span>你遇着他便怎么。<span class="科">旦</span>他</span>错认做桑间。辄尔来调诱。<span class="夹白"><span class="科">生怒介</span>这厮无理。你怎生打发他。<span class="科">旦</span></span>逞狐形狗态。忿激诚可羞。<span class="夹白">我那时疾言厉色。虽辱骂了他一场。</span>恨藏奸卖俏。真个是人中兽。<span class="科">生顿足介</span></p>
        
        <p class="曲"><span class="牌">前腔</span>闻伊言愬。不觉睁两眸。横逆难顺受。<span class="科">恨介</span>怒气塞胸襟。激烈冲牛斗。<span class="夹白"><span class="科">旦</span>这般小人。怎与他鬭气。<span class="科">生</span>李克成这厮。</span>恁凌孤侮弱。旦夕为我仇。<span class="夹白"><span class="科">旦</span>君子见几而作。但远而避之可也。与他做甚仇敌。<span class="科">生怒介</span>𠳶<a epub:type="noteref" href="#char02"><spu>注</spu></a>。你说那里话来。</span>有龙泉在此。<span class="夹白"><span class="科">旦</span>你有剑便怎么。<span class="科">生</span></span>𢬵<a epub:type="noteref" href="#char03"><spu>注</spu></a>抵罪。甘交手。</p>
        
        <p class="白"><span class="科">旦</span>你是读书人。岂不知王法。伤人者死。此事只当忍耐。切不可造次。以贻后悔。</p>
        
        <p class="曲"><span class="牌">罗帐里坐</span>英雄顿挫。龙困浅流。斯须云雨便能飞骤。武夫恶少。怎容赳赳。<span class="科">合</span>海枯石腐不干休。甚日消磨秽垢。</p>
        
        <p class="白"><span class="科">生</span>娘子。我和你</p>
        
        <p class="曲"><span class="牌">前腔</span>时当坎坷。适遭诡谋。殷勤就里岂知藏寇。<span class="夹白">你那厮内多欲而外施仁义。其实可恶。我处不得已之地。有不可解之雠。<span class="科">怒介</span></span>包荒饮恨。此情难朽。<span class="科">合前生</span></p>
        
        <p class="白">李克成无理。我决不与他干休。<span class="科">旦</span>君子之待小人。不恶而严。李克成元是畜类。我们不幸与他相交。今既如此。作速移居。断绝往来便了。<span class="科">生</span>娘子你不知道。李克成因贪你姿色。用些东西在我家里。若不讲明。他必来和我算帐。<span class="科">旦</span>这也不妨。先与他说。欠多少。待支下月粮清还。<span class="科">生</span>这个我自理会。你且进去安排晚饭。我往街上闲步一回便来。<span class="科">旦</span>如此甚好。敛踪自合供炊爨。忍性方能免是非。<span class="科">下生</span>怒从心上起。恶向胆边生。李克成待我以不仁。吾当报之以不义。他知我回家。必来看我。家中不好做事。我且走到外边。待他来时。自有区处。<span class="科">丑醉上</span>断送一生惟有。破除万事无过。远山眉黛蘸秋波。不饮傍人笑我。<span class="科">见介</span>王先生回了。失拜失拜。<span class="科">生</span>李克成。你这厮好无理。<span class="科">丑</span>王楫小畜生。你是小军。我是营长。反叫名骂我。<span class="科">生</span>𠳶<a epub:type="noteref" href="#char02"><spu>注</spu></a>。我叫名骂你。便怎么。<span class="科">丑</span>小畜生。敢要打我。<span class="科">生</span>打你这没人伦的狗男女。便怎么。<span class="科">打介</span></p>
        
        <p class="曲"><span class="牌">排歌</span>吾本儒流。军中逗遛。无端误缔交游。<span class="夹白"><span class="科">丑</span>住我房子。用我东西。反说相交差了。可笑可笑。<span class="科">生指介</span></span>笑刀蜜口岂朋俦。作辍猖狂实楚囚。萌奸计。辱好逑。滑稽饰伪类俳优。<span class="科">指丑骂介</span>文身虏。沐冠猴。那知罪恶重山丘。<span class="科">相打介丑</span></p>
        
        <p class="曲"><span class="牌">前腔</span>藐尔穷酸。飘零可愁。蚩蚩一似蜉蝣。受人恩惠不思酬。反眼无情作寇雠。欺王法。敢自由。<span class="科">生剑砍丑介丑</span>凌尊犯上动吴钩。<span class="夹白">叫喊地方。小军王楫杀人。<span class="科">内应介</span>都知道了。<span class="科">丑</span>我就去写状。<span class="科">生</span>写状便怎么。<span class="科">丑</span></span>当官诉。<span class="夹白"><span class="科">生</span>谁来留你。<span class="科">丑</span></span>没挽留。定枭伊首令竿头。</p>
        
        <p class="落诗">持刃伤人事反常。<br />当官告理见乖张。<br />大风吹倒梧桐树。<br />自有傍人说短长。</p>
        
        <h2 id=ch14 class="chapter"><span class="出题">第十四出　协谋诬讼</span></h2>
        
        <p class="曲"><span class="牌">光光乍</span><span class="科">净上</span>年力已虺尵。使机谋。志未灰。舞文弄法多奸诡。忽闻访察怕如雷。狼奔鼠窜。无由忏悔。</p>
        
        <p class="白">识法朝朝乐。欺公日日忧。分明两句话。送我上高楼。<span class="科">笑介</span>我的本事。全靠教唆词讼。指称打点。是我一生衣食之计。倘有人家户婚田土。不明不白。鬭殴相争。不死不活。要到当官告理。便来寻我计较。设个圈套。写个状子。包他告准。帮他取胜。免不得送钱与我。那被告人家。无人主谋。也来寻我计较。我又立个主意。开条门路。就写一张诉状与他分辨。也免不得送钱与我。因此养家。尽好度日。谁料近来官清讼简。全无主顾。这是我的悔气。且耐且耐。前日李营长要与王娘子厮好。求我计较。哄那王秀才去写册。想必成了勾当。连日不曾相见。今早差人来说。要到我家会话。只得等待。<span class="科">丑上</span></p>
        
        <p class="曲"><span class="牌">前腔</span>酒色祸之媒。险些儿做出来。酒不醉人人自醉。方知好色惹非灾。遭他毒手。雠深如海。</p>
        
        <p class="白"><span class="科">见介净</span>李总营。连日少会。请问心事如何。<span class="科">丑</span>全然不济。<span class="科">净</span>我计策是妙的。只是你用得不如式了。<span class="科">丑</span>你的计策全没用处。<span class="科">净</span>为何。<span class="科">丑</span>王秀才写册去后。那娘子终日闭门静坐。教我无路可入。偶然一个晚间。他在井上打水。<span class="科">净</span>这是你造化到了。<span class="科">丑叹介</span>不是造化。乃是悔气。<span class="科">净</span>愿闻。<span class="科">丑</span>那时四顾无人。与他讲些心话。指望成交。不想才开得口。就被他将人比畜。辱骂一场而去。甚是败兴。<span class="科">净</span>他是女流。只索忍耐他些。此回不成。还有下次。<span class="科">丑</span>这个不打紧。其夫昨晚回了。听信老婆话说。拔剑杀我。被我叫破地方了。<span class="科">净</span>这王秀才极不忠厚。受你多少恩惠。便是一个老婆。不肯相让。直得讲口。<span class="科">丑</span>不要提起这事。反将我数黑论黄。百般辱骂。我心上饶不过。特来请教。要摆布他。<span class="科">净</span>这个容易。你要私下摆布当官摆布。<span class="科">丑</span>实不瞒你。他是个聪明乖觉的人。况系一名正军。如何私下摆布得他。必须当官告理。明正其罪。方出这口气。<span class="科">净</span>你果要告他。<span class="科">丑</span>他不仁。我不义。定要告他。<span class="科">净</span>李总营。你知我平日代人写状。必要开了后门。留条出路。倘被告又央我写诉状。便是我的生意。你是我的心腹朋友。比别的不同。一定要关杀了后门干事。教他没寻出路处。<span class="科">丑</span>如此甚好。足见交情。<span class="科">净想介</span>李总营。你若依我的主意。那王楫当得一个大大的罪名。<span class="科">丑</span>鬭殴之事。有何大罪名。<span class="科">净</span>你不知哩。那王秀才呵。</p>
        
        <p class="曲"><span class="牌">锁南枝</span>依律例。为犯魁。<span class="夹白"><span class="科">丑</span>犯人之魁。是第一等罪名。何能到此。<span class="科">净</span></span>持刀杀人当抵罪。<span class="夹白"><span class="科">丑</span>他虽持刀。却不曾杀得我。<span class="科">净</span>阿呀。你真是个武人。不知法度。</span>理合论尊卑。他卑你尊贵。<span class="夹白"><span class="科">丑</span>我是营长。他是小军。虽有尊卑。不相统属。<span class="科">净</span>他在你手下写册。是你部军。你是他的长官。律上一条说道。部军谋杀长官。已行者杖一百。流二千里。已伤者绞。已杀者斩。你虽不曾被杀。但做些伤痕在身上。他就该绞罪了。那时再用些谋为。</span>招成狱。没挽回。陷人坑。此为最。<span class="科">丑</span></p>
        
        <p class="曲"><span class="牌">前腔</span>凭君语。事可危。情真理亏难抵对。设或细详推。机关粉儿碎。<span class="夹白"><span class="科">净</span>律上说话。是有成法。身上伤痕。是有实迹。告我做证见。又是个铁门闩了。有甚粉碎。<span class="科">丑</span></span>图侥幸。勉强为。照原词。意方遂。</p>
        
        <p class="白">张主文你状子全要停当些。<span class="科">净</span></p>
        
        <p class="曲"><span class="牌">前腔</span>吾刀笔山可颓。倾人家命如复杯。<span class="夹白"><span class="科">丑</span>一字入公门。九牛拔不出。倘官府究出真情。反坐我诬告之罪。如何区处。<span class="科">想介净</span></span>不必恁徘徊。暂将此心昧。<span class="夹白">自古道杀人见血。刬草除根。李总营。你可用些机谋。坏些钱钞。摆布他一个下落。那娘子还是你的。<span class="科">丑</span>既为雠家。怎么那娘子是我的。<span class="科">净</span></span>夫既死。妻靠谁。这姻缘可仍配。</p>
        
        <p class="白">那时我来作伐。包得你成这椿事。<span class="科">丑笑介</span></p>
        
        <p class="曲"><span class="牌">前腔</span>姻缘事。仗大媒。花容月貌终与会。<span class="夹白">王娘子。你虽曾骂我。</span>既往我不追。将来爱相倍。<span class="夹白">你丈夫若死。是自取其祸。</span>非吾薄。莫怨悲。是伊夫运当退。</p>
        
        <p class="落诗">鼠牙雀角用深图。<br />只为求妻祸及夫。<br />计就月中擒玉兔。<br />谋成日里捉金乌。</p>
        
        <h2 id=ch15 class="chapter"><span class="出题">第十五出　刑逼成招</span></h2>
        
        <p class="曲"><span class="牌">五游朝</span><span class="科">小生上</span>试邑严明推健令。门阶寂事简词清。百里弦歌。千村花影。次第经纶齐整。</p>
        
        <p class="白">赤县郎官宰。清朝学士班。割鸡聊自试。驯雉信非难。飞鸟云光冷。调琴柳色闲。行当从此召。岂为及瓜还。下官荆湖道郧县县令周文是也。芹宫脱迹。忝登虎榜之名。枫陛传胪。曾沐凤池之宠。牛刀试政。花邑观风。百里桑麻。应知俗阜。千年桃李。可见阴功。秀麦有禽鸣。荒村无犬吠。为政先须除吏弊。下车首欲洗民冤。昨日州尊大人发下一纸状词。乃是部军谋杀长官事。事干重大。不可轻忽。已曾行牌提问。待他到来。依法究治。左右那里。快唤钧牌。<span class="科">左右唤介末带丑净生上</span></p>
        
        <p class="曲"><span class="牌">前腔</span><span class="科">丑净</span>咫尺琴堂威凛凛。分明虞芮质成庭。<span class="科">生末</span>雀角虚张。鼠牙徒逞。公道天开如镜。</p>
        
        <p class="白"><span class="科">跪介末</span>奉老爷钧牌。提王楫一起到了。<span class="科">小生</span>听点名。<span class="科">左右介小生</span>李克成。你是原告。可从实说来。如虚反坐。<span class="科">丑</span>老爷听告诉。小人呵。</p>
        
        <p class="曲"><span class="牌">啄木儿</span>为营长辖众兵。朝夕铜鱼常戒儆。<span class="夹白">小人是个头目人。未免要钤束众兵。那王楫是补伍新军。原系儒生。不遵约束。</span>恃平生志气冲霄。乱戎行不肯依承。<span class="夹白">钤束不严。是小人罪过。有不是处。未免说他几声。那王楫</span>嗔逆耳恣循凶暴性。昨夜里挟恨持刀来害命。<span class="夹白"><span class="科">小生</span>持刀杀人。所犯不小。有甚么形迹。<span class="科">丑露颈介</span></span>颈有伤痕是证明。</p>
        
        <p class="白"><span class="科">小生</span>这是一偏之说。难全信。你且带王楫上来。从实供招。免受刑法。<span class="科">生</span></p>
        
        <p class="曲"><span class="牌">前腔</span><span class="夹白">那李克成</span>心多狡素横行言巧如簧疑上听。<span class="夹白"><span class="科">小生</span>我也未曾听他。你且说个根因。我好推断。<span class="科">生</span>小人妻子。颇有姿色。李克成意欲求奸。前日小人因往军门写册。他窥见小人妻子。</span>只身去汲水。林间逞狐态。妄图交颈。<span class="夹白"><span class="科">小生</span>你妻子从也不从。<span class="科">生</span>小人妻子不从。忿欲求死。小人回来知道了。与他争论一场。</span>因此上天水违行求偏胜。一切是为幻诪张埋陷穽。<span class="夹白">他揜其不善而著其善。岂能逃老爷洞察。</span>可鉴风波平地生。</p>
        
        <p class="白"><span class="科">小生</span>这也是一偏之说。亦难信你。带那见人张有德上来。你将两边争讼情由。从实说来。若不公道。先打四十。<span class="科">净</span>老爷台下。岂敢偏向。若论公道。先作李克成不是。后作王楫不是。<span class="科">小生</span>你先说李克成的不是与我听。<span class="科">净</span>王楫是新军。未知军中事体。李克成须要指引他方好。每见王楫言语差错。便要骂他。见王楫行动迟慢些。便要打他。这是凌虐军伴。果然李克成不是。<span class="科">小生</span>你说王楫的不是与我听。<span class="科">净</span>那王楫是读书人。有些志气。见他平日欺凌。不能忍耐。怀恨在心。前晚李克成醉中遇着王楫。又骂几声。王楫忒性急了些。一时忿气发作。把剑砍将去。此时小人偶然走过。看见势头来得狠。把王楫后手一扯。止伤得李克成的颈。幸喜不曾害命。<span class="科">丑</span>那时若无他劝。小人的头千个也落了。<span class="科">生</span>这是买来的硬证见。老爷不要听他。<span class="科">小生</span>𠳶<a epub:type="noteref" href="#char02"><spu>注</spu></a>。都不许多说。这情由我都知道了。李克成哄诱他妻子。王楫忿恨杀他。此是世之常事。王楫招也不招。<span class="科">生</span>小人素读圣经。颇知王法。并无此情。<span class="科">小生</span>叫左右的。他既不肯招。可用刑法。<span class="科">用刑介生哭</span>天那。好苦。身体发肤。受之父母。平日不敢毁伤。我那娘呵。今遭诬陷。其实受刑不过。只得招罢。<span class="科">写供介</span></p>
        
        <p class="曲"><span class="牌">三段子</span>衔冤耿耿。这谋人皆由怒情。<span class="夹白"><span class="科">小生</span>你怒他甚么事。<span class="科">生</span></span>吾妻守贞。恨伊行求奸肆淫。<span class="夹白">妻子说与小人知道。一时忿怒。寻他厮闹。</span>偶见他独行身酩酊。青萍误触伤其颈。有此从实供称。伏惟裁省。</p>
        
        <p class="白"><span class="科">小生</span>供状既完。放了刑具。王楫。你是小军。他是营长。你去杀他。比依部军谋杀本管营长已伤者律。该问绞罪了。<span class="科">生哭介</span>老爷。皇天可怜。那李克成呵。</p>
        
        <p class="曲"><span class="牌">归朝欢</span>冤家的。冤家的。一时互争。谁知道匍匐入井。<span class="夹白">问我绞罪。不胜冤枉。<span class="科">低声</span></span>吾心地。吾心地怎平。这微躯今做了浮生画饼。<span class="夹白"><span class="科">哭介</span>罢罢罢。我王楫呵。一死不足惜</span>只愁高堂有母桑榆景。寡妻弱子踪无定。正是死别生离泪各倾。</p>
        
        <p class="白"><span class="科">小生</span>左右。把王楫上扭带去监了。待申过本州。转详刑部。倒下来上他长枷。秋后处决。李克成问拟杖罪。张有德供明。</p>
        
        <p class="落诗">琴堂断案重如山。<br />祗为饶人一着难。<br />可信片言能折狱。<br />莫将王法等闲看。</p>
        
        <h2 id=ch16 class="chapter"><span class="出题">第十六出　狱中冤恨</span></h2>
        
        <p class="白"><span class="科">末上</span>天堂无则已。有则君子登。地狱无则已。有则小人入。自家乃郧县狱中禁子叶清是也。我身居囹圄。役在圜扉。桎梏盈眸。胥是衔冤之态。锣铃振耳。无非御暴之声。智者比为福堂。羲经谓之丛棘。笞杖徒流绞斩。皆吾掌握之中。智仁圣义忠和。岂彼往来之地。苟知三德。免属五刑。因不能约法三章。乃至于胡为十恶。凭三寸舌。酿成今日之愆。到五更头。追悔昔时之过。有孚之窒。或由煅炼而成招。无妄之灾。必望平反而释罪。关防出入。门禁甚严。点检行藏。人心难纵。晨昏钤束。遂称凌虐罪囚。锁钥疎通。便道朦胧官府。夏台商履尝酬我。羌里姬文更怨谁。<span class="科">笑介</span>昨日本县大老爷发下一个犯人。元是涿州解来补伍军丁。只因杀伤营长。问成绞罪。不免唤他过来。索些常例油火钱。却不是好。<span class="科">叫介生扮囚上</span></p>
        
        <p class="曲"><span class="牌">挂真儿</span>懊恨奸雄张健吻。罗钳吉网交侵。缧絏羁縻。栏楯严紧。飞燕无由传信。</p>
        
        <p class="白"><span class="科">揖介末</span>𠳶<a epub:type="noteref" href="#char02"><spu>注</spu></a>。你是那里来的。<span class="科">生</span>是本县发下来的犯人。<span class="科">末</span>问何罪名。<span class="科">生</span>是绞罪。<span class="科">末</span>既是绞罪。死在头上了。为何这等大样。见我不跪。<span class="科">生</span>罪自在我。跪之何益。<span class="科">末</span>既不跪我。何不把油火钱送来。<span class="科">生</span>家贫乏钞。<span class="科">末</span>靠山吃山。靠水吃水。我做禁子。不过靠这几个犯人养家活口。若依你说。我妻子靠谁。你既是绞罪犯人。论官法该上押床的。且请你试一试。<span class="科">押床介</span></p>
        
        <p class="曲"><span class="牌">扑灯蛾</span>区区补伍军。犯法来囚禁。身据蒺藜中。兀自昂昂强横也。不道流年将尽。须知犬羊已入虎之群。<span class="夹白"><span class="科">生</span>事出无奈。望乞长官照顾。<span class="科">末打介</span></span>照顾恁无情大棍。<span class="夹白"><span class="科">生哭介</span>好苦。<span class="科">末</span></span>打你碎如粉。秋后省条绳。<span class="科">生</span></p>
        
        <p class="曲"><span class="牌">前腔</span>乍来狴犴门。妻子未通问。要我油火钱。争奈孤寒贫困也。愿赐推心垂悯。<span class="夹白"><span class="科">末</span>油火钱不肯送来。反要我怜悯。<span class="科">生</span></span>我只索将情告恳。且不必发愤。<span class="夹白">长官。你宽了我刑具。</span>日后致殷勤。<span class="科">旦送饭上</span></p>
        
        <p class="曲"><span class="牌">挂真儿</span>不幸良人遭困顿。精神恍惚如醺。音耗萧疎。饔餐艰窘。狴犴威严难近。</p>
        
        <p class="白">闭门家里坐。祸从天上来。奴家丈夫因与李克成鬭殴。被他诬告监禁在狱。今早煮些茶饭送来。此间是监门前了。<span class="科">见介末</span>娘子何家宝眷。<span class="科">旦</span>奴家是犯人王楫之妻。<span class="科">末背介</span>这个穷酸。有这美妻。罢罢罢。冤家与他结不成了。<span class="科">向旦介</span>敢是娘子来送饭。<span class="科">旦</span>正是。求长官方便。<span class="科">末开门介旦</span>好苦。监房深暗。不知我丈夫在那里。<span class="科">末</span>在后北监。此处就是。<span class="科">旦叫介生</span>娘子来了。我在这边押床上。<span class="科">抱哭介</span></p>
        
        <p class="曲"><span class="牌">哭相思</span>夫妇飘零诚可愍。不期此处同戕命。</p>
        
        <p class="白"><span class="科">旦</span>官人。昨日大老爷如何问了。<span class="科">生</span>娘子。你还不知道。我不好了。将我问做部军谋杀本管长官。已成伤者。律该绞罪。<span class="科">旦</span>有这等事。岂不痛杀我也。<span class="科">哭倒介生</span>死生有命。娘子苏苏。<span class="科">末</span>天上人间。方便第一。你们夫妻义重。放起来讲话。<span class="科">放生起生抱旦哭介</span></p>
        
        <p class="曲"><span class="牌">山坡羊</span>蓦遇了人中玁狁。平白地祸生予盾。<span class="夹白"><span class="科">末</span>王先生不消愁烦。君子谓囹圄为福堂。以其可悔过而迁善也。<span class="科">生</span></span>难道福堂能惩忿。<span class="夹白"><span class="科">怒介</span>娘子。</span>气腾腾。双眸日几瞋。<span class="夹白">李克成。你那天杀的。</span>狼心狐态相延引。<span class="夹白"><span class="科">旦</span>只为奴家不幸。致有此祸。<span class="科">生</span></span>卖俏欺贫。安能容忍。<span class="夹白">娘子。我幼抱奇才。长存大志。今日问成绞罪。秋后就要处决了。</span>难存。青春没几分。冤魂。深秋赴九阴。</p>
        
        <p class="白"><span class="科">旦</span>官人。事既如此。且放下念头。请吃些茶饭。<span class="科">生</span>娘子。我念头不在饮食上了。怎生吃得下去。<span class="科">旦悲介</span></p>
        
        <p class="曲"><span class="牌">前腔</span>暗昏昏天摇地震。闷恹恹神疲心隐。<span class="夹白">官人。苦你</span>急煎煎桎梏如缗。<span class="夹白"><span class="科">生</span>这也不妨。只是昨日两腿都被打坏了。<span class="科">旦看哭介</span></span>赤斑斑肢体俱箠损。<span class="夹白">李克成你那贼。</span>恨此人冲冲烈火焚。崩摧五内如斤刃。饮痛衔冤。没身难冺。谆谆。衷肠叵尽论。纷纷。相看祗泪淋。</p>
        
        <p class="白"><span class="科">末</span>我做几年禁子。送饭的女人见了多少。没有你两个这等恩爱的夫妻。</p>
        
        <p class="曲"><span class="牌">前腔</span>可惜恁情联合卺。今做了离鸾伤影。<span class="夹白">王先生。你</span>本是个席上之珍。怎当他虎势豺心狠。<span class="夹白"><span class="科">旦</span>强弱不敌。理势然也。只是家贫乏用。放心不下些。<span class="科">末</span>王娘子</span>且放心。吾当与处分。<span class="夹白"><span class="科">旦</span>多蒙你照顾。只愁早晚饮食不便。<span class="科">末</span>方才还指望索你丈夫油火钱。今见你冤苦如此。断然要不成了。自此以后。</span>晨昏饮食吾供应。<span class="夹白">王娘子。只他身上呵。</span>损破衣裳频来缝纫。<span class="夹白"><span class="科">旦</span>这是奴家己事。不劳分付。但愁患难之中无以报德。<span class="科">末</span></span>休颦。扶危君子仁。<span class="夹白"><span class="科">生旦</span>日子长久。怎么劳你这许多。<span class="科">末</span></span>应承。终当不易心。</p>
        
        <p class="落诗">懊恨狂夫太不才。<br />搆媒良善受非灾。<br />丧门白虎犹黏体。<br />又撞黄旛豹尾来。</p>
        
        <h2 id=ch17 class="chapter"><span class="出题">第十七出　避兵失侣</span></h2>
        
        <p class="曲"><span class="牌">铁马儿</span><span class="科">净领兵上</span>军威锐。军威锐。飞电轰雷。屠州破邑。朽坠枯摧。管教驰骤中原遍。山川重润日重辉。</p>
        
        <p class="白">自家东平郡王安禄山是也。本营州杂胡。得大唐天子宠任。富贵之极。与上同宴。出入禁中。拜贵妃为母。赐洗儿钱。亵慢神器。更不疑惑。今上春秋既高。武备废弛。有轻中国之心。因此起兵打下许多城子。已命贾循守范阳。吕知诲守平卢。高秀岩守潼关。大阅誓众。引兵而南。众将校听我分付。<span class="科">众应介净</span>吾自起兵以来。攻城剠地。势如破竹。河北州县。已望风披靡。范阳卢龙密云渔阳汲业六郡。皆为吾有。可奈常山太守颜杲卿。与长史袁履谦等。抗敌不服。已令史思明征讨。想在目下剿灭。各部将士俱要用心并力。攻取东京。得下剠来的子女玉帛。各各分赏。<span class="科">众应介</span>愿乘势就此攻进。<span class="科">转行介</span></p>
        
        <p class="曲"><span class="牌">番鼓令</span>铁骑铜驼万里威。神钲。羯鼓势如催。撚指东京累卵危。看得胜凯歌回。<span class="科">并下丑老旦奔上</span></p>
        
        <p class="曲"><span class="牌">水底鱼儿</span>胡马长围。金汤一旦隤。民居煨烬。孤寡苦无归。民居煨烬。孤寡苦无归。</p>
        
        <p class="白"><span class="科">丑</span>屋漏更遭连夜雨。<span class="科">老旦</span>船迟又撞打头风。<span class="科">悲介</span>姐姐。我孩儿久在卫所。女儿又选入宫。只愁年老家贫。难以度日。谁想安禄山作乱。军马临城。人民逃窜。如何是好。<span class="科">丑</span>妹子。岂不知大驾蒙尘。巡幸西蜀。多少妃主王孙。皆委而去。我和你区区妇人。何足惜哉。此处不好安身。且寻山野僻静所在。暂避几日。再作区处。<span class="科">老旦</span>我们女流。不识途路。如何去得。<span class="科">丑指介</span>妹子。你看前面有两个人行来。想亦是避难的。待我去问他分晓。<span class="科">末小外奔上</span></p>
        
        <p class="曲"><span class="牌">前腔</span>犬虏扬麾。干戈犯帝闱。生灵涂炭。触目岂胜悲。生灵涂炭。触目岂胜悲。</p>
        
        <p class="白"><span class="科">见介老旦</span>孙天彝。陈献夫。我小儿不在家。当此变乱。怎生理会。<span class="科">末小外</span>王姆姆。这是国家气数。不消说得。幸有韩妈妈同行。又可相为依倚。作速趱向前去。寻个避处方好。<span class="科">丑</span>正是。正是。<span class="科">急行介</span></p>
        
        <p class="曲"><span class="牌">缕缕金</span>伤民业骤成灰。衣冠遭丧乱。叹暌违。<span class="科">内锣鼓喊声众惊介</span>郊野酣新战。军声堪畏。<span class="科">哭介</span>神销股栗泪交垂。相看各狼狈。</p>
        
        <p class="白"><span class="科">丑老旦</span>军声渐近。如何是好。<span class="科">末小外</span>二位妈妈且在此草丛中一躲。我二人往山坡高处望他过了。再行前去。正是暂栖荆棘下。免被虎狼吞。<span class="科">并下净领兵上</span></p>
        
        <p class="曲"><span class="牌">番鼓令</span>羽斾云旌遍四陲。笑谈功业渐增培。驱逐辔舆过马嵬。唐国事。已倾颓。</p>
        
        <p class="白"><span class="科">净</span>适闻唐天子播迁西蜀。妃主王孙。尽皆弃了。众将校可趱前去。占了京城。其余州县望风解体。不攻自下矣。<span class="科">众应介</span>敌国尽在于舟中。还师已期于座下。奉大王指麾。敢不从命。<span class="科">净</span>铁骑如云旗蔽空。要从京国显肤功。<span class="科">众</span>饶他能展凌云翅。都在樊笼一网中。<span class="科">并下末小外奔上</span></p>
        
        <p class="曲"><span class="牌">缕缕金</span>身匍匐。路盘回。来寻王氏母。义相随。<span class="夹白"><span class="科">叫介</span>王姆姆。韩姆姆。如何都不见了。天那。好苦。<span class="科">悲介</span></span>俄顷轻抛放。吾侪之罪。桑榆暮景两虺尵。怎禁这颠沛。</p>
        
        <p class="白"><span class="科">叫介</span>王姆姆。韩姆姆。此处叫他不见。再赶前去寻觅。多少是好。同时患难及人老。各处追呼尽友情。<span class="科">并下丑上</span></p>
        
        <p class="曲"><span class="牌">双劝酒</span>形衰气㾦。难逃祸祟。山颠水隈。莫知进退。<span class="夹白"><span class="科">叫介</span>妹子在那里。怎么教他不应了。<span class="科">悲介</span>天那。好苦。寻叫妹子不见。教我独身如何是好。</span>迷踪岐路枉徘徊。<span class="科">哭介</span>争奈衷肠痛摧。</p>
        
        <p class="白"><span class="科">叫介</span>妹子。妹子。此处叫他不见。不免赶向前去。定要寻他同行。正是孤身流泪处。暮景断肠时。<span class="科">叫介下老旦行上</span></p>
        
        <p class="曲"><span class="牌">前腔</span>心如刃锥。魂飞魄碎。风声鹤唳。谓是兵追。<span class="夹白"><span class="科">叫介</span>姐姐在那里。怎么叫不应了。<span class="科">悲介</span>天那。好苦。寻叫姐姐不见。教我独身呵。</span>伶仃孤苦欲何为。<span class="科">哭介</span>怎禁得许多流泪。</p>
        
        <p class="白"><span class="科">叫介</span>姐姐。姐姐。此处叫他不见。不免赶向前去。定要寻他同行。<span class="科">内喊介老旦</span>你看兵马又来了。只得寻个僻处。去再躲一回。</p>
        
        <p class="落诗">姊妹携行避犬戎。<br />不期相失草丛中。<br />衰龄两地成飘泊。<br />落日荒山泣路穷。</p>
        
        <h2 id=ch18 class="chapter"><span class="出题">第十八出　处分后事</span></h2>
        
        <p class="曲"><span class="牌">紫苏丸</span><span class="科">生上</span>误婴缧絏属皋陶。咫尺天光不照。填腔怨气冲云表。顾圜扉形影无聊。</p>
        
        <p class="诵"><span class="牌">谒金门</span>愁脉脉。目断云山南北。人似触蛮争地日。谁惜有孚而窒。　　此际魂销丛棘。赵璧自怜完未得。那堪清泪滴。</p>
        
        <p class="白"><span class="科">叹介</span>小生自从监禁以来。不觉又过三月。多蒙叶长官宽我刑具。供我饮食。比别的囚犯不同。此恩难报。只是我妻子在外。乏人依赖。母妹在家。不知安否。总上心来。不胜伤感。好似和针吞却线。系人肠肚刺人心。<span class="科">悲介末上</span>可笑人移山不去。遂成天与水违行。可怜王秀才被李克成诬告。问成死罪。今早刑部详允文书下来。只待秋后处决了。未免报他知道。<span class="科">见介生</span>小生久负厚恩。愧无寸报。倘有天开眼之日。决不忘你。<span class="科">末</span>王先生休说那话了。你的罪名文书。刑部已详允下来。及早打点后事。<span class="科">生</span>果是这等。岂不痛杀我也。<span class="科">哭倒介末扶介</span>王先生苏苏。</p>
        
        <p class="曲"><span class="牌">画眉笼锦堂</span>不必恁心焦。死生前定孰能逃。<span class="夹白">你和李克成呵。</span>想宿缘深搆。今世相遭。伤情处幼子呱呱。更苦着焭妻悄悄。<span class="夹白"><span class="科">生</span>我死在此。家乡那里知道。<span class="科">末</span></span>天涯杳。目断乡关。路迷烟草。</p>
        
        <p class="白"><span class="科">生</span>我死不足惜。叶长官。只是受你许多恩惠呵。</p>
        
        <p class="曲"><span class="牌">锦堂观画眉</span>难报。恩德山高。刑期在迩。残躯败叶风飘。<span class="夹白">今生不能彀报你了。</span>料得阴灵黄泉感奋多少。苦妻儿孤寡何依。念母妹颠连无告。万般萦绊言靡尽。那堪此心如捣。</p>
        
        <p class="白"><span class="科">末</span>王先生请免愁烦。我且问你。倘或典刑之后。令正还是守制。还是改嫁。<span class="科">生</span>。吾妻年少无倚。说甚么守制。我在时尚惹出这祸。害了性命。况我死后。难保无事。由他自去改嫁。<span class="科">末</span>既是如此。我有一言。不好说得。<span class="科">生</span>你是我恩人。有话尽说。<span class="科">末</span>我新丧偶。尚未续弦。令正既是嫁人。何不与我成婚。令郎是我抚育。延你宗嗣。令堂接来奉养。代你孝心。彼此两全。尊意若何。<span class="科">生</span>如此甚好。吾所愿也。<span class="科">末</span>虽则如此。不知令正允否。<span class="科">生</span>荆妻即刻就来。我与当面说过了。不必多虑。<span class="科">旦上</span></p>
        
        <p class="曲"><span class="牌">霜天晓角</span>梦魂颠倒。冤抑无门告。恨煞奸雄啰唣。令人痛苦如熬。</p>
        
        <p class="白">开门。<span class="科">末</span>令正来了。<span class="科">开门见介生</span>娘子。我不好了。<span class="科">旦</span>却是为何。<span class="科">生</span>你问叶长官便知道了。<span class="科">末</span>王娘子。你官人罪名文书。刑部已详允下来。秋后就该处决了。<span class="科">旦</span>天那。不信有这等事。好痛杀我也。<span class="科">哭倒生扶介旦</span></p>
        
        <p class="曲"><span class="牌">黄莺穿皂袍</span>拆我凤鸾交。痛儿夫弃市曹。岂甘瞑目南柯道。奸豪计挠。鹪鹩破巢。苍苍胡不彰公道。异乡孤寡。有谁依靠。高堂甘旨。有谁品调。生离死别俱堪恼。</p>
        
        <p class="白"><span class="科">生</span>这是我命当如此。不消怨了。只是我有一言要对你说。<span class="科">旦</span>死生之际。有事尽说。<span class="科">生</span>我事势到此。不得不说了。<span class="科">哭介</span>娘子。你嫁我十年。不曾一日安饱。我死之后。你年少子幼。终身不了。这叶长官近时丧偶。莫若嫁他。一则全你孤寡之命。一则遂我报谢之心。不知尊意如何。<span class="科">旦</span>自古道。忠臣不事二君。烈女不更二夫。官人今日之祸。皆由我而得。临刑之时。甘与同死。只因婆婆在堂。乏人侍养。以终天年。孩儿在怀。乏人乳哺。以延宗嗣。二事在心。苟存性命。姑俟亲终子壮。必当追随于九泉之下。誓不改节。<span class="科">生</span>娘子。你休执迷。我在时遇着李克成。送了我的性命。倘我死后。另遇一个李克成一般的来。岂不连你性命休了。<span class="科">旦</span>这是身后之事。奴家自能理会。但官人在此。多蒙叶长官照拂。<span class="科">拜介</span></p>
        
        <p class="曲"><span class="牌">皂袍罩黄莺</span>久荷如天怀抱。誓来生报恁恩劳。<span class="科">抱生哭介</span>一言永诀在今朝。忍捐旧爱为新醮。暗魂销。衷肠缕缕。空惹泪凝条。<span class="科">合</span></p>
        
        <p class="曲"><span class="牌">尾声</span>痛呼号。愁倾倒。一生心事枉推敲。梦熟黄粱方是了。</p>
        
        <p class="落诗">死别生离尽可伤。<br />丁宁后事免乖张。<br />归家不敢高声哭。<br />祗恐婴儿也断肠。</p>
        
        <h2 id=ch19 class="chapter"><span class="出题">第十九出　卖儿系珠</span></h2>
        
        <p class="曲"><span class="牌">满庭芳</span><span class="科">外末行上外</span>岐路峥嵘。长亭苍莽。天涯岁月遨游。商通方物。孤枕一灯秋。<span class="科">末</span>谁道陶朱致产。为奔尘两鬓飕飕。追随着敝裘羸马。今日喜回头。</p>
        
        <p class="白"><span class="科">外</span>北去关河远。南来岁月长。<span class="科">末</span>所经多旧馆。浪迹重凄凉。<span class="科">外</span>老汉姓王。名章。字子循。陕西人氏。因往江西等处买卖。淹留二年。今喜趁些利息。收拾回家。在此荆江道经过。王安。前边公廨是甚么所在。<span class="科">末</span>告老员外知道。此间是郧阳驿前了。<span class="科">外</span>行了半日。甚觉饥渴。且在此处买些酒饭吃了。再行未迟。<span class="科">末</span>驿西有个酒肆。请即过去。<span class="科">外</span>才离走毂奔蹄处。<span class="科">末</span>便到当垆涤器家。<span class="科">并下旦抱儿行上</span></p>
        
        <p class="曲"><span class="牌">月云高</span>愁城冤薮。坚深与谁剖。最苦分鸾日。屈指应非久。亲老儿孤。凄凉两僝僽。生死虽云命。难道尽遭阳九。事到头来不自由。强步含羞何处投。</p>
        
        <p class="白">奴家丈夫问成绞罪。秋后就要处决。昨日分付我改嫁叶长官。<span class="科">悲介</span>好苦。丈夫。我与你十年夫妇。尚不知我心事。我若有改嫁之心。怎见得害了你的性命。可怜古人从其治命。不从其乱命。他只因刑期将近。神思昏愦。以致言语舛错。故此奴家吞悲含忍。不与深辨罢了。为今之计。丈夫罪既该死。奴家先求个自尽。表我心事。使丈夫九泉之下。亦得瞑目。只是我孩儿在怀。没有下落。意欲寻个好善人家。过继与他为子。一则全他性命。二则延王门宗嗣。<span class="科">哭介</span>我那儿呵。在我怀中五年。时刻不离。今日事出无奈。不要怨做娘的。抱你出来。为分离之计。街坊市上。不知你遇着那一个有缘的父母。不免再行前去。<span class="科">行介</span></p>
        
        <p class="曲"><span class="牌">前腔</span>风尘奔走。栖栖丧家狗。誓死明初志。抱子先求售。<span class="夹白"><span class="科">悲介</span>我那儿呵。</span>今日娘怀。明朝在谁手。此际情何限。天地同高厚。说到堪伤泪自流。沈痛黄泉兀未休。</p>
        
        <p class="白"><span class="科">外末上</span>身离竹锁桥边地。眼望云横岭外天。作急趱行路程。<span class="科">外</span>王安。你看那妇人抱着一个孩儿。走来走去。啼啼哭哭。不知为何。<span class="科">末</span>要知心内事。但听口中言。待小人去问他。便见分晓。<span class="科">问介</span>娘子为何啼哭。<span class="科">旦</span>客官不好说得。奴家丈夫。为事在狱。欲卖这小儿来用。一路行来。没个好主。故此啼哭。<span class="科">外</span>可怜可怜。<span class="科">见介</span>我闻娘子是北方声音。因何到在此地。<span class="科">旦</span>奴家本贯涿州郭氏。丈夫王楫。抵补军伍到此。<span class="科">外</span>在此当军。为甚事在狱。<span class="科">旦</span>承问及。容奴家告禀。</p>
        
        <p class="曲"><span class="牌">宜春令</span>吾夫是合绞囚。<span class="夹白"><span class="科">外</span>因何犯此重罪。<span class="科">旦</span></span>为奸豪攒成寇雠。<span class="夹白"><span class="科">外</span>想未详允。或有可生之路。<span class="科">旦</span></span>青蝇未聚毫端。无计祈天宥。<span class="夹白"><span class="科">外</span>丈夫果有不测。正当育孤守寡。为何把儿弃了。<span class="科">旦</span>丈夫死期既近。奴家义不独生。</span>拚舍这弱息螟蛉。要表我终身箕箒。<span class="夹白"><span class="科">外</span>你令郎既要与人。不知肯托老夫么。<span class="科">旦</span></span>若得携归鞠育。感当不朽。<span class="科">外</span></p>
        
        <p class="曲"><span class="牌">前腔</span>听伊语。见虑周。使人闻心伤眉皱。<span class="夹白">娘子。我老夫呵。</span>暮龄无嗣。希求令子承吾后。<span class="夹白"><span class="科">旦</span>如此甚好。<span class="科">外</span>既蒙见允。乞借令郎一看。<span class="科">旦放儿在地外看介</span>好好。真英物也。</span>想元是天上麒麟。今做了璞中琼琇。<span class="夹白">娘子。你家姓王。老夫亦姓王。若论祖先。未必不是同宗。请问令郎何名。<span class="科">旦</span>小字九龄。<span class="科">外</span>元仍此名。我也不改了。</span>管取气求声应。箕裘胥茂。</p>
        
        <p class="白">老夫陕西商人。在此经过。囊无余钞。聊奉白金三两。少充茶礼。待令郎成立。自有厚报。<span class="科">放银在地介旦</span>此礼本不当受。但我。夫妻处死生之际。不敢虚辞了。<span class="科">哭介</span>我那儿呵。此时别去。今生不得相见了。我婆婆临别。付我明珠一颗。欲为后会之计。目下我夫妻俱死。此珠终至失所。孤我婆婆之望。不若系在儿颈上。倘长大成人。未免见鞍思马。睹物伤情。虽没处讨你父母。或者婆婆天年未终。犹得还珠合浦<span class="科">抱儿介</span></p>
        
        <p class="曲"><span class="牌">前腔</span>儿灵慧。睁两眸。似教娘斯须挽留。<span class="科">珠系颈介</span>明珠悬项。穷源推本应根究。<span class="夹白"><span class="科">放儿在地介</span>孩儿。你长大成人。</span>图功业志气从新。思骨肉宗支寻旧。<span class="夹白"><span class="科">外</span>娘子且请宽心。不必过于丁宁。<span class="科">旦</span></span>虽是丁宁无数。儿能知否。</p>
        
        <p class="白"><span class="科">外</span>娘子。老夫大胆了。<span class="科">抱儿介旦</span>蒙老员外厚赐。奴家依命了。<span class="科">取银介对末</span>孩儿此去。全仗总领哥照顾。<span class="科">末</span></p>
        
        <p class="曲"><span class="牌">前腔</span>娘珍重。莫过忧。我东人仁慈罕俦。既蒙付托。提携保护孚盈缶。<span class="夹白">小官人此去长大成人呵。</span>冀十年异地成身。看一旦故园回首。方信萍归大海。相逢非偶。</p>
        
        <p class="落诗">哀哉母子泣西东。<br />泪眼徬徨似梦中。<br />一叶浮萍归大海。<br />人生何处不相逢。</p>
        
        <h2 id=ch20 class="chapter"><span class="出题">第二十出　夫妻永诀</span></h2>
        
        <p class="曲"><span class="牌">金珑璁</span><span class="科">生上</span>冤深愁似海。那堪缧絏累累。疑是有命安排。刑期如指日。心绪已成灰。龙蛇临岁叹梁摧。</p>
        
        <p class="白">薤上露。何易晞。露晞明朝更复落。人生一去何时归。<span class="科">叹介</span>小生大狱已成。死期将至。在此度日如年。束手听命。只是我妻少年美貌。终身不了。前日因叶长官丧偶。欲待说与成婚。我妻不从。反有誓甘同死之意。可伤可伤。连日不曾进来。不知何故。今日想必到此。不免与门上禁子说知。方便匙钥则个。<span class="科">说介内应旦提筐篮上</span></p>
        
        <p class="曲"><span class="牌">前腔</span>狱成知莫解。槁砧半属尘埃。亲瓜葛。忍分开。九原心不死。千古恨难埋。斯须永诀枉悲哀。</p>
        
        <p class="白">连理树。青青荣。一夜霜风威凛冽。双枝崩裂成凋零。<span class="科">悲介</span>奴家丈夫在狱。既是死数。昨日将孩儿九龄。卖与陕西商人。得银三两。今日买些酒肉之类。进去一看。呀。喜得监门正开。不免迳入。<span class="科">见介生</span>娘子来了。你连日在家何干。<span class="科">旦</span>家中缺乏。昨日蒙近邻周妈妈来说。城西冯老安人。欲请奴家教习女工。先送礼银三两为定。明日就到他家去了。<span class="科">生</span>如此甚好。只是孩儿费手。<span class="科">旦哭介生</span>娘子。为何说着孩儿。就烦恼起来<span class="科">旦</span>我不为孩儿烦恼。只虑奴家一去。便得两月方回。无人看你。故此伤感。<span class="科">生</span>娘子不消烦恼。目下天热。监中秽气太重。不宜进来。正该往彼度日。稍待秋凉再会。你筐篮中是何物。<span class="科">旦</span>官人久蒙叶长官看承。愧无寸报。如今买些酒肉。晚间官人请他一叙。少表敬私。<span class="科">生</span>如此甚好。<span class="科">旦</span>所存之银。官人留下盘缠。<span class="科">生</span>此物亦有用处。只是费你心力。<span class="科">旦</span>且暂收用。倘有工银。再央人寄进来。<span class="科">生悲介</span>我在此束手待毙。要银何用。<span class="科">旦</span>官人免愁烦。只是命该如此。<span class="科">生</span>天那。可怜。</p>
        
        <p class="曲"><span class="牌">尾犯序</span>月犯少微灾。泰岳其颓。梁木其坏。<span class="夹白">娘子。我小生呵。</span>冠世英雄。恨今为弃材。<span class="夹白"><span class="科">旦</span>天作之孼。毋足深怪。<span class="科">生</span></span>堪怪。素不忤三章令典。谁知做五刑魁宰。莫不是玉楼作记。天上有人催。<span class="科">旦</span></p>
        
        <p class="曲"><span class="牌">前腔</span>玉树梦中埋。十载夫妻。一旦分爱。<span class="夹白"><span class="科">生</span>娘子。我和你几月之间。情如流水。迹似浮云了。<span class="科">旦</span></span>流水浮云。任悠悠不回。<span class="夹白"><span class="科">生</span>倘情缘未断。后世了你的恩债。<span class="科">旦</span></span>恩债。倘或是三生未了。还拟得九泉可待。最苦着衰亲幼子。无计吊幽怀。<span class="科">生哭</span></p>
        
        <p class="曲"><span class="牌">前腔</span>凝咽泪盈腮。执手相看。魂荡天外。谁料花颜。攒成祸阶。<span class="夹白"><span class="科">旦</span>官人在此。日长似岁。怎生聊赖。<span class="科">生</span></span>聊赖。恁可念亲当衰老。恁可念儿方傀儡。还须要存亡一视。加意厚栽培。</p>
        
        <p class="白"><span class="科">内催介</span>监禁之中。非哭泣所在。有话快说。打发出去。倘官府知道。不当稳便。<span class="科">生</span>外边催了。娘子可低声说罢。<span class="科">旦背立低声介</span></p>
        
        <p class="曲"><span class="牌">前腔</span>你兀自计安危。忘却残躯已是浮荄。<span class="夹白">好苦。你只知自家将危。丁宁后事。岂知奴家死在旦夕了。不好说得。</span>欲与分明。恐伊行骇猜。<span class="夹白"><span class="科">生</span>娘子不必悲怨了。且自宁耐。<span class="科">旦对生介</span></span>宁耐。奴只虑君身废殒。君莫虑奴心忍改。<span class="夹白">官人。</span>须识破死归生寄。毋得恁徘徊。</p>
        
        <p class="落诗">死别生离不忍论。<br />匆匆含泪出圜门。<br />三秋若瞬谁怜我。<br />九地如归妾待君。</p>
        
        <h2 id=ch21 class="chapter"><span class="出题">第二十一出　真武灵应</span></h2>
        
        <p class="曲"><span class="牌">西地锦</span><span class="科">小外上</span>北极玄机周遍。功多金阙调元。齐光日月神通显。万灵普济无边。</p>
        
        <p class="白">善哉善哉。天地大公。鬼神阴鉴。福善祸淫。昭昭如电。吾乃玉虚师相玄天上帝是也。北辰合德。春日同仁。赞化玉清。道生天而至妙。调元金阙。功裨帝以难名。契真宰于东皇。对长生之南极。乾坤比寿。永覆载于万灵。日月齐光。常照临于六合。马赵温关四将何在。<span class="科">众扮四将立定介小外</span>汝等听吾法旨。今有涿州节妇郭氏。因夫受害。含冤求死。照得本妇阳数未尽。尚有夫荣子贵之日。况他婆婆盛氏。飘流怀庆地方。离此千里。汝等当加保护。移送至彼。明日使他姑妇相逢。同往京都。毋得违误。枉害生灵。<span class="科">众应介旦行上</span></p>
        
        <p class="曲"><span class="牌">传言玉女</span>事势颠连。岂识衷肠哀怨。魂摇心战。争奈他泪血纷纷如霰。红颜薄命。古今常见。</p>
        
        <p class="诵"><span class="牌">醉花间</span>休思省。怕思省。思省心如骾。怨气彻重霄。失却阳乌影。　　窃叹我生初。浮躯成画饼。自靖对苍苍。江澄山月冷。</p>
        
        <p class="白"><span class="科">悲介</span>奴家前日弃了孩儿。昨日别了丈夫。心事已完。只欲求个舍生之所。以明我从一而终之义。迤逦行来。此处是太和山了。你看盘道萦回。峭岩苍郁。山上有真武庙。金殿压云。玉坛和月。诚是岳宗灵宅。素闻此神感应。不免上去礼拜一番。多少是好。<span class="科">行介</span>呀。你看庙貌巍峨。神威赫奕。瞻仰之间。不觉身世两忘。形神俱化。奴家生虽不遇其时。死则实得其地矣。<span class="科">拜介</span></p>
        
        <p class="曲"><span class="牌">香罗带</span>神灵在旻天。阴垂鉴怜。良人受冤将丧元。自知罪重怎求全也。<span class="夹白">丈夫既死。奴家义不独生。故于丈夫未死之前。先来求个自尽。</span>初志定。此身捐。<span class="夹白">伏祈神道</span>明彰报应严雷电。务须曲直分明也。稽颡皈依在九泉。</p>
        
        <p class="白"><span class="科">行看介</span>呀。此处是个渊泉。上空下洞。深昧不测。只见瘦藤老柏涵秋色。古壁苍崖倚太虚。正是我托身之所也。</p>
        
        <p class="曲"><span class="牌">前腔</span>斋明陟此巅。中心了然。前峰后峰中险渊。紫烟翠霭互缠绵也。<span class="夹白">我在此呵。</span>神已适。意相便。归根复命浑无玷。<span class="夹白"><span class="科">悲介</span>我婆婆小姑在家悬望。丈夫在监悬望。孩儿在路不知如何。总上心来。顾不得这许多了。</span>要求骨肉相逢也。更觅轮回再世缘。</p>
        
        <p class="白"><span class="科">投渊介四将救起移行介小外</span>郭氏听我分付。你阳数未尽。不可轻生。欲全夫命。急往京都。寻问袁天纲。自有好处。我已施神力。送你在千里之外了。明日就有亲人相见。数年之后。夫荣子贵。骨肉团圆。四将过来。传我法旨。郧县顽民李克成张有德同恶相济。诬害贤良。罪贯既盈。刑条罔赦。着火部先焚其家。雷部速殛其命。以昭善恶之报。<span class="科">众应介</span>正是从空伸出拿云手。提起天罗地网人。<span class="科">并下旦苏介</span>怪哉怪哉。鬼神感应。捷于影响。奴家方才投渊之时。只见红光满目。黑气漫天。若有神将护持。不曾伤命。吾闻古之寡妇哭城。城为之崩。亡士叹市。市为之罢。诚信发内。感动城市。况我夫妻危迫存亡之际。皇天岂不垂悯。适在庙中祷告。至诚感格玄天。上帝特施神力。救灾恤患。未可知也。</p>
        
        <p class="曲"><span class="牌">好姐姐</span>空中果有圣贤。猛可地威灵宣现。云霄旋转。推移路一千。<span class="夹白">又听得神道呵</span>将言劝。欲救夫危何自殄。急往京寻术士袁。</p>
        
        <p class="白">向年袁天纲曾断丈夫先凶后吉。目下凶事已见。但未知吉事如何。又不知袁天纲是何等人。</p>
        
        <p class="曲"><span class="牌">前腔</span>想伊必是大仙。休咎事曾经明辨。论避凶趋吉。惟人当自先。<span class="夹白">神道分付。急往京都。既是这等。事不宜迟。</span>须黾勉。步窄弓鞋徒偃蹇。进退无门意两悬。</p>
        
        <p class="白">身既不死。丈夫在监。放心不下。欲寻归路。已是移送千里。欲赴京都。又虑孤身远路。一时踌蹰不定。进退两难。神道又说明日就有亲人相见。鬼神之事。既灵于前。其言必验于后。但不知此处是何地方。须索趱行前去则个。</p>
        
        <p class="落诗">诚心怨气动神明。<br />和霭慈云护眇生。<br />大抵乾坤都一照。<br />免教人在暗中行。</p>
        
        <h2 id=ch22 class="chapter"><span class="出题">第二十二出　姑妇相逢</span></h2>
        
        <p class="曲"><span class="牌">六么令</span><span class="科">老旦上</span>胡奴窃攘。肆干戈鼎沸多方。生黎涂炭景凄凉。天黯淡。日微茫。神愁鬼惨人惊𢠵。神愁鬼惨人惊𢠵。</p>
        
        <p class="诵"><span class="牌">菩萨蛮</span>平林漠漠烟如织。荒山一带伤心碧。暝色下江干。有人行路难。　　崎岖聊竚立。宿鸟归飞急。何处是归程。长亭更短亭。</p>
        
        <p class="白">老身前日与姐姐同出避难。军马赶散。各自逃生。连日奔走。露宿风餐。担饥忍渴。不知受了多少劳苦。经了多少惊惶。幸得一路清净。不及遇害。今日行来。乃是怀庆地方。人烟颇聚。风景如常。想目下干戈已息了。只得再行前去。寻个安身之所。<span class="科">行介</span></p>
        
        <p class="曲"><span class="牌">一江风</span>恨雄羌厉气盈尘坱。使我成飘荡。叹羸躯景迫桑榆。儿女胥孤望。心绪苦难量。心绪苦难量。离愁万缕长。恁跋涉一似萍依浪。</p>
        
        <p class="白">呀。你看日下平川。云连断壑。天色已将晚了。只闻蝉吟鹊噪。凑成四野愁声。不见犬吠鸡鸣。露出半家人影。如此光景。好闷人也。行了一日。筋疲力倦。欲进不能。且在此少坐片时。再行前去。<span class="科">坐介旦上</span></p>
        
        <p class="曲"><span class="牌">六么令</span>身罹罗网。感神明移送他乡。孤形瘦影意徬徨。山隐隐。树苍苍。京都杳杳如天上。京都杳杳如天上。</p>
        
        <p class="诵"><span class="牌">小重山</span>碧草连天映日曛。不知天外岭。抹微云。数声残角断谯门。鸦过尽。流水绕孤村。　　此际正销魂。香囊乍解。罗带轻分。不禁襟袖染啼痕。伤情处。灯火近黄昏。</p>
        
        <p class="白">奴家昨日感谢玄天上帝救护到此。今早行走至晚。并没一个人迹。不知是何地方。只得趱向前去。寻问个路头。再作区处。<span class="科">行介</span></p>
        
        <p class="曲"><span class="牌">一江风</span>念王郎溘尔轻抛漾。两地均劳攘。望神京努力驰驱。要解恁冤魔瘴。欲诣恳天纲。欲诣恳天纲。那堪岐路长。这匍匐只恐是难寻向。</p>
        
        <p class="白">你看云接江声。山依野色。斜阳外牛羊返径。疏林间樵牧赓歌。天色已是向晚了。怎生是好。呀。前面有个妈妈坐地。我且上去问他如何。<span class="科">老旦起介</span>那来的女人。好似我媳妇的模样。<span class="科">旦</span>那妈妈好似我婆婆的模样。<span class="科">老旦</span>呀。真个是我媳妇。<span class="科">旦</span>天那。真个是我婆婆。<span class="科">抱哭介</span></p>
        
        <p class="曲"><span class="牌">哭相思</span>骨肉曩时轻折散。相逢又倍添凄怆。</p>
        
        <p class="白"><span class="科">旦</span>婆婆为何到此。<span class="科">老旦</span>因安禄山作乱。军马临城。我与大姨娘避难赶散。逃生到此。<span class="科">旦</span>何不与小姑同行。<span class="科">老旦悲介</span>媳妇。你兀自不知。从你夫妻别后。朝廷要宫女。本州将你小姑充选去了。<span class="科">旦哭介</span>如此不幸。天亡我家也。<span class="科">老旦</span>我孩儿在那里。你何故独行到此。<span class="科">旦</span>一言难尽。自到荆湖。蒙帅府老爷怜是儒生。免其差操。只管写册。有营长李克成。调戏奴家不从。丈夫与他争殴一场。被他诬告做部军残伤本管长官。问成绞罪。秋后就要处决了。<span class="科">老旦</span>果有此事。岂不痛死我也。<span class="科">哭倒介旦</span>婆婆请苏苏。且免愁烦。<span class="科">扶起介</span>奴家此行。亦为求生之计。<span class="科">老旦</span>媳妇。你是个女流。济得甚事。我且问你。孙儿九龄。放在何处。<span class="科">旦悲介</span>婆婆。不好说得。奴家因丈夫死期将至。将孩儿卖与陕西商人为子去了。<span class="科">老旦悲介</span>割恩舍爱。好痛心也。你弃了孩儿。欲干何事。<span class="科">旦</span>因丈夫要我改嫁。乃往太和山真武庙前投渊求死。不料神明救护到此。神道说明日就有亲人相见。果遇婆婆。其言既验。丈夫料必不死。<span class="科">老旦</span>那里见得。<span class="科">旦</span>神道分付。欲全夫命。急往京都。寻问袁天纲。自有好处。又说夫荣子贵。骨肉团圆。因此奴家敬信。欲往京都。<span class="科">老旦</span>此处是怀庆地方。我和你上去。一则图你丈夫之事。二则打探小姑在宫消息。却不是好。<span class="科">旦</span>天色已晚。须索趱行前去。寻个村庄人家借歇方好。<span class="科">同行介</span></p>
        
        <p class="曲"><span class="牌">榴花泣</span>烟凝林莽。行急骤心忙。归鸟逝。带云黄。山空野阔叹孤荒。天教姑妇途次幸相将。穷愁暂忘。听溪湾风转传渔唱。望天涯叠嶂层峦。苦弓鞋无任踉䠙。</p>
        
        <p class="曲"><span class="牌">渔家灯</span>残霞落日断斜阳。山径寂已下牛羊。当此际不觉凄惶。骨肉相看惆怅。两眸暗泪悲凋丧。不平事空萦怀想。良人悬隔异壤。情彼此。这悒怏怎当。</p>
        
        <p class="曲"><span class="牌">剔银灯</span>叹流离孤踪焉往。向前村可寻依傍。鸡鸣犬吠声厮嚷。见山陬竹篱䒍䒎趋跄。松梢灯火透光。须整顿临门扣访。</p>
        
        <p class="落诗">寂寞黄昏寺已钟。<br />穷途骨肉叹飘蓬。<br />弓鞋踏遍山南北。<br />觅得茅茨暂寄踪。</p>
        
        <h2 id=ch23 class="chapter"><span class="出题">第二十三出　京邸叙亲</span></h2>
        
        <p class="曲"><span class="牌">香柳娘</span><span class="科">丑上</span>为干戈奋扬。为干戈奋扬。奔投林莽。颓龄朽质成流浪。恨连枝飘荡。恨连枝飘荡。彼此两堪伤。回头漫凄怆。寓京畿委巷。寓京畿委巷。涤器垆傍。招商来往。</p>
        
        <p class="白">老身涿州人氏。前日因王家妹子避难同出。被乱军赶散。无处安身。想起我夫家有一支在京当军。是我伯伯姆姆。家有空房。卖些酒饭。安歇客商。老身特来投奔度日。不料一月之前。夫妻相继病故。止存一男。尚未成立。老身代管家事。只是我妹子不知流落何处。甥儿夫妻从军没信。甥女入宫。一向杳然。总上心来。徒生烦恼。连日阴雨。不曾做得买卖。今日晴明。须索打扫店面则个。<span class="科">老旦旦上</span></p>
        
        <p class="曲"><span class="牌">前腔</span><span class="科">老旦</span>叹驱驰远疆。叹驱驰远疆。跻峦陟嶂。风餐水宿多劳攘。<span class="科">旦</span>喜今瞻帝乡。喜今瞻帝乡。姑妇苦行囊。何处寻依仗。<span class="科">合</span>见青帘飘漾。见青帘飘漾。旅馆傍街墙。且须投向。</p>
        
        <p class="白"><span class="科">老旦</span>媳妇。我和你一路辛苦。幸得到京了。<span class="科">旦</span>必须寻个安歇所在。然后访问袁天纲下落。<span class="科">老旦</span>呀。你看前边酒旗下。不是个招商店。内有妈妈坐地。我们就此借寓何如。<span class="科">旦</span>此处正好。请婆婆上前相见。<span class="科">行介旦</span>婆婆。好古怪。里边妈妈好似我大姨娘的模样。<span class="科">丑介</span>二位女眷。请进来坐。<span class="科">老旦</span>媳妇。那妈妈好似我姐姐声音。<span class="科">丑</span>来的像我妹子甥媳妇。<span class="科">老旦旦丑</span>天那。果然是了。<span class="科">抱哭介</span></p>
        
        <p class="曲"><span class="牌">前腔</span>痛骨肉渺茫。痛骨肉渺茫。浑如霄壤。情悬两地同惆怅。幸偶逢市坊。幸偶逢市坊。相对泪淋浪。仿佛从天降。慰离中梦想。慰离中梦想。共叙行藏。愁蛾纾放。</p>
        
        <p class="白"><span class="科">老旦</span>姐姐。那日被乱军赶散。何由到此。<span class="科">丑</span>妹子。我先夫族兄在此当军。特来投奔。不幸他夫妻病故。是我帮他儿子做活。不知妹子别后。怎生遇着甥媳妇。<span class="科">老旦</span>自从别后。行走数日。没有住着。偶然一个晚间。山下坐地。只见媳妇走来。故同到此。<span class="科">丑</span>贤甥妇。你与丈夫在卫所。因何独自远行。<span class="科">旦哭介</span>有营长李克成。调戏奴家。和他争殴一场。被他诬告做部军杀伤本管长官。问成绞罪。秋后就要处决了。<span class="科">丑哭介</span>我甥儿遭此横事。你又如何来此。<span class="科">旦</span>丈夫着我改嫁。乃往太和山投渊自尽。感谢真武救生。移送千里之地。幸遇婆婆同来。<span class="科">丑</span>妹子。既是遇着。何不去卫所。反到这里。必有缘故。<span class="科">老旦</span>姐姐。你听我道。</p>
        
        <p class="曲"><span class="牌">前腔</span>苦儿郎受伤。苦儿郎受伤。刑期翻掌。图生特地求仙丈。<span class="夹白"><span class="科">丑</span>仙丈是谁。<span class="科">老旦</span></span>素知他藏往。素知他藏往。袁姓讳天纲。未识他仪像。<span class="夹白"><span class="科">丑</span>是谁着你寻他。<span class="科">老旦</span></span>感神明指状。感神明指状。谓有救生方。敢烦寻访。</p>
        
        <p class="白"><span class="科">丑</span>你说别人。我不认得。若是袁天纲。我认得他。</p>
        
        <p class="曲"><span class="牌">前腔</span>寓吾家后廊。寓吾家后廊。<span class="夹白"><span class="科">老旦</span>他是何等人品。<span class="科">丑</span></span>潇洒仙模样。<span class="夹白"><span class="科">老旦</span>与甚么人相交。<span class="科">丑</span></span>往还交际皆卿相。<span class="夹白"><span class="科">老旦</span>有何本事。<span class="科">丑</span></span>羡名倾霄壤。羡名倾霄壤。灵异动君王。时得瞻天仗。<span class="夹白"><span class="科">老旦</span>若如此。须求他救我孩儿一命。<span class="科">丑</span></span>论伸冤理枉。论伸冤理枉。未必是其长。恐孤来望。</p>
        
        <p class="白"><span class="科">旦</span>大姨娘。</p>
        
        <p class="曲"><span class="牌">前腔</span>念时遭不良。念时遭不良。夫婴罗网。须垂周恤毋多让。<span class="夹白"><span class="科">丑</span>你丈夫是我外甥。何出此言。只怕袁天纲没有救命力量。<span class="科">旦</span></span>彼参三配两。彼参三配两。会得解奇殃。神言岂虚谎。<span class="夹白"><span class="科">丑</span>既是这等。你不必多言。待我明日求他。看他怎生区处。<span class="科">旦拜</span></span>谢娘行慨慷。谢娘行慨慷。为我发慈祥。地天同量。</p>
        
        <p class="白">方才心绪如麻。不曾动问小姑消息。<span class="科">丑</span>宫城中不比民家。虽皇后贵妃。难与父母往来。况宫女禁闭在内。谁能通风讨信。<span class="科">老旦悲介</span>女儿入宫。大数已定了。且莫提起。姐姐只把孩儿的事作急一为。可救其性命。</p>
        
        <p class="落诗">要成转日功。<br />须用回天力。<br />眼望旌捷旗。<br />耳听好消息。</p>
        
        <h2 id=ch24 class="chapter"><span class="出题">第二十四出　术士玄谋</span></h2>
        
        <p class="曲"><span class="牌">亭前柳</span><span class="科">外上</span>云水寄行踪。优游大地中。玄机参造化。秘术动王公。须知变幻皆春梦。相忘樽酒。聊对一帘风。</p>
        
        <p class="诵"><span class="牌">好事近</span>白首解穷经。识尽乾坤变易。百岁光阴能几。叹白驹过隙。　　任教明月与清风。参我为三客。一片野心难管。惟自家知得。</p>
        
        <p class="白">卑人袁天纲是也。前者因安禄山之乱。蒙朝廷宣召来京。屡赐面对。不放还山。一向借寓西市韩妈妈家里。连日蒙各公卿下顾。今往答拜。颇觉劳碌了。不免静坐片时。多少是好。<span class="科">丑老旦旦上</span></p>
        
        <p class="曲"><span class="牌">前腔</span><span class="科">丑</span>诚意扣仙翁。夔夔敬敛容。<span class="科">老旦</span>回生求妙计。宥死望奇功。<span class="科">旦</span>神言可信前民用。<span class="科">合</span>愿取今朝忧况变欢悰。</p>
        
        <p class="白"><span class="科">相见介外</span>韩妈妈。卑人久扰宅上。未有寸酬。如何是好。<span class="科">丑</span>老先生在客边。不劳计较。<span class="科">外</span>不敢动问。这二位是何宅眷。<span class="科">丑</span>一个舍妹。一个是他媳妇。<span class="科">外</span>既是这等。都是涿州。为何涉远到此。<span class="科">丑</span>他孩儿有难。特来相求。<span class="科">外</span>令郎是何人。<span class="科">老旦</span>小儿王楫。<span class="科">外揖介</span>元来是王解元的令堂。失敬了。<span class="科">看旦介</span>此位莫不就是解元令正么。<span class="科">旦</span>妾身便是。<span class="科">外</span>卑人在贵处。解元曾下顾。不觉二年了。卑人看他有些灾难。想目下正危。<span class="科">老旦旦拜哭介</span>老先生真天神也。乞赐力救。<span class="科">外</span>二位夫人不必行此礼。且把解元的事体。见教一番。<span class="科">老旦</span>老先生听老身相告。</p>
        
        <p class="曲"><span class="牌">江头金桂</span>叹弱息时当暡曚。赴荆湖补阙戎。蓦遇奸豪凌侮。潜谋阴中。肆无情。虚搆讼。<span class="夹白"><span class="科">外</span>虽是诬告。问官自有公道。<span class="科">老旦</span>好苦。</span>恨当道听断非公。一偏愚弄。争奈威加锻炼。势极牢笼。狱成死条冤可痌。<span class="夹白"><span class="科">外</span>可怜。虽问死罪。还要申详刑部哩。<span class="科">老旦</span>刑部已是详允。秋后就要处决了。</span>苦刑期已迫。苦刑期已迫。无门诉控。<span class="科">拜介</span>致虔恭。欲求转日回天策。历尽关山几万重。</p>
        
        <p class="白"><span class="科">外</span>卑人方外浮踪。有何德能。不知是谁教你们来寻我。<span class="科">旦</span>奴家因见丈夫将死。乃往太和山上投渊自尽。感谢真武救护。移送千里。神道分付。欲全夫命。急往京都。指称老先生的姓字。<span class="科">外</span>称我姓字。说些甚么。<span class="科">旦</span></p>
        
        <p class="曲"><span class="牌">前腔</span>赖神语谆谆称颂。道玄机可化凶。因此斋明澄虑。迢迢趋拱。<span class="夹白"><span class="科">外</span>为着夫妻之情。涉远而来。<span class="科">旦</span></span>为夫妻恩义重。<span class="夹白"><span class="科">外</span>你恩义甚重。但我的力量甚轻。<span class="科">旦</span></span>指望慷慨相从。即祈挥冗。<span class="夹白"><span class="科">悲介</span>奴家丈夫若饶得死罪呵。</span>一似纶鱼复水。槛凤翔空。免教此躯刑示众。<span class="夹白"><span class="科">外</span>你这说甚好。只是事干重大。恐一时有些难处。<span class="科">旦</span>老先生。你救得我丈夫之命呵。</span>感恩同山海。感恩同山海。何胜幸孔。<span class="科">拜介</span>摅丹衷。愿开溥博如天量。采纳刍荛悯阨穷。</p>
        
        <p class="白"><span class="科">外</span>韩妈妈。那二位夫人情词急切。卑人难副此望。<span class="科">丑</span>老先生听老身一言。</p>
        
        <p class="曲"><span class="牌">前腔</span>素羡恁荣承天宠。这关节庶可通。<span class="夹白"><span class="科">外</span>朝廷虽常召见。岂敢擅言。<span class="科">丑</span></span>尚有名卿巨宦。往来瞻奉。<span class="夹白"><span class="科">外</span>虽有仕夫往来。也没用处。<span class="科">丑</span></span>救灾危如去巩。<span class="夹白"><span class="科">外笑介</span>难道这般容易。<span class="科">丑</span>老先生你莫怪我说。<span class="科">外</span>卑人在宅。忝为宾主。有话尽说。<span class="科">丑</span></span>窃自谓宾主相看。深惭劳动。毋得推三阻四。诈瞽徉聋。<span class="夹白"><span class="科">外笑介</span>我是审己量力。你错埋怨了。<span class="科">丑</span>我的外甥受难。你</span>须怜我心如火烘。<span class="夹白"><span class="科">外</span>岂不知你心热。事在难处。容我慢慢为之。<span class="科">丑</span></span>论时当遄往。论时当遄往。图维贵勇。<span class="科">拜介</span>仗帲幪。善加起死回生力。要与掀天揭地同。</p>
        
        <p class="白"><span class="科">外</span>你们事体都知道了。不消分付。待我思想一个计策。<span class="科">背立想介</span>昨观天象。见北斗常化为人。明日七夕。来此饮酒。莫若乘此机会。奏过朝廷。求个恤典。大赦天下。假公济私。救他一命罢。<span class="科">对丑介</span>妈妈。你依得我的言。成得你的事。<span class="科">丑</span>有何分付。敢不遵依。<span class="科">外</span>我是个废人。济得甚事。另有几个方外异人。法术甚高。我去招致他来。必能成功。<span class="科">丑</span>是何等样人。几时来此。<span class="科">外</span>听我道。</p>
        
        <p class="曲"><span class="牌">前腔</span>明旦有七僧来诵。扫门庭。可敬崇。祇备清羞庶品。洁诚修供。<span class="夹白">那七个僧人生得古怪。你须大着胆。</span>见奇形休惧悚。<span class="夹白">二位夫人请回避。只消妈妈相接他。</span>倘得渠乐饮留连。<span class="夹白">妈妈须要</span>传觞频送。<span class="夹白"><span class="科">丑</span>这七个僧人饮得多少酒。<span class="科">外笑介</span></span>多管是肠容百斗。兴尽千钟。<span class="夹白"><span class="科">丑</span>老身可把那话儿求他么。<span class="科">外</span>不要开口。只管送酒劝他。</span>莫谈此情知始终。且盘桓竟日。且盘桓竟日。依稀如梦。<span class="夹白"><span class="科">揖介</span>二位夫人可喜。卑人用此心机。召这七僧来呵。</span>这相逢。正似八阵先埋伏。看取乘机奏后功。</p>
        
        <p class="白">妈妈。这是我的玄谋。不可泄漏。倘露了消息。则事不谐矣。<span class="科">丑</span>这事自当小心。不劳叮嘱。</p>
        
        <p class="落诗">救生如救溺。<br />用计若用兵。<br />救缓难逃死。<br />计疎必害成。</p>
        
        <h2 id=ch25 class="chapter"><span class="出题">第二十五出　北斗化僧</span></h2>
        
        <p class="曲"><span class="牌">福青歌</span><span class="科">丑上</span>为王郎伸冤无地。感袁公造成奇计。修斋设供候神祗。斯时戾止。这机关未审何意。</p>
        
        <p class="白">老身为因王济川犯罪。欲求袁先生救命。我看那先生起初再三作难推拒。后来勉强应承。终是有些古怪。计无所出。止说道今日有七个僧人来此诵经。教我设斋供他。又道诸僧善饮。须多送酒。又不许我说出王济川的事情。不知是何缘故。我想袁先生是个有道行的人。平日言语动静。神出鬼没。因此不敢问他详细。只得打扫门庭。安排酒食。且待这众僧来时。便见分晓。<span class="科">七僧上</span></p>
        
        <p class="曲"><span class="牌">夜行船引</span>纲纪三辰光累累。运枢机赞行元气。位列台官。常尊无二。灿烂蟾辉堪比。</p>
        
        <p class="白"><span class="科">一僧</span>元气凭斟酌。<span class="科">二</span>周旋运四时。<span class="科">三</span>三辰扶帝座。<span class="科">四</span>七政总天机。<span class="科">五</span>魁建形居北。<span class="科">六</span>衡平柄揭西。<span class="科">七</span>静随银汉转。<span class="科">合</span>悬象列高低。<span class="科">一</span>吾等乃北斗七星是也。今当七月七日。天上佳期。人间令节。吾等变化为人。暂降尘寰。聊观风景。此处已是京城西市了。不免寻个酒肆。斟酌一番。多少是好。迤逦之间。酒肆在此。这酒肆干净精洁。甚好款坐。<span class="科">众进介丑</span>呵呀好古怪。果然七僧到了。<span class="科">见介众</span>妈妈有好酒么。卖些与我们吃。<span class="科">丑</span>列位师父请里边坐。好酒尽有。不知用得多少。<span class="科">众笑介</span>妈妈不要拘定数目。你只管拿来。我们尽多尽吃。<span class="科">众坐定介丑送酒介</span></p>
        
        <p class="曲"><span class="牌">梁州序</span>纤云舒巧。飞星传意。暗度秋声盈耳。人间金井。惊看几叶新飞。谩有鹊桥初就。鹤驾高骞。银汉清如洗。绮筵尊俎列。候佳期。一曲金徽暂解颐。<span class="科">合</span>宇宙内。茫茫事。莫教岁月徒然逝。当此景。怎能寐。</p>
        
        <p class="曲"><span class="牌">前腔</span>钩帘邀月。穿针挦缕。风土从来多戏。明河耿耿。长生私语谁知。只见九华然火。百子羁丝。无限新秋思。青鸾西去也。冷瑶池。阿母将来汉殿时。<span class="科">合前</span></p>
        
        <p class="曲"><span class="牌">前腔</span>静芳尘翠霭靡靡。羡花面玉枝清丽。正商飚潇洒。层楼独倚。须信封题锦字。抛掷金钱。都是愁中味。年年今夜尽散尘虑。猛欲凌霞曳彩衣。<span class="科">合前</span></p>
        
        <p class="曲"><span class="牌">前腔</span>绕回廊清荫参差。见碧树堂深流水。笑痴儿騃女。流传讹语。尽道秋惊凤律。夜静龙梭。且得停机杼。乘槎狂兴发。独何之。欲辩天孙旧日非。<span class="科">合前</span></p>
        
        <p class="曲"><span class="牌">节节高</span>玉绳度影低。露华滋。蟾羞窟浅圆辉未。凉风至。虫韵悲。流萤坠。任他银漏催声继。那堪搔首伤时世。<span class="科">合</span>绿鬓朱颜不暂留。休将令节相轻弃。</p>
        
        <p class="曲"><span class="牌">前腔</span>梧桐乍雨霏。电光微。芰荷翻弄香幽细。添吟趣。进酒卮。笙歌沸。调冰雪藕情无替。良宵雅会非容易。<span class="科">合前</span></p>
        
        <p class="曲"><span class="牌">尾声</span>古来百岁人能几。叹光阴瞬息推移。买笑追欢须早为。</p>
        
        <p class="白"><span class="科">旦扮内官上</span>密旨离双关。微行遍九衢。不知缘底事。急召七阇黎。自家乃承奉内官是也。适间万岁爷准袁天纲奏。言有七个僧人。在西市酒肆中饮酒。特敕我到此宣他入朝。万岁爷亲要面问。迤逦行来。此间正是。不免径入。呀。果然在此。<span class="科">丑</span>老公公来此贵干。<span class="科">旦</span>朝廷有旨。宣这七个僧人。<span class="科">丑</span>众僧在此诵经吃斋。不知朝廷何故召他。<span class="科">旦</span>𠳶<a epub:type="noteref" href="#char02"><spu>注</spu></a>。你那婆子不知事体。快放他们出来。<span class="科">丑报见介众</span>中贵何来。<span class="科">旦</span>奉万岁爷密旨。特来宣召你们。<span class="科">众</span>我等方外之人。衣钵为生。云水度日。干你朝廷何事。来此召我。<span class="科">旦</span>朝廷旨意。虽不可知。但你众僧聚饮。已为不守戒规。故此要你们去对理。快走快走。切勿迟延。<span class="科">众笑介</span>此必是袁天纲这小厮在彼说我。你且待暂时。我们与你同去。<span class="科">起身介</span>在天成象。在地成形。玄机既泄。仍归杳冥。<span class="科">并下旦</span>呵呀。和尚那里去了。<span class="科">丑</span>老公公。你也在此。我也在此。不知何处去了。好古怪。想是有遁法的。<span class="科">旦</span>吃了你家多少酒。<span class="科">丑</span>禀老公公知道。这七个和尚果然奇异。不只是形状可畏。他的肚皮甚宽。流水斟。流水饮。约莫用了两缸酒。<span class="科">旦惊介</span>咳。不信吃得这许多。<span class="科">丑</span>果然。<span class="科">旦</span>既如此。不敢久稽。急往宫中复命。</p><aside epub:type="footnote" id="char02"><p>「⿰口秃」</p></aside>
        
        <p class="落诗">玉殿纶宣七异人。<br />那知色即是空身。<br />捕风捉影今安在。<br />此会还疑未必真。</p>
        
        <h2 id=ch26 class="chapter"><span class="出题">第二十六出　奏议颁赦</span></h2>
        
        <p class="曲"><span class="牌">点绛唇</span><span class="科">末上</span>斗转参横。玉壶传点。天阶晓。钟鸣长乐。仙仗千官绕。</p>
        
        <p class="白">甲帐徐开殿影齐。三更津吏报朝鸡。风回上苑炉烟袅。思觉中天雨露低。万国衣冠春共育。五云环珮晓相携。大廷择相皆良吏。几见征书下紫泥。自家乃唐朝黄门官是也。身亲丹陛。职侍紫宸。左右乎一人。作朝廷之耳目。往来于九极。通上下之云为。力助钧衡。功归机轴。双龙地望。见许多舟楫济天才。九虎天关。知偌大盐梅调鼎味。从容青琐。躬承稷契近唐天。咫尺黄袍。心切萧曹依汉日。若奏若启。达群意于冕旒。如丝如纶。传王言于帷幄。都俞吁咈。荣名动百僚。进退周旋。治道期千载。化行禹贡山川外。人在周公礼乐中。如今正是早朝时分。圣上已升宝座。恐有表章传达。只得在此伺候。道犹未了。奏事官员早来。<span class="科">小外上</span></p>
        
        <p class="曲"><span class="牌">小重山</span>万象横天紫极高。龙蛇盘结处。动旌旄。蓬莱宫殿压云涛。绯烟拥。咫尺赭黄袍。</p>
        
        <p class="白">玑衡齐七政。制度叙三辰。心即浑天体。推占妙入神。下官乃司天监保章大夫是也。历观天象。敬授人时。此下官之职。昨夜登司天台。仰观天象。各星皆循次度。惟北斗不见。不知何故。实旷古所未闻也。占之人事。决非小失。顾盼之际。不胜惊愕。今特具本奏闻。<span class="科">末</span>奏事官诣前叩头。<span class="科">小外叩头介</span>万岁。万岁。<span class="科">末</span>是何衙门官。为何事题本。就此披宣。<span class="科">小外</span>臣诚惶诚恐。稽首顿首谨言。<span class="科">末</span>仔细道来。</p>
        
        <p class="曲"><span class="牌">驻马听</span><span class="科">小外</span>凤鸟臣僚。掌日司天太史曹。昨者登台观象。周环森列。不改纤毫。帝车蓦尔隐魁杓。龙光剑气同沈杳。旷古奇遭。虽多文献。奚从稽考。</p>
        
        <p class="白"><span class="科">末</span>圣上有旨。昨日术士袁天纲先奏。北斗当化为人。西市饮酒。已曾遣人宣召。因忽不见。今据尔所奏。正与天纲之言相合。不知主何祥也。尔衙门官素习浑仪。惟知占候。以天时而验诸人事。必有应于将来者。当为朕明白敷陈。勿得隐讳。<span class="科">小外叩头</span>伏蒙圣谕。不知所对。聊摅愚见。冒死敢言。</p>
        
        <p class="曲"><span class="牌">驻云飞</span>天意迢迢。儆戒吾皇示象昭。<span class="夹白">臣惟北斗运于中央。临制四方。分阴阳。建四时。均五行。移节度。定诸纪。所系不为不重。昨日呵。</span>失此枢机。曜乱却经常道。嗏。占候费推敲。未知何兆。因变研几。灾异应非小。伏愿修禳弭祸苗。燮理阴阳气自调。</p>
        
        <p class="白"><span class="科">末</span>圣上览奏。已知道了。着本官暂起。候召术士袁天纲到来。面议裁夺。<span class="科">小外叩头起介末</span>圣上有旨。即刻召术士袁天纲速来面对。<span class="科">内应介外上</span></p>
        
        <p class="曲"><span class="牌">小重山</span>阙对南山雨露遥。九重纶綍降。宠荣叨。料应太史奏神尧。天曜变。惹得圣衷焦。</p>
        
        <p class="白">清跸散城阴。朱旗夹道深。法宫森虎旅。仙乐动龙吟。昨日北斗不见。今早司天监官具奏。圣心不安。特旨宣我面对。正投我因事进言之机。遂我转死为生之计也。此是午门外了。既蒙传宣。不免趋进。<span class="科">末</span>术士袁天纲诣前叩头。<span class="科">外叩头介</span>万岁。万岁。<span class="科">末</span>圣上有旨。尔言北斗化人之事。已验于昨矣。今据司天监官所奏。不约而同。则天垂象。吉凶不能掩人耳目。朕心无任戒惧。尔言既应于已往。必能推占于将来。倘有祸兆。当为朕悉心明言。勿得隐讳。<span class="科">外</span>臣诚惶诚恐。稽首顿首谨言。<span class="科">末</span>仔细道来。<span class="科">外</span></p>
        
        <p class="曲"><span class="牌">驻马听</span>七夕良宵。斗化为人混俗嚣。闻见传宣敕使。倏尔潜踪。雾散云消。成形成象数应招。天心仁爱垂昭告。臣虑忉忉。乞加修省。图维须早。</p>
        
        <p class="白"><span class="科">末</span>圣上有旨。览尔所奏。以修省为言。是欲朕尽人事以答天心也。但万几之繁。四海之广。而修省之要。何者为先。<span class="科">外叩头介</span>臣伏蒙圣谕。不知所对。聊摅愚见。冒死敢言。</p>
        
        <p class="曲"><span class="牌">驻云飞</span>四海兵刀。民困饥荒疾苦饶。<span class="夹白">臣惟近年以来。兵荒相继。天下必有不得已而犯法者。有司不原其情。锻炼成狱呵。</span>囹圄多冤殍。诛戮如芟草。嗏。怨气彻重霄。上干临照。乞纳刍荛。速降宽恩诏。原宥羁囚大辟条。仰答天心胜祀郊。</p>
        
        <p class="白"><span class="科">末</span>圣上有旨。据尔所奏。甚合朕心。正是修德弭灾之道。当如此也。即行宰辅大臣。会同六部等官。条量事宜。颂降诏书。大赦天下。以昭朕敬天恤民之意。奏事官起去。<span class="科">外叩头起介末</span>圣上已入宫了。方才二位所奏。天颜甚喜。<span class="科">小外</span>食人之食者。当事人之事。故知无不言。言无不尽耳。<span class="科">外</span>臣以诚格君。君以诚格天。君臣交孚。则天人感应也。<span class="科">末</span>袁先生议颁赦书。正是致君泽民之事。又见得我圣主</p>
        
        <p class="曲"><span class="牌">山花子</span>畏天明命于时保。念苍生吾与同胞。久疮痍何堪诉号。至勤宵旰忧劳。<span class="科">合</span>涣龙章仁恩迥辽。普天率土皆覆焘。天心感格除厉祅。愿取皇图巩固难摇。<span class="科">小外</span></p>
        
        <p class="曲"><span class="牌">前腔</span>微臣恭上占星表。妄披鳞战栗无聊。荷优容地厚天高。从言流水滔滔。<span class="科">合前外</span></p>
        
        <p class="曲"><span class="牌">前腔</span>上干洪造苏枯槁。布和风草木夭乔。料囚人万里举翘。从今远却皋陶。<span class="科">合前</span></p>
        
        <p class="落诗">七夕天垂象。<br />君臣戒不虞。<br />都俞吁咈后。<br />恤诏下尧衢。</p>
        
        <h2 id=ch27 class="chapter"><span class="出题">第二十七出　纩衣寄诗</span></h2>
        
        <p class="曲"><span class="牌">字字双</span><span class="科">净上</span>长门深闭女中囚。空守。花开叶落辨春秋。是否。三千粉黛我班头。夸口。相思两泪为谁留。不偶。</p>
        
        <p class="白">老身唤做赛观音。粗疎鬓发乱松棚。面皮熯焦千层饼。牙齿妆点七倒金。京墨浓搽一锭。石灰淡抹半升。十指浑如打未完的铁搭。两眼好似摇不响的铜铃。唇厚三寸。说话便要出唾。脚长尺二。缝鞋又要加碪。肩耸堪挑匾担。嘴尖可挂油瓶。身上彬斑。谁不道胎生玳瑁。鼻中点滴。我自知土产水晶。九院仪容不若。六宫娥嫔俱钦。皇帝见我动兴。三番五次留心。皇后争锋。丧了七魄。贵妃吃醋。失了三魂。因此追欢买笑。不能共枕同衾。昨夜巫山十二。方才雨润云温。忽被钟鸣鸡唱。惊得凤折鸾分。<span class="科">内介</span>元来是做梦。<span class="科">净笑介</span>你道梦中做事。<span class="科">内问</span>不是做梦。这等容易。<span class="科">净</span>还疑水里捞针。老身乃宫中老内人赛观音是也。当初伏侍太宗爷时节。放出三千宫女。到今以来。同辈之人。止存得老身与我妹子佛见笑两个。余皆物故。可叹可叹。近年新选些内人进来。不知事体。有三个派在我宫中差使。一个叫刘如花。一个叫郑似玉。一个叫王慧姬。这三个丫头好生无理。时常与我相抗。不听约束。甚是可恶。待我叫妹子出来。相帮摆布他一番也好。妹子在那里。<span class="科">丑上</span></p>
        
        <p class="曲"><span class="牌">前腔</span>庞儿起皱鬓飕飕。老朽。赤脚拖鞋步不休。会走。十人看见九人羞。道丑。思量要个凤鸾俦。没有。</p>
        
        <p class="白">老身唤做佛见笑。自小风流兼美貌。虽然年纪六十余。打扮精神多窈窕。一生口舌两面刀。说是说非能聒噪。不时平地起风波。搬得六宫都嚷闹。谄媚胜似狐狸。厮打凶如虎豹。有人着了我的机关。就比猢狲入了圈套。教他进退两难。方见手段高妙。我也曾伏侍皇后娘娘簪花插朵。也曾伏侍皇帝爷爷穿袍戴帽。东宫的尿瓶倾洗得洁净。公主的夜桶收拾得干燥。因此宫正司荐我一本。朝庭便加官诰。封为掌行幸的都知。倘有后宫争锋吃醋。许我投文放告。我想才短不堪治繁。况且都是熟人。如何与他计较。连忙上表辞官。朝廷又赐敕书一道。<span class="科">内介</span>敕书上写甚么。<span class="科">丑笑介</span>敕赐我嫁个丈夫。<span class="科">内问</span>你要甚么样人。<span class="科">丑</span>凭我在梨园中寻个插科打诨会做会唱的风月鸟灶。<span class="科">相见介</span>姐姐唤我做甚么。<span class="科">净</span>我叫你出来。别无甚事。只因那新来三个丫头不服。特与你商量。奈何他一番。<span class="科">丑</span>此言正合吾意。今日压得他下。后来就不敢了。<span class="科">净</span>待我叫他们出来。<span class="科">叫介老旦旦贴上</span></p>
        
        <p class="曲"><span class="牌">花心动</span><span class="科">老旦</span>寂寞昭阳锁玉关。不觉粉容消瘦。<span class="科">旦</span>风绕雕栏。月映珠帘。那堪愁上眉头。<span class="科">贴</span>几番梧雨清寒润。恨漏声午夜悠悠。<span class="科">合</span>望家山何处。泪痕盈袖。</p>
        
        <p class="白"><span class="科">相见介净</span>三个丫头来了。<span class="科">丑</span>娘娘委我来查点你们。<span class="科">老旦</span>我们都在这里。又不去别处。要查点就查点。何必大惊小怪。<span class="科">净</span>妹子且不要忙。待点名过了。和他们讲话。<span class="科">丑</span>姐姐言之有理。<span class="科">点名介净</span>你们三个来时。缘何见面钱也不送。<span class="科">老旦</span>宫庭法度严紧。怎带进来。<span class="科">丑</span>东西便带不进来。方才见我两个不肯下个礼儿。难道这礼也带不进。<span class="科">老旦</span>我们通是小民家儿女。不曾行此大礼。<span class="科">净</span>既是小民家出身。何必如此大样。<span class="科">贴</span>我和你一般在宫中做内人。只好叙些长幼。有何尊卑。<span class="科">丑</span>便不论尊卑。止把长幼来讲。也该以礼敬我。<span class="科">贴</span>敬人者人恒敬之。礼人不答反其敬。你两个未曾将礼待人。乃欲强人敬己。是何道理。<span class="科">丑</span>这小丫头倒会调文。<span class="科">净</span>既会调文。必能通今博古。我且把后妃中几个古人问你。<span class="科">贴</span>愿闻。<span class="科">净</span>吞五色卵而有娠者是谁。<span class="科">贴</span>契之母简狄也。<span class="科">净</span>履巨人迹而成孕者是谁。<span class="科">贴</span>弃之母姜嫄也。<span class="科">净</span>那个娶四日而相别九年。<span class="科">贴</span>此是夏之涂山氏。<span class="科">净</span>那个脱簪珥而待罪永巷。<span class="科">贴</span>此是周之姜后。<span class="科">净</span>阿呀。我难他不倒。妹子。还是你来。<span class="科">丑</span>我也问你几个。<span class="科">贴</span>请教。<span class="科">丑</span>冯昭仪何以当熊。<span class="科">贴</span>昭仪对元帝曰。妾闻猛兽得人而止。妾恐熊至御座。故以身当之。元帝嗟叹。以此敬重。<span class="科">丑</span>班婕妤何以辨谮。<span class="科">贴</span>婕妤诉成帝曰。鬼神有知。不受不臣之诉。如其无知。诉之何益。故弗为也。成帝怜悯。赐黄金百斤。<span class="科">丑</span>阴后为贵人时。何以不肯正位中宫。<span class="科">贴</span>以郭氏有子。故辞而不敢当。<span class="科">丑</span>邓后因翦发伤额。何以忍痛不言。<span class="科">贴</span>以太夫人哀怜。难伤老人意。<span class="科">丑</span>阿呀。我也难他不倒。<span class="科">末扮内臣捧衣上</span>圣主推心怜戍卒。宫娥着意制征衣。<span class="科">相见介</span>你两个老丫头。只管在此扰攘怎的。<span class="科">净丑</span>我们在此闲讲。老太监。你手中拿的是何衣服。<span class="科">末</span>这是边军的纩衣。旧规都是宫女裁制。如今每人分做一件。连夜趱完。明早就要发出去的。不可迟误。<span class="科">三旦</span>既是这等。我们各领一件。<span class="科">取介末</span>你们三个用心一做。天明迳送宫正司交割。你这两个老丫头去各宫催趱。不要在此聒噪。<span class="科">净丑</span>理会得。正是闭门不管窗前月。一任梅花自主张。<span class="科">同末下贴</span>刘家姐。郑家姐。着甚来由。被那两个老泼才缠了半日。<span class="科">老旦旦</span>王家姐。又亏你通文识古。争了口气。不然还要受他好些难为。<span class="科">贴</span>我们在此寂寞。难以度日。方才这些衣服。正好针指消闲。<span class="科">老旦</span>只怕要紧不易得完。<span class="科">旦</span>连夜趱做。庶或可及。<span class="科">贴</span>如今天色已暮。就动手罢。<span class="科">各坐定做衣介贴</span></p>
        
        <p class="曲"><span class="牌">集贤宾</span>黄昏永巷烟浸柳。霏霏暝色盈眸。花底金猊兰篆纽。正远树栖鸦时候。<span class="科">看珠悲介</span>明珠系久。怎见得萱容依旧。<span class="科">合</span>心似灸。痛骨肉数遭阳九。</p>
        
        <p class="曲"><span class="牌">前腔</span><span class="科">老旦</span>初更钟鼓起戍楼。流萤飞傍帘钩。云汉昭回星与斗。见耿耿明河将溜。孤灯自守。岂敢望承恩先后。<span class="科">合前旦</span></p>
        
        <p class="曲"><span class="牌">前腔</span>二更漏阁惊换筹。翠屏寒润潜透。渍鲛绡清泪难收。此衷谁与分剖。抱甄妃遗枕重忧。羡韩女题红机偶。<span class="科">合前贴</span></p>
        
        <p class="曲"><span class="牌">前腔</span>三更月午光四流。空阶明莹如昼。乍惊枝鳷鹊南投。几番栖止飞逗。觑桐影森森转移。听蛩韵啾啾悲扣。<span class="科">合前老旦</span></p>
        
        <p class="曲"><span class="牌">琥珀猫儿坠</span>四更烛烬。欲寐怎能彀。<span class="科">内鸡鸣介</span>不觉鸡人频报丑。纩衣针线未停手。<span class="科">合</span>劳㽲。怎挨得鹪顇精神。犹饮醇酒。<span class="科">旦</span></p>
        
        <p class="曲"><span class="牌">前腔</span>五更将曙。<span class="科">内作乐介</span>仙乐已调奏。晓色微茫穿户牖。纩衣缝纫正成就。<span class="科">合前老旦</span></p>
        
        <p class="白">衣服虽完。神思困倦。不免暂卧片刻。多少是好。<span class="科">睡介贴叫介</span>刘家姐。郑家姐。好苦。一般在此做针线。他们都睡去了。呼唤不应。只是心上没事。奴家在此。一似囚鸾槛凤。不能舒展。况有母亲在堂。兄嫂在卫。彼此辽绝。如隔尘世。料无相见之日。岂胜伤感。<span class="科">悲介</span>奴家年貌正芳。才情俱妙。不幸被州司报选入宫。遂成寡鹄孤鸿。终身不耦。如何是了。<span class="科">叹介</span>这是我命犯孤辰寡宿。又谁怨哉。方才做的纩衣。不知到边方派在那个有缘军士身上穿着。我且写诗一首。缝在里边。以寓红叶传情之意。当时红叶有灵。使韩夫人谐今生之偶。倘此纩衣有灵。或可结我后世之缘。<span class="科">写诗介</span>沙场征戍客。寒苦若为眠。战袍经手作。知落阿谁边。蓄意多添线。含情更着绵。今生已过也。重结后生缘。诗已写完。缝在衣内。<span class="科">缝介</span>呀。天色大明了。刘家姐。郑家姐。<span class="科">老旦旦苏介</span>身子劳倦。不觉睡去。王家姐你好清爽。<span class="科">贴</span>衣服都完。宫正司交割。</p>
        
        <p class="落诗">露冷月华白。<br />针工苦不禁。<br />关山征戍远。<br />谁解此中心。</p>
        
        <h2 id=ch28 class="chapter"><span class="出题">第二十八出　遇赦调边</span></h2>
        
        <p class="白"><span class="科">净上</span>今古长安道。邮亭几往来。辛勤迎远客。传命疾于雷。小官乃荆湖道郧县马驿驿丞是也。昨日有报子来。说朝廷差使臣赉捧赦书。已到十里长亭住劄。今早整备龙亭香案仪从鼓乐伺候。本县大老爷出来迎接。到县当堂开读。道犹未了。只见人烟济济。车马纷纷。大老爹早到也。<span class="科">众随小生上小生</span></p>
        
        <p class="曲"><span class="牌">薄皮令</span>啼乌宵嚷。报道恩书天降。一气鸿钧通畅。</p>
        
        <p class="白">五色云间鹊。飞鸣天上来。覆盆俄照日。蛰户忽惊雷。道路欢声沸。神人喜气回。衣冠应拱北。袛载俨天威。<span class="科">净见介小生</span>驿丞。昨晚分付你的。可完备了么。<span class="科">净</span>龙亭香案仪从鼓乐。一应官吏师生粮塘里老。俱到十里长亭伺候去了。<span class="科">小生</span>使臣廪给。从人口粮。可曾送么。<span class="科">净</span>俱照关文数目支过了。<span class="科">小生</span>驿丞。你摆两棹酒。待开读过了。一面誊黄。一面管待使臣。打发前去。<span class="科">净</span>理会得。<span class="科">众扮鼓乐仪从迎末捧赦书上</span></p>
        
        <p class="曲"><span class="牌">前腔</span>鸡竿鼍鼓。制出金门传唱。特与人间解网。</p>
        
        <p class="白">皇帝诏曰。膺期抚运。君道昭淑慝之分。治历明时。天文著妖祥之异。幽明相感。理乱所关。朕以眇躬。承兹丕业。恒率由乎祖训。求允协于天心。迩者北斗潜形。莫显魁杓之象。中央失制。奚当节度之权。造化既淆。治功斯废。徒拥虚位。惭三才之难参。翼持小心。效六事之自责。肆颁慈典。用恤系囚。惟宁失之不经。皆欲措诸咸若。生恩既及于下土。和气可还于中天。所有恤章。款开于后。自今年七月初七日昧爽以前。官吏军民人等有犯。除谋反逆叛。子孙谋杀祖父母父母。妻妾杀夫。奴婢杀家长杀一家。非死罪三人。采生折割。蛊毒魇魅。毒药杀人。强盗。妖言妖书。奸党失机。及事干边方重情。至死不赦外。其有斩绞者免死充军。原系军者改调边卫。其余已发觉。未发觉。已结正。未结正。事无大小。咸赦除之。敢有以赦前事相告言者。以其罪罪之。谢恩。拜兴。拜兴。山呼。<span class="科">小生</span>万岁。万岁。万万岁。<span class="科">众下末见介小生</span>叫左右的请过圣旨誊黄。安排筵席。管待天使。<span class="科">末</span>这礼不消了。下官还要别处开读。岂敢久稽。就此告辞。不辞驿马凌风雪。要使函囚见日星。<span class="科">下小生</span>分付禁子。把监中重囚带出来面审。其徒流犯人名姓无赃的迳自释放。若有赃的也召进来。召保发落。<span class="科">左右介丑净小外生扮囚上</span>丹凤衔恩至。苍鹰狱吏清。风云生瑞色。桎梏动欢声。<span class="科">见介左右</span>犯人当面。<span class="科">小生</span>取监簿上来看。<span class="科">看介</span>一名赵甲。为恐吓诈财事。问杖一百。徒三年。有给主赃银三两。<span class="科">丑介</span>押小人出去变产就完。<span class="科">小生</span>一名钱乙。为侵欺钱粮事。问大同卫充军。有还官银五十七两。<span class="科">净介</span>小人监禁多年。家产尽绝。蒙大老爷查勘明白。申过上司了。<span class="科">小生</span>一名孙丙。为谋财杀命事。问斩罪的。你该免死充军。<span class="科">小外外</span>多谢大老爷方便。<span class="科">小生</span>一名王楫。为杀伤长官事。问绞罪的。你也该免死。原系郧阳军。该调边卫。<span class="科">生</span>多谢大老爷方便。<span class="科">小生</span>叫左右的。将赵甲钱乙。召保在外。待赃银完日发放宁家。孙丙管押在外。佥批起解。都带出去。<span class="科">丑净小外谢介</span>感谢大老爷恩德。极知幽犴无留系。更约冥鸿有定居。<span class="科">并下小生</span>王楫该调边卫。就点一名解子进来。<span class="科">左右介外上</span>捷足奔驰苦。公文解递劳。<span class="科">见介</span>大老爷有何差遣。<span class="科">小生</span>你解那军人王楫改调剑南卫去。<span class="科">外</span>理会得。<span class="科">带生起介小生</span>慈章遥播仁恩广。率土须教狴犴空。<span class="科">下末上</span>天道昭昭在。人心岂可欺。到头终有报。来早与来迟。且喜王济川遇赦。改调剑南。特来送别。<span class="科">生</span>叶长官。小生久荷恩养。未有寸酬。今蒙大赦。改调剑南。正欲回家。率领妻子。到宅拜谢。<span class="科">末</span>可怜王先生。你兀自不知哩。<span class="科">生</span>一向在监。其实不知。<span class="科">末</span>令正令郎的事。不好说得。恐你伤心。连日隐瞒在心。如今你要起程。不得不说了。<span class="科">生</span>有何缘故。<span class="科">末</span>前日令正进监来。只因你把我那句话儿说与他了。次日有人遇见你令正呵。</p>
        
        <p class="曲"><span class="牌">刮鼓令</span>携儿走市坊。到邮亭。遇陕商。辄把与螟蛉为嗣。割恩情。最可伤。<span class="夹白"><span class="科">生悲介</span>好苦。把我孩儿卖去。为甚缘故。<span class="科">末</span></span>端是重糟糠。独登太和峰巅不返。<span class="夹白"><span class="科">生</span>他去上边。做甚勾当。<span class="科">末</span>言之不忍。<span class="科">生</span>有言就说。<span class="科">末</span></span>投渊求死表纲常。<span class="夹白"><span class="科">生惊介</span>我荆妻去投渊寻死。有人救么。<span class="科">末</span>仓卒之际。有谁来救。</span>芳魂早赴窈冥乡。</p>
        
        <p class="白"><span class="科">生悲介</span>天那。真痛杀人也。<span class="科">哭倒介末扶起介生</span></p>
        
        <p class="曲"><span class="牌">前腔</span>妇人欠思想。泥一言。枉自亡。使吾心不胜哀痛。离恨如同天地长。<span class="夹白">我那九龄的孩儿呵。</span>当幼穉。去边疆。知伊此生如何长养。<span class="夹白"><span class="科">恨介</span>我那妻呵。若没李克成张有德二贼害我。</span>谁承望今日凤悲凰。这荼毒没齿岂能忘。</p>
        
        <p class="白"><span class="科">外</span>王先生。你的冤情不止叶长官知道。满城人都是怜悯的。幸得皇天有眼。那李克成张有德二人俱被天雷打死。家中各被天火烧尽。这是天公替你报雠了。<span class="科">生</span>果是如此。小生又何怨尤哉。<span class="科">合</span></p>
        
        <p class="曲"><span class="牌">前腔</span>无端遇暴强。致纷争。陷禁墙。诬服了恁般刑辟。幸今朝荷䘏章。免死戍边方。<span class="科">生末拜介</span>凉凉此身飘然长往。愿期他日叙行藏。手分携各自泪汪汪。</p>
        
        <p class="落诗">人生最怕堕危机。<br />谁谓天公杳不知。<br />善恶报明冤已雪。<br />愿君此去锦衣归。</p>
        
        <h2 id=ch29 class="chapter"><span class="出题">第二十九出　纩衣得诗</span></h2>
        
        <p class="曲"><span class="牌">瑞烟浓</span><span class="科">小外上</span>警罢铜鱼。边境乍收烽火。旧日江山幸安堵。风尘奔走。九死内一条生路。躭误。分明是神龙幽卧。</p>
        
        <p class="白">山水途中沈。边荒客里身。徒多乱离意。不见乱离人。小生陈时策。自幼与王济川孙天彝二友相交。谈经论道。以图进取。不料济川被荆湖勾补军伍去了。天彝又与我在乱军中失散。彼此各无消息。止存小生一身。奔走风尘。周流险阻。今到剑南地方。投充军士。欲图寸进。不知天意如何。<span class="科">叹介</span>金革之事。非儒生所为。然世治用文。世乱用武。岂可守株待兔。幸得大元帅杨公。收在部下差用。每蒙青目。前日拨去守堡。偶杀达贼首级一颗。已蒙元帅在纪功本上带我名字。待旨意下来。必有冠带了。若得冠带。便可立功。所谓五谷不熟。不如䄺稗。目下秋深。天气渐冷。昨闻京中解到纩衣在此。不知几时分派。且待同伴军士们来。问他便见端的。<span class="科">外丑净上外</span>云迎出塞马。<span class="科">丑</span>风卷渡河旗。<span class="科">净</span>圣主安边计。<span class="科">合</span>年年赐纩衣。<span class="科">相见介小外</span>列位。每常只愁汗马之劳。今日为何欢天喜地。<span class="科">众</span>我们不为别事。只因天寒身冷。无甚穿着。昨日纩衣已到。如今帅府委官赉来。唱名给散。为此欢喜。特来相报。<span class="科">小外</span>多蒙列位好意。感谢感谢。<span class="科">众</span>你看人声喧嚷。想来委官到也。<span class="科">左右捧衣随小生上</span></p>
        
        <p class="曲"><span class="牌">风马儿</span>宣播恩波。为戎行劝勤惩惰。</p>
        
        <p class="白"><span class="科">见介小生</span>你众军士们好了。天气初寒。就有纩衣之赐。朝廷不曾亏你。<span class="科">众</span>养军千日。用在一朝。无事之时。小人们受朝廷的恩惠。有事之时。朝廷用小人们的心力。<span class="科">小生</span>你们既知这个道理。则上之使下。下之事上。各得其道矣。叫左右的把纩衣点件数。唱名给散。<span class="科">左右介小生</span>一名李丁。<span class="科">外介小生</span>一名周戊。<span class="科">丑介小生</span>一名吴巳。<span class="科">净介小生</span>一名陈时策。<span class="科">小外介小生</span>陈时策。你前日有一功。帅府已申奏去了。旨意下来。就有冠带。你便是我们的同僚了。<span class="科">小外</span>多谢老爷抬举。<span class="科">小生</span></p>
        
        <p class="曲"><span class="牌">排歌</span>甲马初安。疮痍始苏。王家以尔荣枯。推衣挟纩遍包罗。海宇沾濡雨露多。<span class="科">合</span>挥雄剑。奏凯歌。锦貂金勒上神都。威强虏。御远胡。万年磐石壮皇图。</p>
        
        <p class="曲"><span class="牌">前腔</span>惨淡风尘。春秋几过。须知奋励干戈。恩波浩荡及吾徒。浃髓沦肤感不磨。<span class="科">合前小外</span></p>
        
        <p class="曲"><span class="牌">前腔</span>乍解儒冠。聊充武夫。悠悠自赴交河。笑谈油幕运鸿谟。未数当年牧与颇。<span class="科">合前左右</span></p>
        
        <p class="曲"><span class="牌">前腔</span>上下相交。君兵素孚。阴阳会合冲和。金汤遥制势非孤。万里腾欢起啸哦。<span class="科">合前小生</span></p>
        
        <p class="白">明早众军士都到帅府前取齐。随我进去谢恩。<span class="科">众</span>理会得。<span class="科">小生</span>朝廷推惠远。<span class="科">左右</span>边塞感恩深。<span class="科">众</span>自愧何能报。<span class="科">小外</span>惟精裹革心。<span class="科">并下小外吊场</span>天气渐寒。正有这件衣服赐来。一冬之计。不足忧矣。<span class="科">看衣介</span>你看这件衣服。线也缝得密。绵也着得多。比别件不同。可喜可喜。<span class="科">摸衣介</span>好古怪。衣服内像有些纸的。是何缘故。待我把头上簪儿。挑开线缝。取出一看。便知分晓。<span class="科">挑衣介</span>阿呀。元来是一首诗。<span class="科">诵前诗介</span>此诗立意温醇。措词雅丽。乃才女子也。不意宫壶之中。有此人物。当于班婕妤韩夫人辈求之。欣羡欣羡。争奈君民相隔。霄壤悬绝。不能与他厮见。若有升天缩地之术。亦不失此奇遇也。可叹可叹。</p>
        
        <p class="曲"><span class="牌">三换头</span>宫词写诉。喜得才情俱可。是谁家毓秀。有这般丽娥。空縻青琐。未承恩。成间阻。苦凄清难消怨魔。<span class="夹白">因此题诗。缝在衣内。</span>嫓美题红意。风流直恁多。<span class="科">合</span>千里神交。未卜姻缘事若何。</p>
        
        <p class="白">他道蓄意多添线。含情更着绵。足见加厚之意。诵之再三。宛如对面。可爱可爱。</p>
        
        <p class="曲"><span class="牌">前腔</span>着绵添线。如经平素。心盟尽吐。想天教致吾。机通因果。<span class="夹白">虽则如此。你在宫庭。我在边塞。</span>这殷勤真坎坷。望天涯仙凡异途。你今世敦妻道。我来生是丈夫。<span class="科">合前</span></p>
        
        <p class="白">且住。我到忘了。追想当初在家之时。同王济川孙天彝往访术士袁天纲。他相王济川有难。其言已验。他相我有一桩奇遇。莫非正应着此事。岂偶然也。</p>
        
        <p class="曲"><span class="牌">前腔</span>人生得失。皆有前数。况婚姻际遇。谓非系命何。天纲先许。道牵丝来御府。得宫词其言乃符。<span class="夹白">我想红叶题句。终得遂良缘。纩衣寄诗。岂不成佳偶。</span>从古皆云有。而今岂遽无。<span class="科">合前</span></p>
        
        <p class="落诗">着意缝衣寄短吟。<br />神交千里已知深。<br />芦花月白难寻路。<br />水底捞针岂见针。</p>
        
        <h2 id=ch30 class="chapter"><span class="出题">第三十出　师徒传习</span></h2>
        
        <p class="曲"><span class="牌">鹊桥仙</span><span class="科">小生上</span>幼抛父母。远离乡井。十载螟蛉依本姓。就中款曲未全醒。仿佛似追风逐影。</p>
        
        <p class="白">亲恩真罔极。晨夕当无违。不幸我生初。道路成艰危。孩提轻永别。怙恃他庭帏。肆尔有二天。十年不可归。白云连碧草。萦此终天悲。小生王九龄。本涿州人氏。因随父母荆湖从军。父亲为事在狱。母亲将我卖与陕西商人王子循为螟蛉子。那时方年五岁。虽有知觉。尚多蒙懂。但记得父母姓氏而已。其中事体。不能端详。<span class="科">悲介</span>临别之时。母亲将明珠一颗。系我颈上。来此十一年。今已十六岁矣。<span class="科">看珠介</span>珠虽在此。不知我父亲曾出狱否。母亲能无恙否。物是人非。岂胜伤感。深亏这边爹妈。看待胜似亲生。且不改我名。实寓爱礼存羊之意。不幸三年前爹妈相继沦亡。<span class="科">哀介</span>使我举目无亲。最可哀痛。哥哥王嗣宗原是爹妈外甥。我未来时先已怀抱在此。长我一岁。故此待之为兄。叵耐此人愚顽。时常与我抵触。每自含忍。连年请冯先生在家教习举业。喜得功深博约。理极精微。从此奋发。取青紫如拾芥。两日先生有事。不曾来馆。今早哥哥自去请他。此时想必同到来也。<span class="科">外丑上</span></p>
        
        <p class="曲"><span class="牌">破阵子</span><span class="科">外</span>绛帐春风迥。门墙桃李盈盈。<span class="科">丑</span>灯窗扞格难寻讨。空负河汾北面名。<span class="科">合</span>功深道自生。</p>
        
        <p class="白"><span class="科">外</span>道统绵延寄白头。光风霁月应蒙求。伊周气概生来壮。孔孟文章老未休。<span class="科">相见介外</span>连日限你们课程。曾完否。<span class="科">小生</span>道无终穷。学无止法。故君子以勤励不息自强。以怠惰荒宁为惧。先生去后。所限课程。学生俱已完了。<span class="科">外</span>君子深造之以道。欲其自得之也。课程虽完。不知你心中所自得者何如。<span class="科">小生</span>先生在上。听学生告禀。</p>
        
        <p class="曲"><span class="牌">桂枝香</span>人须率性。功当取正。从来两字知行。皆是由贤入圣。<span class="夹白"><span class="科">外</span>士希贤。贤希圣。义理同出于一原也。<span class="科">小生</span></span>这一原义理。这一原义理。惟在通融斯盛。支离斯病。<span class="夹白"><span class="科">外</span>知此二者。可谓明矣。明则可至于诚。<span class="科">小生</span></span>毕竟悟诚明。方见简易工夫尽。不枉担簦负笈情。</p>
        
        <p class="白"><span class="科">外</span>王九龄。你体认亲切。铺叙详明。作圣之阶。宛然在目。功名不足言矣。忻羡忻羡。<span class="科">小生揖介</span>谨受教。<span class="科">外</span>王嗣宗。你的课完了么。<span class="科">丑</span>实不相瞒。家中有事。课尚未完。<span class="科">外</span>你胡说。一般兄弟两个。他的完了。你又以家事为辞。<span class="科">丑</span>家事任长。比兄弟不同。<span class="科">外</span>课程不完。此是暂时事。你且把平日所学一讲。<span class="科">丑</span>先生在上。听学生告禀。</p>
        
        <p class="曲"><span class="牌">前腔</span>伏承严命。谨当遵听。抠衣唯诺明经。指望文场驰骋。<span class="夹白"><span class="科">外</span>明经将以致用也。须加些工夫便好。<span class="科">丑</span></span>这心猿意马。这心猿意马。操存靡定。斯些弗静。<span class="夹白"><span class="科">外</span>既是这等。你的前程安能远大。<span class="科">丑</span></span>何必问前程。几年枉却春风坐。谁信蓝中可出青。</p>
        
        <p class="白"><span class="科">外</span>自暴者不可与有言也。自弃者不可与有为也。因你之言。观你之志。真自暴自弃之徒。可叹可叹。你两个听我道。</p>
        
        <p class="曲"><span class="牌">前腔</span>雍先持敬。参勤日省。要将心法常惺。模范昭昭如镜。<span class="夹白">凡人之心。操之则存。舍之则亡。</span>论存亡操舍。论存亡操舍。<span class="夹白">可见</span>天人交胜。<span class="夹白">遂至</span>贤愚莫并。因此重丁宁。<span class="夹白">你两个须知道。</span>涓流可积沧溟大。拳石能崇泰华成。</p>
        
        <p class="白"><span class="科">丑小生揖介</span>蒙先生教训。敢不勉励<span class="科">外</span>王九龄。你工夫既到。学问已精。正是明体适用之时。今当大比。可收拾赴京应试。<span class="科">小生</span>领教。<span class="科">外</span>王嗣宗。你工夫欠密。学问未纯。正好用功。方能有进。<span class="科">丑</span>领教。<span class="科">外</span>天色已晚。我且回去。明早来讲。求道每加操守力。明经须着讨论功。<span class="科">下丑笑介</span>先生在此。甚觉拘束。先生既去。有谁管辖。<span class="科">小生</span>君子儒为己。小人儒为人。哥哥此言乃为人之学。非为己之学也。<span class="科">丑怒介</span>小畜生无礼。我偏不晓得论语上这两句说话。你把来诮我为小人。我是土产的。到是小人。你是来历不明的野东西。到是君子。可恶可恶。<span class="科">小生</span>朋友切切偲偲。兄弟怡怡。方才小弟所言。只要哥哥做个好人。何必发怒。<span class="科">丑</span>小畜生。我正要问你。你要做好人。在先生面前夸己之长。见得我不好。因此先生怪我。可恼可恼。<span class="科">打小生倒介</span>打你几下。戒你将来。天色已暮。我去睡也。明灯难久坐。束卷且高眠。<span class="科">下小生起悲介</span>天那。好苦。自家不肯读书。反怪别人说话。好生无理。<span class="科">叹介</span>王嗣宗。你和我在此。都是螟蛉之子。苦苦做甚冤家。罢罢罢。此亦妄人。何足计较。自念青春有限。黄卷无穷。当此长夜。再用些工夫。多少是好。<span class="科">看书介</span></p>
        
        <p class="曲"><span class="牌">字字锦</span>含章自可贞。岂敢图侥幸。且向残编断简中神会而心领。<span class="夹白">书。我苦苦读你。只为功名之事。</span>论功名。务在继晷焚膏。焚膏又恐成画饼。凄清。黄昏寥寂。忽听得楼头雁声。悠扬惨戚。惨戚惊孤另。<span class="夹白"><span class="科">哭介</span>我那爹娘呵。<span class="科">合</span></span>猛可地泪珠倾。苦天涯人远。他在那里凉凉踽踽。我这里朝朝暮暮忡忡耿耿。怎能彀膝前欢庆。</p>
        
        <p class="白"><span class="科">丑上</span>世上无难事。只怕有心人。王九龄你忒欺心。<span class="科">小生</span>方才你打了我。不与你计较。自在此看书。有何欺心。<span class="科">丑</span>只为看书。见你欺心。<span class="科">小生</span>我自看书。完我课程。干你甚事。说我欺心。<span class="科">丑</span>小畜生。你会使乖。方才把言语触我进去。自家看书。明日先生见我课程不完。又要责我。你便做好汉。可恨可恨。我偏要吹灭灯火。教你看书不成。<span class="科">吹灯介</span>谋深莫措囊萤计。志切难加凿壁功。<span class="科">下小生</span>怪哉怪哉。天下有这样不明之人。今日有这样不平之事。何可当也。今年大比。先生教我应试。因此用些工夫。谁想那冤家又来聒噪。吹灭灯火。如何看书。呀。你看外边明月满庭。皎然如昼。可喜可喜。不免将书向月下一看。未为不好。<span class="科">移坐看书</span></p>
        
        <p class="曲"><span class="牌">前腔</span>蟾光正满庭。四顾如朝景。仿佛形神在广寒。践却琼瑶境。恁分明。只见简袠篇章。篇章句读。可睹似星。还赢偷光凿壁。且胜纱囊聚萤。休夸映雪。映雪无能莹。</p>
        
        <p class="白"><span class="科">悲介</span>我不得事父母。看书何用。<span class="科">合前</span>鸟飞反乡。狐死首丘。在物皆然。况人为万物之灵。岂无故土之思。早间先生命我收拾应举。意尚未决。今被王嗣宗恁般欺殴。其实难忍。目下勉强依栖。到后终无结果。不如乘此机会。打点起程。赴京应试。中与不中。即往荆湖寻我父母。岂非一举两得。</p>
        
        <p class="落诗">十年恍惚梦中身。<br />踪迹萧条志未沦。<br />自古成人不自在。<br />果然自在不成人。</p>
        
        <h2 id=ch31 class="chapter"><span class="出题">第三十一出　辕门遇友</span></h2>
        
        <p class="曲"><span class="牌">醉扶归</span><span class="科">外押生上</span>逗荒烟衰草迷谿涧。乱排空剑戟翠巑岏。遍天涯跋涉恁艰辛。况秋声暗度魂将断。今朝目击剑南关。果然是地险连云栈。</p>
        
        <p class="白"><span class="科">生</span>暮宿月留茅店影。<span class="科">外</span>晓行鸡弄竹窗声。<span class="科">生</span>相思千里难成梦。<span class="科">外</span>磨蚁团团过此生。<span class="科">生</span>一路行走。过了多少山水。经了多少风霜。今日才到剑南。小生犯罪。势所不免。只是连累长官。不当稳便。<span class="科">外</span>王先生。你说那里话。你是被人陷害。我乃出于官差。皆不得已也。何必计较。<span class="科">生悲介</span>小生前年到荆湖补伍。夫妻两口同行。今日改调剑南。妻死子离。孤身远路。形影相吊。教人岂不伤感。<span class="科">外</span>王先生差矣。岂不知男子生。桑弧蓬矢。以射天地四方。何乃为此区区儿女之态。况彼一时。此一时也。客旅之中。悲之何益。<span class="科">生</span>长官。承教了。<span class="科">外</span>说话之间。不觉已到帅府门首。<span class="科">生</span>呀。你看三秋风色。万里霜威。真似𫓧钺镇也。如今辕门紧闭。想元帅老爷尚未升堂。只得在此伺候开门则个。<span class="科">小外行上</span></p>
        
        <p class="曲"><span class="牌">前腔</span>纩衣中偶得题红简。苦元戎下令究根源。急跄跄匍匐诣辕门。论吉凶未卜应相半。些须词句出无端。教人跼蹐多惶汗。</p>
        
        <p class="白">小生前日在纩衣中得了宫女之诗。元帅老爷知道。传令要小生亲赍此诗赴见。只得早来到此。呀。辕门未开。且在此竚立。待元帅老爷升堂。然后进见。<span class="科">生</span>那来的好似陈献夫模样。<span class="科">小外</span>那人好似王济川模样。<span class="科">生</span>阿呀。果是陈兄。<span class="科">小外</span>天那。果是王兄。<span class="科">外</span>他乡故知。情同骨肉。天下有这般适然之事。<span class="科">生小外抱哭介</span></p>
        
        <p class="曲"><span class="牌">哭相思</span>数载金兰成远盼。何期萍聚重相见。</p>
        
        <p class="白"><span class="科">小外</span>王兄。你在荆湖从军。因何又解来此。<span class="科">生</span>陈兄。一言难尽。小生自到荆湖。蒙帅府怜我儒生。不发差操。止令管写军前文册。不想营长李克成戏侮荆妻不从。我与殴打。被他诬告做部军杀伤长官。问成绞罪。今蒙恩赦免死。改调来此。<span class="科">小外</span>老嫂令郎何在。<span class="科">生悲介</span>荆妻见我刑期已近。迳将小儿卖与陕西商人。投渊而死了。<span class="科">小外</span>可怜可怜。命该如此。请免愁烦。<span class="科">生</span>这也罢了。但老母舍妹在家。陈兄临行。必知安否。<span class="科">小外</span>令堂在宅。小弟常同孙天彝候问。不想朝廷要取宫女。本州举报令妹。充选去了。<span class="科">生悲介</span>好苦。舍妹既选入宫。老母失倚。<span class="科">小外</span>王兄兀自不知。更有一言。不得不说了。<span class="科">生</span>陈兄有话就说。<span class="科">小外</span>安禄山之乱。城郭丘墟。人民逃窜。令堂与韩妈妈同行。小弟与孙兄相遇。各被乱兵赶散。彼此不知下落。<span class="科">生哭倒介</span>天那。岂不痛死我也。<span class="科">小外扶起介</span>王兄请苏苏。<span class="科">生</span>一家骨肉。冰消瓦解。终天之恨。何时能雪。<span class="科">小外</span>王兄。你才离囹圄。又调远方。急切不能顾盼。且待踪迹少定。然后打探音信未迟。<span class="科">生</span>请问陈兄。何以到此。<span class="科">小外</span>避兵流落于此。弃文就武。蒙元帅老爷青目。尽好建功。<span class="科">生</span>孙天彝今在何处。<span class="科">小外</span>乱中失散。尚未通问。<span class="科">生悲介</span>吾三人为同窗。情关休戚。谁料多故。彼此辽绝。可伤可伤。<span class="科">小外</span>孙兄乃间世之英。非匏瓜之类。自能见机而作。不必挂怀。<span class="科">丑上</span>鼓角声催巫峡晓。旌旗影照锦江春。遥传虎帐金符令。万里寒风泣鬼神。自家乃帅府中军听事官是也。蒙元帅老爷分付。有机密事情在内。不得工夫坐堂。凡一应投文人役。俱过来听传发放。<span class="科">外生介丑</span>你们是甚么事。<span class="科">外</span>小人是荆湖道郧县解军调卫的。<span class="科">丑</span>只递文书进去。待老爷照验发落。<span class="科">取文介</span>起去伺候。<span class="科">小外介丑</span>你是甚么事。<span class="科">小外</span>小人是纩衣内得宫女诗的。奉老爷钧旨要看。特送在此。<span class="科">丑</span>你姓陈么。<span class="科">小外</span>小人便是。<span class="科">丑</span>可喜可喜。你前日斩首级一颗。昨日旨意下来。着你冠带。月给俸米二石。待后有功。不次擢用。<span class="科">小外</span>谢天地。<span class="科">丑</span>你那宫女的诗。今早老爷要看。递来我送进去。<span class="科">取诗介</span>只在此少待。我进去传老爷钧旨发放你。阃外传消息。军前听处分。<span class="科">下生</span>陈兄。你才说甚么宫女诗。<span class="科">小外</span>旧规边军纩衣。都是宫女缝做。小弟分得一件。内有诗一首。元帅要看。特取进去。<span class="科">生</span>愿闻其诗。<span class="科">生诵前诗介生</span>看此诗句甚新。意甚厚。可以追踪韩夫人故事。<span class="科">小外</span>红叶有逆流而上之灵。纩衣岂能及此。<span class="科">丑上</span>谈笑风生白羽扇。指挥霜肃碧油幢。奉老爷钧旨。荆湖道郧县解到军人王楫。着中军分拨差操。解子领批回回去。<span class="科">与外批介丑</span>陈时策所得宫女诗。事关禁庭。法不当隐。奏闻定夺。<span class="科">生小外</span>多劳动了。<span class="科">丑</span>今日完公干。<span class="科">外</span>明朝向旧途。<span class="科">并下生</span>小生脱死到此。谁料今日得见陈兄。</p>
        
        <p class="曲"><span class="牌">素带儿</span>欢相遇。不觉眉峰倏解攒。一便似甘雨顿消蒸旱。心愁有万般。把方寸几微且暂宽。<span class="夹白">陈兄。我和你在此相遇呵。</span>穷途伴。折冲御侮。共定天山。</p>
        
        <p class="曲"><span class="牌">升平乐</span><span class="科">小外</span>吾愿。笑谈油幕。使名冲云汉。功盖尘寰。镌钟铸鼎。要保国祚如磐。<span class="夹白"><span class="科">生</span>大丈夫立志之秋。固当如此也。<span class="科">小外</span></span>能拚。忠肝义胆誓无刊。庶不负王家藩翰。<span class="夹白">王兄。我和你呵。</span>那时方可并辔联驱。昼锦荣还。<span class="科">生</span></p>
        
        <p class="曲"><span class="牌">素带儿</span>微躯乍隶官。图功孔艰。<span class="夹白"><span class="科">小外</span>军前立功。不全在力。只须谋略。<span class="科">小外</span></span>胸襟内有千万甲胄牢拴。<span class="夹白"><span class="科">小外</span>王兄韬略素闲。成功特易。<span class="科">生</span>虽则如此。只恐小生命薄。</span>天心为我悭。怎能彀连城赵璧完。<span class="夹白"><span class="科">小外</span>军旅之事。上前有功。若听天命。则此心便懒了。<span class="科">生</span></span>非心懒。深知戎服。不比儒冠。<span class="科">小外</span></p>
        
        <p class="曲"><span class="牌">升平乐</span>须看。从来豪杰。皆扬于行伍。凌烟图赞。<span class="夹白">王兄。你是</span>雄材伟略。真不忝提戈戡乱。<span class="夹白"><span class="科">生</span>虽有抱负。我和你是一介武弁。那得兵权到手。<span class="科">小外</span></span>兵权。管教万里跃金鞯。猛可地干旋坤转。方见书生奋发。凤翔龙变。</p>
        
        <p class="曲"><span class="牌">尾声</span><span class="科">生</span>些须款曲醒愁眼。<span class="科">小外</span>莫把功名当等闲。<span class="科">合</span>愿取不日军惊筑将坛。</p>
        
        <p class="落诗">年少从军意气闲。<br />也胜跼蹐着儒冠。<br />凭君仗剑勤王事。<br />要写功名久远看。</p>
        
        <h2 id=ch32 class="chapter"><span class="出题">第三十二出　举途乡谊</span></h2>
        
        <p class="曲"><span class="牌">满庭芳前</span><span class="科">末上</span>兵火惊心。风尘迷眼。飘零数载萍身。光阴如梦。不见梦中人。九陛招贤在迩。要乘时射策金门。行看取青天缥缈。云内见麒麟。</p>
        
        <p class="白">落落风尘已十年。故人踪迹各萧然。云山满目知何处。羁思浮眉蹙两尖。小生孙纲是也。向因安禄山之乱。飘流数年。此身如寄。可叹可叹。自幼与王济川陈献夫为友。不幸济川往荆湖从军。献夫在乱中失散。彼此杳无音信。如何是好。小生功名未遂。志气不衰。今当大比。只得又来赴试。以毕终身事业。但不知天意如何。远远望见几个朋友走来。想亦是赴试的。待他同行。却不是好。<span class="科">小生丑净行上</span></p>
        
        <p class="曲"><span class="牌">满庭芳后</span><span class="科">小生</span>关山经历尽。只见行囊络绎如云。从教胸次吐首对枫宸。<span class="科">丑净</span>若得宫花压帽。且赢他御酒盈樽。<span class="科">合</span>邀同契。金鞍飞鞚。驰骤杏花村。</p>
        
        <p class="白"><span class="科">相见介丑</span>客里西风又送迎。全凭诗酒慰凋零。<span class="科">末</span>十年道路双蓬鬓。万里乾坤一草亭。<span class="科">净</span>名利看来真鹿梦。江湖到处有鱼羹。<span class="科">小生</span>取青自信明经出。应把恩荣冠众英。<span class="科">末</span>请问列位高姓贵表。<span class="科">丑</span>小子姓钱名买的。<span class="科">众</span>愿闻命名之义。<span class="科">丑笑介</span>列位问及。不敢相瞒。先父早丧。没有殡赀。先母将我卖与钱员外为子。得银安葬先父。改名买的。长大读书。考取进学。人都叫我做钱买的秀才。<span class="科">末</span>岂不道秀才无假漆无真。怎么钱买得。此位高姓贵表。<span class="科">净</span>小子姓胡名涂。<span class="科">众</span>愿闻命名之义。<span class="科">净笑介</span>列位问及。不敢相瞒。小子禀性愚鲁。用功忽略。每常看书。体认未真。作文讲贯不切。大学题目做了中庸。论语题目做了孟子。一生在灯窗之下。不明不白。人都叫我做胡涂秀才。<span class="科">末</span>岂不道小事胡涂。大事不胡涂。此位小朋友高姓贵表。<span class="科">小生</span>小生王九龄。<span class="科">末背介</span>好古怪。看那小朋友面貌。与王济川无异。姓名又与其子相同。不信天下人材。有这般偶然厮像的。但未知何方人氏。待我问他。<span class="科">问介</span>仙乡何处。<span class="科">小生</span>本贯陕西。<span class="科">末</span>名貌虽似。籍贯不同。几乎错认了。<span class="科">小生</span>乍会之间。何生疑想。<span class="科">末</span>实不相瞒。方才见尊容与我故友相似。姓名又同。为此伤感。<span class="科">小生</span>敢问先生高姓贵表。仙乡何处。所谓故友者何人。<span class="科">末</span>小生孙纲。本贯涿州。故友王济川。面貌与尊容无异。贤弟姓字。又与他乃郎相同。为此致疑。<span class="科">小生</span>先生既与王公为友。必知其行藏。如今王公安在。<span class="科">末</span>荆湖从军。已十年矣。其时乃郎尚幼。屈指计之。目下与尊庚相彷。<span class="科">小生</span>若是这等。先生是他东家了。必知其妻姓氏。<span class="科">末</span>怎么不知。他妻是郭氏。<span class="科">小生拜介</span>襁褓之别。历履失详。若非明教。几失瞻仰。适间老叔所言。即小姪也。<span class="科">丑净</span>客途邂逅。偶得故人聚首。可喜可喜。<span class="科">末</span>令尊在荆湖从军。为何贤姪又改籍陕西。<span class="科">小生悲介</span>家父被人诬陷在狱。家母将小姪螟蛉与陕西商人为子。幸是同姓。不改其名。<span class="科">末</span>彼此远隔。各不相知。可怜可怜。<span class="科">小生</span>小姪此行。虽图应试。实欲寻讨父母下落。且俟应试之后。中与不中。必往荆湖。<span class="科">末</span>贤姪此去。必然高中。小生忝为同榜。<span class="科">丑净笑介</span>前程暗如漆。方才乍会。那里就知同中了。<span class="科">末</span>是有个缘故。十年前与他令尊和陈献夫往访术士袁天纲相面。说他令尊有远戍之苦。缧絏之冤。十年之后。与陈献夫俱以军功致贵。说小生与王贤姪同榜进士。那时王贤姪才四岁。今日偶遇。说起来历。前言皆验。幸得与王贤姪同行应试。正当十年之期。为此妄想。不觉失言。列位休怪。<span class="科">小生</span>若得如此。家父与陈叔必有出身之日。<span class="科">丑净</span>袁天纲乃术士之通神者也。他许二公同榜。定然定然。<span class="科">末小生</span>惶愧惶愧。说话良久。有稽路程。<span class="科">丑净</span>须索趱向前去。<span class="科">末</span>请行了。</p>
        
        <p class="曲"><span class="牌">甘州歌</span>出潜离隐正宾兴。多士道路纷纷。天开文运。看取五云辉映。功名已际观光会。轩冕当怀拾芥心。<span class="科">合</span>词锋利。学海深。青霜紫电不沾尘。昌期近。喜气腾。春风头角羡峥嵘。<span class="科">小生</span></p>
        
        <p class="曲"><span class="牌">前腔</span>诗书典雅文论。锦肠绣口。波澜滚滚。青年英俊。都要披洒胸襟。梅花香暖催乘驿。桃浪春融快问津。<span class="科">合</span>寻云路。奋鹗程。扶摇万里迈飞升。登金榜。夸玉笋。共期忠孝报君亲。<span class="科">丑</span></p>
        
        <p class="曲"><span class="牌">前腔</span>龙头属老成。苦工夫积累。铁杵磨针。萧萧华发。那堪事业浮沉。图书跌宕悲时晚。灯火青荧怯夜深。<span class="科">合</span>同行李。少故人。平生款曲向谁论。心伤昔。眼望今。新科仍是旧精神。<span class="科">净</span></p>
        
        <p class="曲"><span class="牌">前腔</span>林鸡混鹤群。也随行逐队。扬翰延颈。文场鏖战。自觉才华通敏。杏园高咏锦标新。枫陛行瞻天表近。<span class="科">合</span>三千字。五百英。乡评始信读书荣。南山豹。北海鶤。从教变化动惊闻。</p>
        
        <p class="曲"><span class="牌">尾声</span>向天衢平步稳。飚车拟度月中轮。<span class="夹白">又见</span>剑气横冲万丈云。</p>
        
        <p class="落诗">喜赴玉京春。<br />文声起月评。<br />长安花夹道。<br />争看绿袍新。</p>
        
        <h2 id=ch33 class="chapter"><span class="出题">第三十三出　剿虏同功</span></h2>
        
        <p class="白"><span class="科">众扮军校捧冠带上</span>将帅得人成远略。英雄有泪奋鸿图。除秦破楚功名会。才费留侯一卷书。我们是剑南道帅府军校。昨夜飞报来说。关西堡被胡虏攻城。今早奉元帅老爷钧命。着陈先生冠带。就调我们一千军校。随他即刻往彼征剿。论功升赏。迤逦行来。此间是他门首。不免径入。且住。前日是我们同辈。今日是他统属了。不免下礼相见。正是在他矮簷下。谁敢不低头。陈老爹有请。<span class="科">小外上</span></p>
        
        <p class="曲"><span class="牌">翠华引</span>负剑先驱小试。微名已次诠除。窃得一枝聊寄。还期翺跃天衢。</p>
        
        <p class="白"><span class="科">众叩头介小外</span>列位俱我同辈。何故行此礼。<span class="科">众</span>昨夜飞报说关西堡胡虏攻城。奉元帅老爷钧命。着小人们一千名。即刻随老爹往彼征剿。特送冠带在此。请穿着了。<span class="科">小外冠带介众递册介</span>这是一千军士的花名年貌册子。<span class="科">小外看介</span>且喜王济川亦在数内。此去功成。实致身之机会也。既是这等。请他出来计议。即刻起程。<span class="科">请介生上</span></p>
        
        <p class="曲"><span class="牌">前腔</span>异地同侪相聚。未知何事欢呼。忽尔改观头角。兜鍪功业非孤。</p>
        
        <p class="白"><span class="科">相见介生</span>且喜陈兄已冠带了。恩出龙庭。功存虎幄。他年系虏王颈以授辕门。此其阶矣。健羡健羡。<span class="科">小外</span>王兄。岂不闻上马能击贼。下马能作露布。我和你的事业。正在今日。何待他年。<span class="科">生</span>这许多军士俱有匆匆之气。敢问何也。<span class="科">小外</span>王兄兀自不知。小弟方才所言。正为此耳。<span class="科">生</span>愿闻其说。<span class="科">小外</span>见有胡虏攻劫关西堡城。帅府着小弟领此千军。即刻往彼征剿。喜得老兄亦在此数。正好同心建功。<span class="科">生</span>古人云。单于寇我垒。百里风尘昏。雄剑四五动。彼军为我奔。既蒙陈兄提挈。小生岂怯此行。快去快去。<span class="科">小外</span>军士们。去取两副盔甲来。<span class="科">众递盔甲生小外换介内介</span>元帅老爷传令。从征官军即刻赴敌。毋得延缓。<span class="科">小外</span>军务既紧。众军士们听我号令。即刻起程罢。挽弓当挽强。用箭当用长。射人先射马。擒贼先擒王。<span class="科">众逐句应介内介</span>关上飞报。胡虏见在四十里外烧劫民居。势甚猖獗。<span class="科">小外</span>既是这等。众军士可整肃队伍。杀向前去。<span class="科">众呐喊随小外生作转行介</span></p>
        
        <p class="曲"><span class="牌">红绣鞋</span>霓旌天驷长驱。长驱。征声锐气盈途。盈途。扬利刃。控威弧。清远塞。扫强胡。<span class="科">合</span>手到处。血模糊。手到处。血模糊。<span class="科">并下净扮胡将领众虏上</span></p>
        
        <p class="曲"><span class="牌">前腔</span>西戎威震边隅。边隅。冲锋势易摧枯。摧枯。攻铁垒。破金郛。焚市井。变丘墟。<span class="科">合前净</span></p>
        
        <p class="白">咱乃西胡大将骨朵儿术是也。奉郎主命。攻打中原世界。昨夜已到关西堡城。杀戮人民。烧毁房屋。不计其数。所过之地。望风披靡。并没一人敢来与咱交战。咱好快活好快活。把都们。这里是何所在。<span class="科">众</span>此处已过关西堡了。离剑南城止不上四五十里。<span class="科">净</span>既无拦阻。可乘势并力追杀前去。<span class="科">众应介并下小外生领众上</span></p>
        
        <p class="曲"><span class="牌">前腔</span>中原赤子何辜。何辜。堪伤遭此烧屠。烧屠。挥甲胄。奋干戈。俘虏长。献神都。<span class="科">合前小外</span></p>
        
        <p class="白">你看征尘蔽野。杀气漫空。胡虏想已来近了。<span class="科">生</span>我们且扎住人马。<span class="科">小外</span>敢问何故。<span class="科">生</span>以彼久疲之兵。临我方张之锐。不劳血刃。敌可擒矣。<span class="科">小外</span>此以逸待劳。以静制动之法也。正是正是。军士们传令下去。把人马扎住。一字儿摆定。勿得擅动。待他来时。然后交锋。<span class="科">众应摆介胡虏上</span></p>
        
        <p class="曲"><span class="牌">前腔</span>铜肝铁胆雄徒。雄徒。张牙露爪前趋。前趋。好解顿。打辣酥。歌得胜。醉穹庐。<span class="科">合前交战擒虏介小外</span></p>
        
        <p class="白">军士们传令。将斩获首级。计了数目。生擒者牢固绑缚。解送军门处决。其有功之人。各赴军正司纪录。明白。论功升赏。即刻班师。毋得扰害地方。违者以军法论。<span class="科">众应行介小外</span></p>
        
        <p class="曲"><span class="牌">四边静</span>腥膻群丑凌疆域。黎元屡遭阨。玉帐运金符。貔貅奋威力。<span class="科">合</span>不劳刃镝。须臾战克。歌凯振云铙。飞章奏王国。<span class="科">生</span></p>
        
        <p class="曲"><span class="牌">前腔</span>玉骢才试驰金勒。披襟建奇绩。系虏授辕门。干城倍生色。<span class="科">合前</span></p>
        
        <p class="落诗">破虏功成万垒降。<br />旌旗遥映蜀山苍。<br />圣朝隆爵颁恩赏。<br />麟阁行收第一场。</p>
        
        <h2 id=ch34 class="chapter"><span class="出题">第三十四出　因诗赐配</span></h2>
        
        <p class="曲"><span class="牌">转山子</span><span class="科">贴上</span>自叹红颜多薄命。恁孤寂长门。秋风紧团扇销魂。疎月映珠帘摇闷。把鲛绡染透啼痕。</p>
        
        <p class="白">妾少民家女。十六入深宫。箕帚不辞劳。针黹非不工。妾比曹大家。文艺聊能通。虽无绝代姿。颇与侪辈同。宫中罕次序。疏昵为卑崇。选妾今几年。未在宣召中。萧条金琐寒。蟋蟀吟西风。虫声意能了。道妾难言衷。逝景迫朱颜。恻恻览青铜。奴家自从前日缝纫纩衣。偶题一诗在内。托物寓意。不知着在那一个有缘军士身上。一向朝思暮想。此心若有所感。形于梦寐之间。每日排遣不下。如何是好。<span class="科">叹介</span>昨夜奴家忽梦自身化为一凤。立于殿下。又见一凤飞来。与我和鸣交舞。两两腾空而出。不知主何兆也。且待刘郑二姐来。相与推详之。便见分晓。<span class="科">老旦旦上</span></p>
        
        <p class="曲"><span class="牌">薄幸</span><span class="科">老旦</span>恨杀昭阳莲筹声永。<span class="科">旦</span>几见金炉香烬。漫自氤氲。<span class="科">合</span>心愁如缕。因时牵引。</p>
        
        <p class="白"><span class="科">老旦</span>妾自至深宫。转眼复几春。君王曾一顾。形似两未真。歘如梦中遇。既寤求无因。望望小羊车。不碾永巷尘。<span class="科">旦</span>妾心与颜摧。薄命难具陈。含情立花底。差池愧芳辰。花秾会有谢。奚必悲妾身。但愿君身强。长对如花人。<span class="科">相见介老旦</span>王家姐。你连日红光满面。丰采倍常。可喜可喜。<span class="科">贴</span>久处深宫。常觉心绪不宁。神思困倦。有何喜哉。<span class="科">旦</span>新愁旧恨。料得彼此同然。身羁无可奈何之地。只索排遣而已。<span class="科">贴</span>奴家夜来得一奇梦。敢烦二位姐姐推详。<span class="科">老旦旦</span>愿闻。<span class="科">贴说梦介</span>不知主何兆也。<span class="科">老旦</span>以凤求凰。乃夫妻谐遇之象。<span class="科">贴叹介</span>身在禁中。安得有此。<span class="科">旦</span>天下偶然之事。岂谓尽无。先朝太宗爷曾放宫女三千出去。倘后朝廷亦有此举。岂不应你梦兆。<span class="科">末扮内臣上</span>追究缝衣女。根求寓翰情。万岁爷有旨。<span class="科">三旦跪介末示诗介</span>此诗是谁所作。缝在纩衣内。为军士所得。昨日剑南道帅臣具奏此事。尔诸女之中。曾作此诗者。当直承认。毋得隐讳。<span class="科">老旦</span>奴家刘氏如花。素不识字。未尝作此。<span class="科">旦</span>奴家郑氏似玉。素不识字。未尝作此。<span class="科">贴看诗惊介</span>奴该万死。<span class="科">末</span>万岁爷有旨。饶你罪责。可将作诗之情。从实道来。<span class="科">贴叩头介</span>皇恩浩大。曲蒙原宥。冒死敢言。</p>
        
        <p class="曲"><span class="牌">三学士</span>物类洪纤知牡牝。自怜当永废婚姻。缝衣偶尔伤时事。故缪赋俚言意有存。<span class="科">扣头</span>感荷王明原昧蠢。似朝阳照覆盆。</p>
        
        <p class="白"><span class="科">末</span>万岁爷有旨。宫女王慧姬。赋词赡丽。造意温醇。虽寓怀春之私。不忘厚别之道。事固弗询。情实可矜。伊欲结后生之缘。朕为谐今世之配。特赐放出宫。着兵部量备衣饰。差人护送至剑南道。给与冠带军士陈时策为妻。谢恩。<span class="科">贴叩头</span>万岁。万岁。万万岁。<span class="科">末</span>王家姐。你真是大造化。可贺可贺。</p>
        
        <p class="曲"><span class="牌">前腔</span>钦赐姻缘成合卺。祇为恁义重人伦。纩衣诗句通芳信。恰正与御水流红美并论。此去巫阳云雨近。<span class="夹白">王家姐。你那时节呵。</span>要晨昏感圣恩。<span class="科">老旦旦</span></p>
        
        <p class="曲"><span class="牌">前腔</span>卿家梦兆真有准。<span class="夹白"><span class="科">末</span>他又得何梦。<span class="科">老旦旦</span></span>随一凤自化凰群。翺翔双出宫城外。<span class="夹白"><span class="科">末</span>这是夫妻谐偶之兆也。<span class="科">老旦旦</span></span>须信是应在前生系赤绳。<span class="夹白"><span class="科">悲介</span>王家姐。我们和你相处几年。情同骨肉。今日呵。</span>骤尔分携情岂忍。恨声吞。泪雨纷。<span class="科">贴</span></p>
        
        <p class="曲"><span class="牌">前腔</span>托物鸣衷诚可哂。谁承望感动明君。推恩锡类成吾愿。<span class="夹白"><span class="科">末老旦旦</span>王家姐。你今日之事。旷古奇逢。<span class="科">贴</span></span>可知道从来事罕闻。<span class="夹白"><span class="科">悲介</span>二位姐姐。奴家此别。后会无期。好苦。</span>执手相看心隐隐。<span class="夹白">从今后呵。</span>望云山。日几颦。</p>
        
        <p class="白"><span class="科">末</span>人生聚散。自有定数。何必苦楚。王家姐作急收拾出去。</p>
        
        <p class="落诗">青鸾飞入合欢宫。<br />紫凤衔花出禁中。<br />不是纩衣诗句好。<br />那知云雨在巫峰。</p>
        
        <h2 id=ch35 class="chapter"><span class="出题">第三十五出　廷对及第</span></h2>
        
        <p class="曲"><span class="牌">上林春</span><span class="科">外上</span>思绕风云。光依日月。司文柄棘围方撤。门墙桃李芬芳。尽是知名之杰。</p>
        
        <p class="白">北望天门拜冕旒。文光遥映五云浮。董生独对天人策。应慰王明如渴求。下官乃翰林学士是也。职居鳌禁。名重銮坡。黼黻皇猷。继先王之统绪。文章大笔。为后进之规模。驰道骎骎。堪夸独步。讲帷济济。可信知名。金马玉堂。梦熟黄粱富贵。冰瓯雪碗。才优青琐精神。朝登瀛洲。暮赐莲炬。银钩势压蛟龙榜。玉佩声闻虎豹关。奉命省闱校文。率领中试举子。伺候临轩策问。众举子早来。<span class="科">小生末丑上</span></p>
        
        <p class="曲"><span class="牌">红林檎</span>千佛经中名列。喜气盈颐颊。凤诏锦袍期夺。严跸听初传。卤簿胥陈设。青云随步朝金阙。各要把此衷竭。</p>
        
        <p class="白"><span class="科">小生</span>射策金门拜冕旒。<span class="科">末</span>仙韶音振日华浮。<span class="科">丑</span>纵横礼乐三千字。<span class="科">合</span>尽吐忠贞应诏求。<span class="科">小生</span>吾辈礼闱中试。且喜成名。<span class="科">末</span>今日廷试。各陈所见。以备采纳。<span class="科">丑</span>圣驾已升殿了。<span class="科">外</span>廷试诸生。不得近前。只此敷对。<span class="科">小生末丑跪介外</span>皇帝清问。人君致保邦之道。固非一端。诸士子幼学壮行。必有得其要者。各飏言之。毋泛毋略。<span class="科">小生</span>臣对。臣闻为政之道。务在于得民。感民之几。不外乎尚德。欲宣大化。当法先王耳。</p>
        
        <p class="曲"><span class="牌">风入松</span>唐虞三代本摩渐。至于今为宪。<span class="夹白">伏愿皇上祖述尧舜。宪章文武。</span>裁成辅相能无欿。使斯世斯民丕变。<span class="夹白">窃惟德之流行。速于置邮而传命。民之感化。沦于肌肤。浃于骨髓。不识不知。顺帝之则。无为而天下治矣。</span>羡皡皡功归自然。保国祚固如盘。</p>
        
        <p class="白"><span class="科">外</span>左边举子。有何策略。上前敷对。<span class="科">末</span>臣对。臣闻为治必先于爱民。而爱民又先于节用。用足则本固。本固则邦宁矣。</p>
        
        <p class="曲"><span class="牌">前腔</span>弥纶天地位相参。念下民昏垫。<span class="夹白">伏愿皇上目击时艰。躬行实政。</span>轻刑薄税崇恭俭。及土木游畋胥免。<span class="夹白">窃惟得乎丘民。而为天子。国无兴作。则民不劳。国无征求。则民不困。衣食足而后教化行。礼义明而后知亲戴其长上矣。</span>感德泽真同海涵。指日见奏韶咸。<span class="科">外</span></p>
        
        <p class="白">右边举子。有何策略。上前敷对。<span class="科">丑</span>臣对。臣闻国家之患。在乎北虏。而经理之要。急于预图。图之有要。则虏可制而患自止矣。</p>
        
        <p class="曲"><span class="牌">前腔</span>作民元后宰中原。在华夷当辩。<span class="夹白">窃惟御外侮者。必主于内修。目今胡奴犯境呵。和亲不足以结其好。岁帑不足以释其贪。</span>野心狼子欲无餍。<span class="夹白">伏愿皇上居安思危。以图治于未然。</span>要足食足兵防范。<span class="夹白">武备既修。边方自固。顺则绥之以恩。逆则示之以威。</span>使知得天王分严。永稽颡向天南。</p>
        
        <p class="白"><span class="科">外</span>诸省元之策。条对详明。识见超越。皆用世之才也。天颜甚喜。就有玉音传降。<span class="科">小生末丑</span>多谢老先生提携。<span class="科">生净扮内臣旦贴扮女官捧冠服众作鼓吹上</span></p>
        
        <p class="曲"><span class="牌">满园春</span>彩笔光生日正暹。胪传枫陛动观瞻。青琐名香。丹墀恩宠。朱衣头点。</p>
        
        <p class="白"><span class="科">生</span>奉圣旨。王九龄策意以德化民。是欲致于王道。诚宰辅之器也。特冠多士。可第一甲第一名。赐进士及第。授翰林侍讲。<span class="科">小生叩头介</span>臣伏蒙圣恩。无任感戴。<span class="科">生</span>孙纲以节用爱民立议。深得济时之略。可第二甲第一名。赐进士出身。授监察御史。<span class="科">末叩头介</span>臣伏蒙圣恩。无任感戴。<span class="科">生</span>钱买的意在安边。谋尊国体。占之他日。能当一面之寄。可第三甲第一名。授兵部员外郎。<span class="科">丑叩头介</span>臣伏蒙圣恩。无任感戴。<span class="科">生</span>鸿胪寺具鼓乐送状元归第。谢恩。<span class="科">小生末丑换冠带谢恩介</span>万岁。万岁。万万岁。<span class="科">小生</span></p>
        
        <p class="曲"><span class="牌">三段鲍老催</span>柴桑素寒。分含章终身自淹。文升御览。幸登庸荣生陛廉。天衢驰骋夸先占。英雄五百称豪赡。似荆山玉。郁浦珠。丰城剑。灵光瑞焰乘时现。<span class="科">合</span>长安夹道花欲然。春风十二珠帘面。<span class="科">末丑</span></p>
        
        <p class="曲"><span class="牌">前腔</span>神龙出潜。际风云飞腾广渊。青钱中选。泥金信乡闾喜谈。几年文价光磨闪。一声霹雳乾坤撼。看蟾宫步。雁塔名。琼林宴。八珍异馔天厨荐。<span class="科">合前</span></p>
        
        <p class="曲"><span class="牌">滴滴金</span><span class="科">外</span>宫袍柳色新醇染。杏苑欢声壮吟胆。玉骢蹀躞康庄遍。近嫦娥。依衮冕。瑜瑕不掩。红香十里人青眼。人青眼。追踪晁董何忝。<span class="科">合</span></p>
        
        <p class="曲"><span class="牌">双声子</span>功名会。功名会。造物从公典。胸襟展。事业期。弘远荣两监。荣两监。须黾勉。须黾勉。效夔龙匡赞斯无圭玷。</p>
        
        <p class="曲"><span class="牌">余文</span>都俞吁咈黄金殿。谁不庆当今文献。好把崇功振两间。</p>
        
        <p class="落诗">龙旗姓字动长安。<br />九陌人人走马看。<br />圣主勃兴图治急。<br />早输抱负济时艰。</p>
        
        <h2 id=ch36 class="chapter"><span class="出题">第三十六出　邮亭失珠</span></h2>
        
        <p class="曲"><span class="牌">赵皮鞋</span><span class="科">末上</span>服役在公门。差使日纷纭。南北东西走似腾。沿途不怕盘诘问。</p>
        
        <p class="白">自家是兵部一个军校。蒙正堂老爷奉圣旨着本部备办衣饰。护送宫女王慧姬到剑南道。配与军士陈时策为妻。批差我去。批上有脚夫朱快。官婆田氏。即刻就要起程。不敢迟误。脚夫官婆走动。<span class="科">丑净内应上</span></p>
        
        <p class="曲"><span class="牌">大斋郎</span>奉公文。不拘早共昏。登山涉水冒风尘。这番劳碌岂胜论。剑南迢递。又得来往十余旬。</p>
        
        <p class="白"><span class="科">见介末</span>你是田氏。<span class="科">丑</span>老身便是。<span class="科">末</span>你是朱快。<span class="科">净</span>在下便是。<span class="科">末</span>本部批文已领。只等你们到了。请出宫女上路。<span class="科">丑净</span>事出官差。势不容缓。长官。就此起程罢。<span class="科">末</span>田妈妈。你去请王贵人出来。<span class="科">丑做请介贴上</span></p>
        
        <p class="曲"><span class="牌">西地锦</span>自分终淹宫壶。谁期敕赐连姻。云山此去知遥近。依稀是梦中身。</p>
        
        <p class="白">偶寓纩衣诗。窃比题红叶。红叶缔良缘。衣亦成姻业。物虽不尔同。先后均一辙。感沐君恩深。皇图愿如结。<span class="科">见介末</span>告贵人知道。天色已明。请收拾上路。<span class="科">贴</span>劳你众人。不当稳便。且到剑南。自行相酬。<span class="科">众</span>俱是官差。何必计较。<span class="科">贴</span>收拾已完。只索起程罢。<span class="科">行介</span></p>
        
        <p class="曲"><span class="牌">朝元歌</span>才离紫宸。平步莲鞋稳。白雾黄云。绕壑漫山滚。淡月疎星。残辉隐隐。追忆昭阳宫嫔。数载同幽。知心刘郑惟二人。从此断音闻。凄清实可矜。<span class="科">合</span>山遥水永。何处是剑南之郡。剑南之郡。</p>
        
        <p class="白"><span class="科">丑</span>王贵人。</p>
        
        <p class="曲"><span class="牌">前腔</span>幸恁初离机穽。如鱼脱饵纶。此去胜南金。得效于飞。鸳鸯交颈。愿取情隆合卺。凤瑟鸾笙。和鸣白首无替陵。窃羡戍边军。缘深谐此亲。<span class="科">合前贴</span></p>
        
        <p class="曲"><span class="牌">前腔</span>堪羡浮踪不定。行行过几村。四顾景氤氲。目断萱荆。盈腔离恨。<span class="科">取珠看介</span>都是明珠牵引。远听前林。数声啼鸟惊我心。行役苦生颦。茫茫将断魂。<span class="科">合前末净</span></p>
        
        <p class="曲"><span class="牌">前腔</span>遥向天涯投奔。晴光荡紫氛。触景思难禁。行李一肩。回期无准。渐觉形疲神困。忽见河滨。渔樵彼此赓唱频。烟暝日垂曛。归鸦追及群。<span class="科">合前</span></p>
        
        <p class="曲"><span class="牌">尾声</span>去心忙。行步紧。望中河岸度城阴。今夜古驿孤檠暂驻轮。</p>
        
        <p class="白"><span class="科">贴</span>这里是何所在。<span class="科">末</span>此是潞洲褫亭驿了。天色已暮。请王贵人进去安歇。明日早行。<span class="科">贴</span>正是这等。<span class="科">失珠介</span></p>
        
        <p class="落诗">衔命连姻向剑南。<br />可知人在五云端。<br />今宵古驿愁相对。<br />炊尽黄粱梦怎酣。</p>
        
        <p class="白"><span class="科">净上</span>人无横财不富。马无夜草不肥。今日挑了行李。走了一日。不胜劳倦。方才见那宫女。怀中落下一物。不知是甚么东西。一时人众。不好拾得。如今安置他们坐地。我假托登东。独自出来寻取。多少是好。<span class="科">拾珠介</span>阿呀。我道什么东西。原来是一颗明珠。想在宫中偷出来的。我拾他虽没用处。且带回去。换些酒肉吃也好。正是踏破铁鞋无觅处。得来全不费工夫。<span class="科">下</span></p>
        
        <h2 id=ch37 class="chapter"><span class="出题">第三十七出　赴婚遇兄</span></h2>
        
        <p class="曲"><span class="牌">凤凰阁</span><span class="科">外上</span>将星明现。赫赫中原垣翰。张皇𫓧钺奋威权。大纛高牙掣电。整顿江山。听辕门凯旋。</p>
        
        <p class="诵"><span class="牌">玉楼春</span>蟠胸万甲英雄气。宣劳制阃驱天骥。三秋风色绣裘轻。千里霜威金斧利。　　西陲保障凭忠义。会布王明勤恤意。月高犬吠自安居。天尽貔貅无警势。</p>
        
        <p class="白">下官乃总制剑南道军务大元帅杨韬是也。素抱朴忠。蕴济世经邦之略。幸叨科甲。倾扪天捧日之诚。荐陟崇阶。允肩重寄。折冲千里。张国家九伐之威。决胜万全。奠山河四维之固。敢自偷安于帏幄。益惟补报于涓埃。每怀后乐先忧。殊甚夙兴夜寐。效虞庭振旅。舞干羽以来不臣。如周室修文。归马牛而示弗用。正是刘琨坐啸风生苑。谢朓裁诗月满楼。向有胡虏攻打关西堡城。随遣冠带军士陈时策。领兵一千。赴彼征剿。不料他有新到军士王楫协力奋战。遂能克敌。已将此功飞奏朝廷了。待旨意下来。定有升赏。<span class="科">小外生上</span></p>
        
        <p class="曲"><span class="牌">步蟾宫</span><span class="科">小外</span>平胡功就返金鞯。山倚秋空剑气寒。<span class="科">生</span>姓名上逮建章边。行看稽颡皇宣。</p>
        
        <p class="白"><span class="科">相见介外</span>你二人奋志勤王。不负遗大投艰之托。宣威克敌。足征长驱远驭之材。他日分节制于三边。寄干城于万里。此其选矣。下官不胜欣幸。<span class="科">小外生</span>某等器非弘远。幸荷提携。谋本迂疎。误尘任使。窃效些须之力。偶成尺寸之功。过辱吹嘘。奚胜愧悚。<span class="科">外</span>前日报捷之后。已将你二人功次。飞奏朝廷去了。不日旨意下来。定有升赏。<span class="科">小外生叩头介</span>感谢元帅不尽。<span class="科">左右介</span>禀老爷知道。朝廷敕使到了。<span class="科">外</span>叫中军官快排香案来迎接。<span class="科">小生捧诏上</span>九虎天关明日月。五云丹凤下丝纶。皇朝特重安边计。宠锡恩荣报懋勋。圣旨已到。跪听宣读。<span class="科">外小外生跪介小生</span>皇帝诏曰。朕惟为国求贤。固大臣协恭之道。论功颁赏。尤当宁旌劝之机。迩者总制剑南道军务大元帅杨韬奏称。冠带带俸官校陈时策。参谋军士王楫。秉心赴敌。合力宣劳。殄灭凶残。事同拾芥。肃清土宇。势若轰雷。欢声洽于万夫。胜气横于千里。用彰懋绩。宜锡殊恩。兹特授陈时策为平虏将军。分镇剑南东道。王楫为靖虏将军。分镇剑南西道。仍听大元帅节制。其余有功军人。每功给银五十两充赏。谢恩。<span class="科">外小生生叩头介</span>万岁。万岁。万万岁。<span class="科">小生相见介</span>叫左右的请过圣旨。分付中军官。安排酒席。管待天使。<span class="科">小生</span>复命紧急。不敢久稽。就此告别了。使节寻常铜柱外。天威咫尺玉阶前。<span class="科">下外</span>二位昨是军中戍士。今为阃外命臣。势分相悬。恩荣可羡。叫左右的取冠带过来换了。<span class="科">左右递冠带小外生换介</span>某等本葑菲下材。一旦蒙朝廷嘉典。自非大元帅援引之力。安能至此。受恩感激。抚己战兢。<span class="科">拜介</span></p>
        
        <p class="曲"><span class="牌">皂罗袍</span>窃忝元戎推荐。使驽骀策励。骤尔驱前。战兢殊觉切冰渊。枕戈衽革惟黾勉。<span class="科">合</span>文章炳焕。簪缨灿然。宣威耀武。干城允肩。从今谩把经纶展。<span class="科">外</span></p>
        
        <p class="曲"><span class="牌">前腔</span>喜得英雄三箭。定天山。仍旧巩固如磐。诸蛮无事乐耕田。春风和气中原遍。<span class="科">合前贴丑末上</span></p>
        
        <p class="曲"><span class="牌">谒金门</span><span class="科">贴</span>题纩怨。不道遂谐鸾选。幸荷昭阳恩命遣。特地寻仙院。<span class="科">丑末</span>云拥嫦娥离月殿。今日星郎欢忭。<span class="科">合</span>涉水登山来路远。缘情应不浅。</p>
        
        <p class="白"><span class="科">末</span>告贵人知道。此是剑南帅府了。喜得府门正开。不免进见。<span class="科">左右白见介末</span>小人是兵部差来的。奉圣旨护送宫女到老爷麾下。赐与冠带军士陈时策为妻。<span class="科">贴叩头介外</span>你就是作诗在纩衣内的么。<span class="科">贴</span>奴家偶拂鸾笺。幸谐凤侣。虽蒙圣天子推恩之命。实本大元戎核实之章。奴家不胜感愧。<span class="科">外</span>看你仪容雅饬。翰墨清新。诚女中之杰出者也。昔为宫姬。今为命妇。亦无忝所生矣。吾当以礼相待。<span class="科">指小外</span>这是陈将军。<span class="科">贴见介外指生介</span>这是王将军。<span class="科">贴见悲介</span>那将官好似我哥哥模样。<span class="科">生悲介</span>那宫娥好似我妹妹模样。<span class="科">外</span>朝廷赐与陈将军为配。你两下里素未相识。为何下泪。<span class="科">生</span>卑官有数年离怨。故触目惊心。偶然伤感。<span class="科">背哭介</span></p>
        
        <p class="曲"><span class="牌">园林好</span>止不住盈盈泪涟。禁不过衷肠痛煎。<span class="科">细看贴介</span>那里有恁般颜面。与我妹并婵娟。苦双眼注将穿。<span class="科">贴背哭介</span></p>
        
        <p class="曲"><span class="牌">前腔</span>猛省着鹡鸰在原。瞥见了荆花旧妍。<span class="科">细看生介</span>难信道形容皆变。语音在似当先。把骨肉意空悬。<span class="科">小外</span></p>
        
        <p class="曲"><span class="牌">忒忒令</span>这宫娥愁容可怜。平白地泪抛如霰。<span class="科">又看贴介</span>细觑他行藏举止如曾见。莫不是梦中相善。枉教我详顾盼。费踌蹰。想不起是何年。<span class="科">外</span></p>
        
        <p class="曲"><span class="牌">前腔</span>见他们眉攒翠尖。听他们悲声吞咽。两下里似尝聚首生缱绻。这几微令人难阐。秪落得心悒怏。泪潺湲。惊耳目。起猜嫌。</p>
        
        <p class="白">你两下里倘有真情。各宜实道。勿得隐讳。徒生饶舌。<span class="科">生</span>卑官有一妹。向被选入宫中。绝隔数年。适见宫娥。年貌相似。故此感伤。<span class="科">外</span>宫娥。你是何姓名。籍贯那里。上有兄否。<span class="科">贴</span>奴家王氏慧姬。原籍涿州。有兄王楫。见在荆湖从军。<span class="科">外</span>若是这等。王将军正是你兄了。<span class="科">生</span>阿呀。果然我妹妹。<span class="科">贴</span>天那。正个是我哥哥。<span class="科">生贴近哭介</span></p>
        
        <p class="曲"><span class="牌">尾声</span>同枝落落遭时蹇。讵料今朝赵璧完。信是骨肉悲欢意各专。</p>
        
        <p class="白"><span class="科">小外</span>军旅之中。非哭泣之所。贤兄妹请省愁烦。且到私宅。再叙亲情。<span class="科">外</span>因寓诗而成夫妇之礼。因行礼而合兄妹之情。旷古奇逢。于今罕见。难得难得。叫中军官取鼓乐轿马。送陈将军回去成亲。<span class="科">左右介生小外贴谢介</span></p>
        
        <p class="落诗">敕降仙姬下九重。<br />笑啼交集叙行踪。<br />今宵各把银缸照。<br />犹恐相逢是梦中。</p>
        
        <h2 id=ch38 class="chapter"><span class="出题">第三十八出　吉筵叙故</span></h2>
        
        <p class="白"><span class="科">生小外贴丑吊场众扮乐人净扮宾相上送行介左右</span>此是衙门首了。禀老爷夫人。请下轿马。<span class="科">众介净</span>摈相磕头。禀老爷行礼。<span class="科">小外</span>军旅之中。凡百不能周备。你可从简些。<span class="科">净</span>得令。</p>
        
        <p class="诵"><span class="牌">西江月</span>绛烛高烧华屋。瑞烟香喷金炉。五云遥映锦模糊。褥隐芙蓉满座。　　屏展花丛孔雀。图开凤集高梧。玉人此日结丝萝。欣幸风流无数。</p>
        
        <p class="白">请老爷夫人拜天地。<span class="科">小外贴拜介净</span></p>
        
        <p class="诵"><span class="牌">西江月</span>契合翠鸾好梦。夤缘红叶良媒。昭阳恩出圣心推。千里神交成配。　　路入桃源烂熳。桥横银汉昭回。巫山雨漫碧崔嵬。此际欢娱为最。</p>
        
        <p class="白">请老爷大人望阙谢恩。<span class="科">小外贴拜介</span>万岁。万岁。万万岁。<span class="科">净</span>老爷夫人交拜。<span class="科">小外贴对拜介净</span>请王老爷受礼。<span class="科">小外贴拜生介净</span>伏以古者制礼。婚姻非受币不交。今也从宜。男女以及时为尚。肆在黄华之候。爰修红叶之缘。秦晋同休。成两姓绸缪之好。朱陈媲美。缔百年嬿婉之欢。凤鸾伫听于佳占。乌雀欢迎于巧夕。今日乃正伦之始。此时为倡道之初。琴瑟相调。葭莩共倚。宜其室。宜其家。允矣苹蘩之洁。俾尔昌。俾尔炽。愿言兰桂之芬。请老爷夫人就席。<span class="科">小外递酒介</span></p>
        
        <p class="曲"><span class="牌">画眉序</span>灯月照佳期。罨画堂中绣筵启。喜仙姝今夕。共挽红丝。风光在珠翠丛中。和气满笙歌声里。<span class="科">合</span>一诗感动宸衷悯。成就百年姻契。<span class="科">贴</span></p>
        
        <p class="曲"><span class="牌">前腔</span>天向此中移。千里魂交似鱼水。且杯衔合卺。喜色盈颐。妾应惭跨凤娇娃。郎何忝乘龙佳婿。<span class="科">合前生</span></p>
        
        <p class="曲"><span class="牌">前腔</span>冰玉两相辉。此会须𢬵<a epub:type="noteref" href="#char03"><spu>注</spu></a>共沉醉。把霞觞酬劝。笑语怡怡。正堪夸玉帛纵横。还可爱丝萝依倚。<span class="科">合前众</span></p>
        
        <p class="曲"><span class="牌">前腔</span>香雾喷金猊。珠履三千艳罗绮。羡室家相称。琴瑟相宜。晚妆余镜掩红鸾酣饮处樽浮绿蚁。<span class="科">合前生</span></p>
        
        <p class="白">酒多了。可把席面撤去。且将家事一讲。<span class="科">众收介贴</span>哥哥。奴家入宫数年。如隔尘世。不知母亲一向安否。<span class="科">生悲介</span>我在荆湖。久未得见。可问妹丈。便知端的。<span class="科">贴</span>相公。既知家母消息。乞见教一番。<span class="科">小外</span>夫人。听我相告。</p>
        
        <p class="曲"><span class="牌">江儿水</span>别后兵戈起。金汤顷刻危。生民涂炭难逃避。至亲转辗皆离弃。<span class="夹白"><span class="科">贴惊介</span>曾见我家母么。<span class="科">小外</span></span>乱军中见恁老母同韩姊。匍匐崎岖之地。<span class="夹白"><span class="科">贴</span>好苦。我母亲那曾受这样惊恐。后来怎么。<span class="科">小外</span></span>此后音稀。未审更栖何处。<span class="科">贴哭介</span></p>
        
        <p class="曲"><span class="牌">前腔</span>聆此惊心语。令人倍惨凄。不觉魂飞魄散难存济。<span class="夹白">我那娘呵。</span>最苦是桑榆遭末世。颓形寡迹知何寓。愿死相从无计。只隔烟水云山。母女一般愁绪。</p>
        
        <p class="白"><span class="科">生</span>妹妹不必哀伤。待我差人。多方打探下落便了。<span class="科">贴</span>哥哥在荆湖从军。何由到此做官。<span class="科">生悲介</span>一言难尽。<span class="科">贴</span>愿闻其详。<span class="科">生</span>妹妹。我到那荆湖呵。</p>
        
        <p class="曲"><span class="牌">五供养</span>命宫临否。蓦遇奸雄。调侮吾妻。<span class="夹白">你嫂嫂不从。我与那人争殴一场。就遭他</span>鼠牙并雀角。险健搆虚词。<span class="夹白"><span class="科">贴</span>他告哥哥甚么。<span class="科">生</span>诬告我杀伤本管长官。律该绞罪。<span class="科">贴</span>虽则如此。问官自有公道。<span class="科">生</span>咳。说那问官怎么。</span>罗吉偏私。锻炼成招拟死。<span class="夹白"><span class="科">贴</span>那时嫂嫂姪儿。不胜苦楚。<span class="科">生</span>你嫂嫂料我必死。先把我孩儿</span>螟蛉为客嗣。自尽太和嵎。<span class="夹白"><span class="科">贴悲介</span>嫂嫂弃了孩儿。先去自尽。可怜可怜。<span class="科">生</span></span>死别生离。心如刃锥。</p>
        
        <p class="白"><span class="科">贴</span>以后哥哥何由辩脱此罪。<span class="科">生</span>朝廷因北斗之变。特颁大赦。我得免死。调卫到此。不想正遇妹丈。同往剿贼。有功得拜官爵。<span class="科">贴</span>相公。你素称大儒。何不应举。乃在此处立功。<span class="科">小外</span>夫人听我相告。</p>
        
        <p class="曲"><span class="牌">前腔</span>兵荒极矣。城郭丘墟。靡有孑遗。<span class="夹白">那时东奔西走。无计资身。只得弃文就武。来到此间。</span>辕门为旅士。仗剑效驱驰。<span class="夹白">我与舅舅同去剿贼。</span>戮力冲锋。克敌功奇。<span class="夹白">蒙元帅将此功申奏朝廷。舅舅授靖虏将军。下官授平虏将军。</span>沾恩同拜爵。分镇道东西。<span class="夹白">今日不惟我夫妻得合。又喜你兄妹相逢。</span>骨肉悲欢。交并此时。</p>
        
        <p class="曲"><span class="牌">尾声</span><span class="科">贴</span>纩衣若不藏诗句。<span class="科">合</span>那得相逢慰所思。犹恐音容真梦里。</p>
        
        <p class="白"><span class="科">生</span>妹丈。你记得袁天纲之言否。<span class="科">小外</span>所言皆验。毫厘无差。<span class="科">贴</span>既有此说。请言其详。<span class="科">生</span>当初在家之时。术士袁天纲相我远行遇难。当重刑而贵。相妹丈飘流边塞。以军功而贵。<span class="科">贴</span>果然皆验。得非神仙之流耶。<span class="科">小外</span>不只此事。我与夫人成婚奇遇也曾断过。<span class="科">贴</span>若是这等。奴家与相公姻缘。皆由天数。<span class="科">小外</span>舅舅还记得一言否。天纲断我和你不由黄甲出身。今果然矣。他又断孙天彝与令郎同年进士。岂不应乎。<span class="科">生</span>若据前事已准。则小儿与天彝必有好日子。</p>
        
        <p class="落诗">谈玄术士决将来。<br />妙应于今岂浪猜。<br />万事不由人计较。<br />一生都是命安排。</p>
        
        <h2 id=ch39 class="chapter"><span class="出题">第三十九出　珠传女信</span></h2>
        
        <p class="曲"><span class="牌">醉落魄</span><span class="科">丑上</span>资生欲觅蝇头利。悬帘市酒为恒计。算来强似荷锄犁。也觉得便宜。</p>
        
        <p class="白">老身在京城西市开酒肆。帮我姪儿营生。不想我妹妹与媳妇来此。求得袁天纲法力。招致七僧到我家。饮了两缸酒。朝廷知道。差内臣来宣他。他化作清风。都不见了。次日司天监官奏称北斗不见。想就是七僧变化了。亏杀袁天纲奏劝朝廷。大赦天下死囚。因此我甥儿王济川改调边卫。又不知何地方。放心不下。终日被他婆媳妇两个在此啼哭。一个思量儿女。一个思量丈夫。老身时常劝他。兀自不肯宽解。可怜可怜。今日闲暇。不免请他出来消遣一番。多少是好。<span class="科">叫请介老旦旦上</span></p>
        
        <p class="曲"><span class="牌">海棠春</span>黄耳久忘机。聚首长吁气。</p>
        
        <p class="白"><span class="科">相见介丑</span>妹子甥妇。王济川遇赦。已得生了。你两个何苦啼哭。<span class="科">老旦旦</span>虽得免死调卫。不知何处。远近好歹。为此伤感。<span class="科">丑</span>说那里话。我看你</p>
        
        <p class="曲"><span class="牌">罗江怨</span>飕飕鬓已丝。斜阳易西。岂应旦夕儿女啼。人生能有几期颐也。<span class="夹白">甥妇你过来。若论你事姑之道。</span>就养无方。不但供甘旨。<span class="夹白"><span class="科">旦</span>妇人职主中馈。不供甘旨。还有甚的。<span class="科">丑</span>元来你不知道。当初老莱子孝奉二亲呵。</span>斑斓戏舞衣。斑斓戏舞衣。祇为着娱亲意。</p>
        
        <p class="白">生离死别。都有定数。从今已后。做婆婆的自当宽解。做媳妇的须要小心承顺才是。<span class="科">老旦旦</span></p>
        
        <p class="曲"><span class="牌">前腔</span>终朝叹别离。难舒两眉。<span class="夹白"><span class="科">丑</span>事出无奈。徒伤也何益。<span class="科">老旦旦</span></span>衡阳迢递归雁迟。令人注瞬向天涯也。闷上心来。痛若伤流矢。<span class="夹白">哀至泪生。情不容已。当初韩娥之齐。鬻歌假食。</span>闻声一里悲。闻声一里悲。哀衷不比含辛泪。</p>
        
        <p class="白"><span class="科">净上</span>有地岑成岳。无根草不春。横财终日有。岂富命穷人。自家是军余朱快。前日蒙兵部差送宫娥往剑南。到褫亭驿前。那宫娥失落明珠一颗。被我拾取回来。没有用处。将去酒肆中换些酒食醉饱。不枉这场辛苦。<span class="科">行又住介</span>且住。这件东西。元是宫中之物。倘被傍人看破。反惹是非。不当稳便。惟西市韩家最好。那妈妈时常见我指引些主顾作成他。并不和我计较。不如迳往他家罢。迤逦行来。此间就是。<span class="科">见介丑</span>朱快。你手中拿甚东西。<span class="科">净</span>是一颗明珠。<span class="科">丑</span>要他何用。<span class="科">净</span>实不相瞒。连日没有生意。将来换些酒肉吃。<span class="科">丑</span>拿来我看。<span class="科">净递珠丑看介</span>妹子。你看这珠。好像你嫁时之物。<span class="科">老旦</span>物之不齐。物之情也。不信有这等事。<span class="科">旦</span>或者偶然相像。婆婆须用仔细看。<span class="科">老旦看珠悲介</span></p>
        
        <p class="曲"><span class="牌">催拍</span>忽睹明珠旧辉。顿惊心不觉涕洟。<span class="夹白"><span class="科">净</span>这珠是远来之物。只恐不是你家的。<span class="科">老旦</span></span>双双随嫁赀。<span class="夹白"><span class="科">净</span>元来你的珠是两颗。如今为何只有一颗。<span class="科">老旦</span></span>有子从军。赠向边陲。<span class="夹白"><span class="科">净</span>还有一颗。却在那里。<span class="科">老旦</span></span>有女之京。赠入宫闱。<span class="夹白"><span class="科">净</span>虽是这等。你不要错认了。<span class="科">老旦</span></span>亲手制。线组累累。分明是。复何疑。</p>
        
        <p class="白"><span class="科">旦</span>这珠莫不是婆婆与我夫妻的。<span class="科">老旦</span>不是。这正是与你小姑带入宫的。已及数年。不知那人从何得来。<span class="科">丑</span>你把这珠来历。从实一说。多换些酒肉与你。<span class="科">净</span>列位奶奶听我告禀。</p>
        
        <p class="曲"><span class="牌">前腔</span>我本是公差健儿。送宫女剑南乍回。<span class="夹白">那宫女在褫亭驿前失落这珠。我便拾取。<span class="科">老旦</span>你既送他去。必知何方人氏。姓甚名谁。<span class="科">净</span></span>是涿州王慧姬。<span class="夹白"><span class="科">老旦悲介</span>天那。正是我女孩儿了。为什么官差你送他去。<span class="科">净</span></span>托物传情。纩服缝题。<span class="夹白"><span class="科">老旦</span>他题诗在纩衣内。后来怎么。<span class="科">净</span>那诗分在一个军士。元帅知道了。申奏朝廷。</span>感动宸衷。敕赐于飞。<span class="夹白">朝廷见了这诗。不只是饶他罪责。反给与那军士为妻。<span class="科">三旦</span>也是传闻。恐不端的。<span class="科">净</span></span>亲眼见端的无欺。<span class="夹白"><span class="科">三旦</span>不信有恁般希罕之事。<span class="科">净</span></span>如此事。古来稀。<span class="科">老旦</span></p>
        
        <p class="曲"><span class="牌">前腔</span>荷得皇天鉴兹。于吾女不遽慭遗。<span class="夹白"><span class="科">丑</span>我甥女虽嫁个军士。也得遂室家之愿了。<span class="科">老旦</span></span>迟归幸有时。岂料囚凤。脱此金羁。克遂和鸣。其羽差池。今日里骨肉驩虞。相庆幸。免嗟咨。<span class="科">旦</span></p>
        
        <p class="曲"><span class="牌">前腔</span>怅忆双双系珠。昔姑氏分遗两儿。<span class="夹白">这一颗呵。</span>今朝得所归。<span class="夹白">小姑有了信息。</span>已慰亲颜。甚解忧思。<span class="夹白">那一颗呵。在九龄孩儿处。</span>更适遐方。毕竟何之。<span class="科">哭介</span>方才见物是人非。怎禁得泪偷垂。</p>
        
        <p class="白"><span class="科">丑</span>我晓得了。婆婆见这珠。添得一喜。媳妇见这珠。添得一忧了。</p>
        
        <p class="曲"><span class="牌">前腔</span>论忧喜出于秉彛。在物情尤宜类推。双珠逢百罹。兄妹多艰。彼此分携。<span class="夹白"><span class="科">旦</span>此珠一在一亡。不能无感。<span class="科">丑</span></span>合浦终还。缓速难齐。<span class="夹白">甥妇不必愁烦。</span>看此物既著神奇。如赵璧有完期。</p>
        
        <p class="白"><span class="科">净</span>伺候长久。韩妈妈打发我去吧。<span class="科">丑</span>小厮取些酒肉。打发朱快去。<span class="科">净</span>怕一顿用不尽许多。<span class="科">丑</span>后次再来。<span class="科">净谢介</span></p>
        
        <p class="落诗">明珠今日报佳音。<br />水远山长无计寻。<br />莫向杜鹃啼处说。<br />不关愁者也消魂。</p>
        
        <h2 id=ch40 class="chapter"><span class="出题">第四十出　与珠觅珠</span></h2>
        
        <p class="白"><span class="科">净上</span>富贵从来别等伦。皆因造化不均匀。有福之人人伏侍。无福之人伏侍人。昨日将明珠与韩妈妈换酒肉吃了。受用不尽。今日正要去找帐。再吃他些东西。谁想兵部新任钱员外老爷拨差我跟随翰林王侍讲老爷。我们钱老爷是王老爷同年进士。见他清冷衙门。乏人使用。故着我来伏侍。正是往役庶人义。官差不自由。只得住在此伺候。<span class="科">小生上</span></p>
        
        <p class="曲"><span class="牌">缑山月</span>富贵逼人来。视昔诚霄壤。天涯双皓首。梦倚门闾望。</p>
        
        <p class="诵"><span class="牌">临江仙</span>乍预曲江聚饮。坐先玉苟诸英。凤池随步路尘清。雁行联北塞。鶤浪破南溟。　　十载依稀成一梦。此身虽在堪惊。几番搔首忆飘零。风寒红叶落。山障白云横。</p>
        
        <p class="白">王九龄。忝中状元。官授翰林侍讲。且喜骥足先驰。鳌头独占。荣适如志。流官罕比。只是双亲沦落天涯。未知消息。昨已上表辞官。欲往荆湖寻取下落。料圣天子以孝治天下。必准此奏。待旨意下来。打点前去。<span class="科">看珠悲介</span>珠。你出于蚌胎。留于龙颔。或能媚川。或能照乘。今而流在我手。终于埋没。那再有光明之日。可怜。</p>
        
        <p class="曲"><span class="牌">解三酲</span>叹明珠当时悬项。又不是韫椟而藏。十年旦夕相偎傍。若左右就高堂。<span class="夹白">珠。你</span>夜光何事偏投暗。合浦无期得复还。<span class="科">哭介</span>空思想。虽知物是。人在殊方。</p>
        
        <p class="白"><span class="科">净低声介</span>这颗明珠。比我前日拾的恰似一般。更无二样。<span class="科">小生</span>朱快过来。你见我看这明珠。为何自言自语。<span class="科">净</span>老爷问及。岂敢隐讳。小人向蒙兵部差往剑南公干。路上拾珠一颗。与老爷手中的相像。其间有个分离缘故。适见老爷有睹物思人之意。为此伤感。不觉失声。望乞恕责。<span class="科">小生</span>我不怪你。且说有甚分离缘故。<span class="科">净</span>既是这等。小人大胆。敢借老爷手中明珠一看。便见分晓。<span class="科">看介</span>阿呀。</p>
        
        <p class="曲"><span class="牌">前腔</span>觑明珠果然相仿。<span class="夹白"><span class="科">小生</span>你那拾的。知是谁人之物。<span class="科">净</span></span>王妪物两颗联光。<span class="夹白"><span class="科">小生</span>既是双珠。为何又拆散了。<span class="科">净</span></span>祇缘儿女难厮放。分赠别去遐方。<span class="夹白"><span class="科">小生</span>他儿女往何处。作何勾当。<span class="科">净</span></span>儿从补伍荆湖往。女选宫娥赴上阳。<span class="夹白"><span class="科">小生</span>虽则相似。怕不是一样的。<span class="科">净</span></span>同一样。垂紃系组。制度端详。</p>
        
        <p class="白"><span class="科">小生</span>既同一样。可取那颗与我看。<span class="科">净</span>那珠虽小人拾的。今在韩妈妈家里。<span class="科">小生</span>你才说是王老妪分赠与儿女去了。为何又在韩家。<span class="科">净</span>那珠是小人拾取宫娥王慧姬的。拿去韩家换酒吃。不想韩家妹子王妈妈见了那珠。啼哭起来。小人问其缘故。方知宫娥正是他女儿。荆湖从军的正是他儿子。<span class="科">小生悲介</span>天下有这等偶然之事。那妈妈还说甚的。<span class="科">净</span>那妈妈知道女儿蒙朝廷赐与军士为妻。即时转悲为喜。妈妈有个媳妇。反啼哭起来。<span class="科">小生</span>又是为何。<span class="科">净</span>因见那珠不是丈夫原物。思想孩儿没有下落。叫他名字。放声啼哭。因此小人知其委曲。<span class="科">小生</span>他孩儿叫甚名字。<span class="科">净</span>小人不敢说。<span class="科">小生</span>但说不妨。<span class="科">净</span>好古怪。他名字又与老爷尊讳相同。<span class="科">小生</span>他也叫王九龄。<span class="科">净</span>正是。<span class="科">小生</span>他家在那里。<span class="科">净</span>只此城中西市卖酒。原是涿州人氏。数年前避兵来此。<span class="科">小生惊哭介</span>天下事情怎么有这般相像的。可怜可怜。<span class="科">净</span>老爷不必烦恼。若要的真。待小人去唤那三个妇人来。当面一说便见明白。<span class="科">小生</span>休胡说。只因你的所言。偶与我的所思相合。故此伤感。朱快。你听我分付。<span class="科">净</span>老爷有何使令。<span class="科">小生</span>你就将此珠再到他家。与那妈妈一看。又说换酒。看他有甚言语。我只在孙御史老爷衙内坐下。急来回报。<span class="科">净</span>孙衙也近西市。小人领命就往。<span class="科">末上</span></p>
        
        <p class="曲"><span class="牌">西地锦</span>枫陛新瞻天仗。兰台入手风霜。绣衣白简期寅亮。台斗夜吐光芒。</p>
        
        <p class="白">圣主崇儒术。贤士翼帝躬。立朝防触豸。行路避乘骢。笔底甘棠露。台端古柏风。钧衡真事业。接武有夔龙。孙纲忝中王九龄榜进士。名在二甲传胪。官授监察御史。今日轮直收掌诸司奏章。见王九龄一本。辞官寻亲。圣上不准。特来报知。<span class="科">见介</span>殿元。班马文章。夔龙礼乐。开经济于一时。寄纂修于千古。人生至此。真丈夫矣。欣羡欣羡。<span class="科">小生</span>孙叔与小姪禹门共跃。周制同荣。皇都联故旧之欢。宦籍擅功名之美。可谓遂所愿也。但双亲有故。十载无闻。<span class="科">悲介</span>终日之间。愁肠九转。教人如何是好。<span class="科">末</span>殿元且免愁烦。下官早间轮受奏章。见殿元弃官寻亲一本。奉圣旨。王九龄所奏。情虽可矜。职难擅离。既云亲有定在。止合迎养。查无此例。不准所辞。<span class="科">小生哭介</span>哀哀父母。生我劬劳。圣上不准此奏。则劬劳之恩。何由能报。<span class="科">末</span>殿元不消啼哭。此事有何难处。你一面安心供职。一面差人迎请二亲就是。<span class="科">小生</span>家父母是补伍军人。急切不能来此。况路遥别久。存亡未知。小姪愿弃此官。迳去寻亲便了。<span class="科">末</span>凡人未登仕途。由得自家主张。既有官守。则进退不能绰绰矣。自当遵法。勿得任情。<span class="科">小生</span>小姪岂不知此。但心中急于寻亲。何恤其他。</p>
        
        <p class="曲"><span class="牌">高阳台序</span>怙恃惟隆。乾坤罔极。蓬踪两地飞泊。乍忝成名。忠孝岂应乖角。<span class="夹白"><span class="科">末</span>父子主恩。君臣主敬。你若为恩而去。其如敬何。可请自加裁度。<span class="科">小生</span></span>曾度。明王以孝先天下。怎说得慕亲为错。论纲常忠由于孝。何须适莫。</p>
        
        <p class="白"><span class="科">末</span>殿元。下官忝为世交。颇知你父子之事。</p>
        
        <p class="曲"><span class="牌">前腔</span>沦落。月暗螺冈。云深鹤禁。音容彼此寥廓。<span class="夹白"><span class="科">小生</span>古人一日养。不以三公换。小姪尚未识父母颜面。而况于养乎。此心如何不痛。<span class="科">末</span>无伤。有个古人。可比方你。<span class="科">小生</span>愿闻。<span class="科">末</span>汉骠骑将军霍去病。生而不知其父。后击匈奴。道出河北。始得与父相逢。</span>传舍欢迎。仍遂膝前娱乐。<span class="夹白">你如今为朝廷命官。</span>拘缚。须知此身縻宦籍。况又在文章台阁。<span class="夹白">殿元。</span>看王言如纶如綍。奉依当恪。</p>
        
        <p class="白"><span class="科">小生</span>孙叔。小姪此举。亦曾考古证今。<span class="科">末</span>请道来。<span class="科">小生</span></p>
        
        <p class="曲"><span class="牌">前腔</span>探索。祖子旁求。朱卿历访。都是孝思先觉。富贵忘亲。实为教中夷貉。心怍。墨徒之爱由亲始。在吾儒顾安其薄。<span class="夹白">古人一举足而不忘父母。小姪身非出于空桑。顶冠束带。立于天地之间。列于缙绅之末。锦衣玉食。未识父母何等颜面。谓之人子可乎。便做到紫阁黄扉。何益于事。我</span>效他们挂冠解绶。弃兹衔爵。<span class="科">末</span></p>
        
        <p class="曲"><span class="牌">前腔</span><span class="夹白">你</span>落莫。十载飘风。两萍浮海。行藏未保如昨。<span class="夹白"><span class="科">小生</span>因是这等。小姪亲自要去寻取。<span class="科">末</span>圣上不允。你若去了。</span>方命违君。暴虎自𢬵<a epub:type="noteref" href="#char03"><spu>注</spu></a>徒搏。<span class="夹白"><span class="科">小生</span>此心若得少尽。虽得罪于朝廷。亦所不辞。<span class="科">末</span>言有可从。事有当重。殿元不要差了念头。</span>关钥。忠言逆耳须斟酌。利于病怎嫌毒药。<span class="夹白">处事权宜。不独在你为然。虽古之豪杰。个个皆如此。</span>看他们时初未遇。迹能脱略。</p>
        
        <p class="曲"><span class="牌">尾声</span>刍荛不择希然诺。<span class="科">小生</span>攸行恐负平生学。<span class="科">合</span>忠孝惟人务先著。</p>
        
        <p class="白"><span class="科">小生</span>今早小姪正要造谒。反辱先施。今随孙叔同去。聊申拜意。乘便访一乡曲。<span class="科">末</span>如此请即同行。</p>
        
        <p class="落诗">闻道有乡音。<br />千金不可得。<br />眼望旌捷旗。<br />耳听好消息。</p>
        
        <h2 id=ch41 class="chapter"><span class="出题">第四十一出　西市认母</span></h2>
        
        <p class="曲"><span class="牌">玩仙灯</span><span class="科">老旦旦上</span>信杳鸿鱼。姑妇久嫠居。伤至亲倏倾泉世。恨此孤身似风飘絮。望断关河。家园何处。</p>
        
        <p class="诵"><span class="牌">长相思</span><span class="科">老旦</span>经跋涉。伤跋涉。中道分离成永诀。此恨何时灭。　　<span class="科">旦</span>将剖说。怕剖说。赢得鹃啼红两颊。谁知肠欲裂。</p>
        
        <p class="白"><span class="科">老旦</span>媳妇。我和你以孤寡之身。处乱离之境。正好在此相依度日。不料昨日韩姨暴疾身亡。<span class="科">悲介</span>教人如何是好。<span class="科">旦</span>婆婆。韩姨在日。十分安慰。他今弃世。顿觉凄凉了。<span class="科">老旦</span>前日因得明珠。已知女孩儿信息。少解愁烦。但你夫和子音耗未通。好生放心不下。<span class="科">旦</span>远隔天涯。久违人愿。彼此辽绝。如隔尘世。正是天入五溪无雁过。地经三峡有猿啼。只索忍耐罢了。<span class="科">净上</span>为人谋而当忠。终上事之谓义。方才王老爷着我拿这明珠。往韩妈妈家探问来历。着我先行。他便自到孙御史老爷衙内坐待回报。我想王老爷与这妈妈。定有些瓜葛。迤逦行来。此间是他家了。不免迳入。<span class="科">见介老旦</span>朱长官。我前日许你相谢。为何不来。<span class="科">净</span>有些公干。未得领命。且请韩妈妈出来说话。<span class="科">老旦</span>他昨日已没了。你兀自不知哩。<span class="科">净</span>咳。隔得一日。有此变故。可伤可伤。<span class="科">出珠介</span>我另有明珠一颗。再要换些东西。怎生是好。<span class="科">老旦</span>这珠又是那里得的。借我一看。<span class="科">取珠看介</span>天那。又是一个古怪。<span class="科">净</span>前日那珠。是我拾的。不打紧。今日这珠。原有主的。不要错看了。<span class="科">老旦</span>这珠也是我家之物。缘何又在你手。可说个明白。<span class="科">净</span>有些来历。不好轻言。你且仔细猜一猜。<span class="科">老旦悲介</span>好苦。物虽见在。言则可疑。他不吐真情。只得试猜一猜。</p>
        
        <p class="曲"><span class="牌">红衲袄</span><span class="夹白">莫不是</span>有人遗在路岐。<span class="夹白"><span class="科">净</span>不是。<span class="科">老旦</span>莫不是</span>向经商相易取。<span class="夹白"><span class="科">净</span>不是。<span class="科">老旦</span>莫不是</span>素往来报此代琼琚。<span class="夹白"><span class="科">净</span>也不是。<span class="科">老旦</span></span>想他狼狈。难赋归与。先系燕足。托渠传寄。<span class="夹白"><span class="科">净</span>也不是。<span class="科">老旦哭</span></span>敢则是穷途横祸。不幸身填沟壑也。毕竟委却明珠伴土蛆。</p>
        
        <p class="白"><span class="科">净</span>老奶奶。你都猜不着。<span class="科">旦</span>婆婆。可与奴家一看。<span class="科">净</span>正是正是。小奶奶一看。定有分晓。<span class="科">旦取珠看哭介</span></p>
        
        <p class="曲"><span class="牌">前腔</span><span class="夹白">珠。我和你</span>赴荆湖曾与俱。<span class="夹白"><span class="科">净</span>为何带这珠去。<span class="科">旦</span></span>荷姑嫜赠别。后会期归此。<span class="夹白"><span class="科">净</span>怎又失了。<span class="科">旦</span></span>为良人遭诬当刑市。发哀诚直陟太和嵎。<span class="夹白"><span class="科">净</span>上去何干。<span class="科">旦</span></span>明夙志自行捐躯。因此上把儿先弃。系明珠寓意如初。屈指十有余年也。岂是数极机通还洛渚。</p>
        
        <p class="白"><span class="科">老旦出珠比旦珠介</span>朱长官。你看两颗珠是同样的么。<span class="科">净</span>正是一对。<span class="科">拜介</span>太夫人。<span class="科">拜旦介</span>老夫人。小人不知。故此搪突。不要见罪。<span class="科">老旦</span>我家虽有儿孙。流落在外。不曾做官。何必如此称呼礼拜。你只将这珠来历说知详细。免得猜疑。<span class="科">净</span>这是我们老爷差小人拿来。寻问二位夫人下落。<span class="科">旦</span>你老爷是何人。必须说个明白。<span class="科">净</span>二位夫人听小人告禀。我们老爷呵。</p>
        
        <p class="曲"><span class="牌">前腔</span>本是蕴经纶年少儒。今日里笔生香。冠礼闱。<span class="夹白"><span class="科">旦</span>已高中了。<span class="科">净</span></span>似潜龙伏虎。际却风云会。朝丹阙。率群英御道先驰。<span class="夹白"><span class="科">旦</span>又是状元。授何官职。<span class="科">净</span></span>珮玎咚腰挂金龟。近天颜谈道经帏。<span class="夹白"><span class="科">旦</span>除了翰林侍讲。是何籍贯。姓甚名谁。<span class="科">净</span></span>论他籍贯姓名与恁俱同也。难道瓜葛无干问是谁。</p>
        
        <p class="白">二位夫人。不要推拒。今早我老爷手内拿珠。眼中流泪。小人请问缘故。要知端的。特差小人到此。<span class="科">旦</span>我家孩儿已在陕西。怎得此高魁美秩。只恐你错认了。<span class="科">净</span>我老爷生于涿州。长于陕西。又是郧阳军籍。才年一十六岁。如今见坐孙御史老爷衙内。那孙老爷也是你同乡。<span class="科">老旦</span>孙老爷叫甚名字。<span class="科">净</span>他名是纲。表字天彝。<span class="科">老旦</span>果是真么。<span class="科">净</span>小人在登科录上见的。有甚不真。<span class="科">老旦</span>媳妇。既是孙天彝在此。料无虚假。<span class="科">旦</span>婆婆。若得如此。感谢天地不尽。<span class="科">净</span>待小人去请老爷过来相见。<span class="科">请介小生上</span></p>
        
        <p class="曲"><span class="牌">前腔</span>眼望着咫尺间似天涯。<span class="夹白"><span class="科">净</span>禀老爷知道。两颗珠正是一对。<span class="科">小生</span></span>骤闻说。事惊心。泪满衣。<span class="科">末上</span>恰便是萍归大海还相遇。<span class="夹白"><span class="科">净</span>太夫人老夫人都在这里。<span class="科">末</span></span>谁料得祖孙母子今日叙离居。<span class="科">老旦旦迎介</span>尚未卜是否何如。悲喜集中生犹豫。<span class="夹白"><span class="科">末</span>殿元。果然不差。前边的是你令祖。后边的是你令堂。<span class="科">小生老旦旦抱哭介合</span></span>亲骨肉此地相逢也。疑在华胥梦觉余。</p>
        
        <p class="白"><span class="科">小生拜老旦介</span>婆婆。数年轻弃。宛似云迷。一旦重逢。真如天合。<span class="科">老旦</span>孙儿。我未通子信。先睹孙容。你久离亲怀。遽沾帝禄。可喜可喜。<span class="科">小生拜旦介</span>母亲。劬劳未报。恨抱终天。邂逅相遭。欢倾大地。<span class="科">旦</span>我儿。昔伤死别。割肉多年。今幸生逢。置身若梦。<span class="科">末相见介</span>分珠既合。不负初怀。遗子能还。仍连滴血。如此之事。诚旷古所无。于今罕有者也。欣羡欣羡。<span class="科">老旦旦</span>昔领丰仪。未遑答谢。兹逢异地。无任欣荣。<span class="科">小生</span>请问母亲。我爹爹在狱。别后如何。<span class="科">旦哭介</span></p>
        
        <p class="曲"><span class="牌">东瓯令</span>思量起泪雨挥。<span class="夹白"><span class="科">小生悲介</span>一向有信息否。<span class="科">旦</span></span>鱼沉雁杳事已非。笔端幸有青蝇集。恩泽霈丹书。<span class="夹白"><span class="科">小生</span>爹爹遇赦。可得生矣。<span class="科">旦</span>虽得免死。又调边卫。</span>未知衽革戍何区。两地望云迷。</p>
        
        <p class="白"><span class="科">小生</span>我爹爹呵。</p>
        
        <p class="曲"><span class="牌">前腔</span><span class="夹白">你</span>延残喘。调边隅。剑老燕山甚日辉。<span class="夹白">做孩儿的不能够得见你一面。</span>升天缩地浑无计。<span class="科">哭介</span>惟有泪支颐。<span class="夹白">昨日孩儿上表辞官。欲去寻取。<span class="科">旦</span>朝廷曾准这奏本否。<span class="科">小生</span></span>天王不谅慕亲词。解组赴征途。</p>
        
        <p class="白">今日拜过婆婆母亲。明日就要起程了。<span class="科">老旦</span></p>
        
        <p class="曲"><span class="牌">前腔</span>休流泪。勿颦眉。才得庭帏乐只且。<span class="夹白">他既调卫。不知在何地方。</span>关河迢递齐秦楚。怎忍又分暌。<span class="夹白">人有善念。天必从之。你能孝感。终有所应。</span>从来天理与人符。终慰寿昌思。</p>
        
        <p class="白"><span class="科">末</span>太夫人说得有理。殿元。</p>
        
        <p class="曲"><span class="牌">前腔</span>聆言语。贵思维。孝感曾无间显微。<span class="夹白"><span class="科">小生</span>孙叔。今小姪之处变。岂能如江革之故实。<span class="科">末</span></span>事亲虽不同。江革准舞老莱裾。<span class="夹白"><span class="科">小生</span>孝子有爱日之诚。功名富贵。皆身外物耳。<span class="科">末</span></span>辞荣信是尽天彛。慎戒逆鳞披。</p>
        
        <p class="曲"><span class="牌">尾声</span><span class="科">老旦旦</span>一家天地春和煦。<span class="科">末</span>堪羡乡闾观会美。<span class="科">小生</span>要致称觞具庆时。</p>
        
        <p class="落诗">趋表重归日。<br />悲欢向此并。<br />会真犹认梦。<br />泪定尚沾襟。</p>
        
        <h2 id=ch42 class="chapter"><span class="出题">第四十二出　并拜荣升</span></h2>
        
        <p class="曲"><span class="牌">一疋布</span><span class="科">生上</span>离狴犴。拥熊罴。功成领节麾。干城万里壮施为。威声震四夷。</p>
        
        <p class="白">罪释九泉开白日。时来六翮起青云。浮生一任皆春梦。祸福荣枯总未真。<span class="科">叹介</span>王楫向自荆湖遇赦。改调剑南。幸同陈献夫剿虏成功。官拜靖虏将军。分镇剑南西道。且喜名列鹓班。身持龙节。权叨玉鉴。秩亚金吾。虽不由丹陛传胪。亦自得碧幢耀武。平生之志。可少遂矣。只是老母飘于乱兵。亡妻阨于非命。孩儿九龄。流落陕西。不知下落。<span class="科">悲介</span>骨肉冰消。肝肠瓦裂。每一思之。岂胜伤感也。正是泪痕有尽情无尽。一日思亲十二时。</p>
        
        <p class="曲"><span class="牌">二郎神</span>愁无底。望天涯乱云迷远视。罔极劬劳成永弃。蓬飞木落。西风几动哀思。<span class="夹白">古人事亲。出不易方。复不过时。今我身当颠沛。亲在流离。彼此不能相闻。</span>使我戚戚心常惊啮指。岂能彀即承容止。<span class="夹白"><span class="科">哭介</span>我与母亲。天各一方。情悬十载。</span>暗魂飞。怎禁得盈盈玉筯双垂。</p>
        
        <p class="白">母亲虽无下落。倘皇天有灵。或者使我有相逢之日。但亡妻弃世。今生那得见面了。</p>
        
        <p class="曲"><span class="牌">啭林莺</span>可怜视死轻鸿羽。衔冤九地难追。<span class="夹白">一朝之忿亡其身。这是妇人常事。缘何你把九龄孩儿呵。</span>忍分襁褓先期弃。剖心刳肉。左计欠思维。<span class="夹白">妻。你将谓我秋后处决。故先为死别生离之计。谁料我呵。</span>苍穹默相。使微躯不应流星坠。<span class="夹白">我是该死的。乃侥幸而生。你是不该死的。反自尽而死。如今我处富贵之乡。你在幽冥之境。他日便有赠谥恩典。也济得甚事。</span>生共死。幽明异致。虽贵亦奚为。<span class="科">小外上</span></p>
        
        <p class="曲"><span class="牌">七娘子</span>男儿不负穷居志。展弘谟遂成经济。<span class="科">贴上</span>虎奋三军。鹰扬千里。可信是青云器。</p>
        
        <p class="白"><span class="科">相见介小外</span>尊舅既得功名。已舒蕴抱。当此无事之时。为何又生悲叹。<span class="科">生</span>事不关心。关心者乱。下官蒙妹丈提挈。一旦富贵。岂不欣幸。想昔荆湖之行。老母赠我明珠一颗。欲为后会之图。今日人物俱亡。为此伤感。<span class="科">贴旦</span>哥哥。奴家入宫之时。母亲亦赠明珠一颗。怀藏数年。未尝释手。向因赐婚来此。中途遗失。有负亲怀。怎生是好。<span class="科">小外</span>物以寓情。事皆有数。贤兄妹请免愁烦。目下太平。岳母必归故土。那时骨肉重欢。岂不愈于见珠。<span class="科">丑捧公文上</span></p>
        
        <p class="曲"><span class="牌">番鼓儿</span>承差委。承差委。阃令传恩旨。禁苑莺迁。黄封褒美。<span class="夹白">那二位将军呵。</span>西府佐兵机。天颜密迩。缓带轻裘。尊荣无比。</p>
        
        <p class="白">自家是帅府听事官。只因陈王二将军俱升枢密院佥书。元帅老爷差我赉文书报禀。不免进见。<span class="科">见介</span>禀二位老爷知道。元帅老爷差小官送朝报。<span class="科">生</span>接上来看。<span class="科">取看介</span>兵科给事中祝淮一本。为擢用将材。以固根本重地事。窃惟京畿为万国之尊。辇路通三关之要。龙盘虎踞。武备当严。璞隐珠沉。奇材莫显。照得剑南道平虏将军陈时策。靖虏将军王楫。受图黄石。法合奇谋。学剑白猿。时称善战。笑谈却敌。能倾项籍之八千。尊俎折冲。智破苻坚之百万。久淹边境。屡奏肤功。宜置密司。允肩机务。奉圣旨是。陈时策升枢密院左佥书。王楫升枢密院右佥书。着速赴任。以副朕侧席之望。<span class="科">丑</span>元帅老爷多拜上二位老爷。朝命既下。事不宜迟。明早请即起马。<span class="科">生小外</span>这个我们知道。连夜收拾完备。明早拜辞老爷。赴京到任便了。<span class="科">丑</span>羽檄传音紫髯将。辕门复命黑头公。<span class="科">下小外</span>才得微功。遽膺显擢。况我辈与祝黄门素未荆识。何得见知若此。令人不胜感愧。<span class="科">生</span>当宁能用贤。当道能荐贤。在彼非纳交。在我非要誉也。若无妹丈汲引。安有今日。<span class="科">贴旦</span>相公。你与我哥哥异地萍逢。同时鹗荐。真可谓不负所学矣。<span class="科">生</span></p>
        
        <p class="曲"><span class="牌">雁来红</span>蛟龙久在池。挟风云。鼓化机。群生踊跃沾霖雨。勋业鸣当世。不枉尘沙一铁衣。<span class="科">合</span>时遭际。伊吾志。驰羡浮生夸拔萃。<span class="科">小外</span></p>
        
        <p class="曲"><span class="牌">前腔</span>风凄鼓角悲。分鹪鹩。寄一枝。指挥经济边戎地。王锡惊繁庶。密勿崇阶翼帝畿。<span class="科">合前贴旦</span></p>
        
        <p class="白">相公。你与我哥哥呵。</p>
        
        <p class="曲"><span class="牌">朱奴儿</span>下不尽羊昙几棋。谢安屐便能折齿。唾手功名脱颖锥。真射雉不亡一矢。<span class="科">合</span>惟愿取忠义敢披芳铭鼎彛。<span class="科">生小外</span></p>
        
        <p class="曲"><span class="牌">前腔</span>叹李广侯封数奇。今做了腰印季子。要把施为配两仪。赞国运永图休否。<span class="科">合前</span></p>
        
        <p class="落诗">玉塞宣威震远戎。<br />天书夜到册元功。<br />近来廊庙多西帅。<br />出相谁言只在东。</p>
        
        <h2 id=ch43 class="chapter"><span class="出题">第四十三出　弃官寻父</span></h2>
        
        <p class="曲"><span class="牌">贺圣朝</span><span class="科">小生上</span>天涯骨肉飘零。那堪十载哀鸣。寿昌岂惮解簪缨。亲历遍修程。</p>
        
        <p class="白">岁月椿庭阙问安。征途不管上天难。金多位重非吾愿。三釜还期养志欢。<span class="科">叹介</span>下官欲往荆湖。寻取父亲。愿弃此官。昨又进一本。圣上亦不准奏。可怜可怜。臣道固有所拘。子情则当自尽。难道教我终身不认父亲罢了。以法论之。凡官员擅离职者解见任。我𢬵<a epub:type="noteref" href="#char03"><spu>注</spu></a>不做这官。飘然长往。迳自寻取。有何妨碍哉。</p><aside epub:type="footnote" id="char03"><p>「⿰扌弃」</p></aside>
        
        <p class="曲"><span class="牌">金索挂梧桐</span>天亲本至情。人爵安能胜。十载暌违。心鹿浑无定。眼前轩冕也视尘轻。羞杀瓜前感邵平。<span class="夹白">这是处常之事。还有处变的呵。</span>司农续爱由于性。骠骑知恩岂为名。皆明证。古先达贵。方册布休称。<span class="科">合</span>叹连章不允辞荣。且莫恤身烹鼎。</p>
        
        <p class="白">下官幼离亲怀。长承师训。偶尔应试。遂得成名。</p>
        
        <p class="曲"><span class="牌">前腔</span>遭逢起一经。蒙此三不幸。<span class="夹白">少年登高科一不幸。有高才能文章二不幸。这都是小节。下官虽非籍父兄之势为美官。如今身在玉堂金马。不能与父同享富贵。正是大不幸了。</span>俯仰之间。愧怍亏曾省。混然中处也负平生。制行难期画虎成。事亲肯被官箴缚。尽孝何愁世网婴。<span class="夹白">人之所为。取法乎上。仅得乎中。而况中人之事。其可不尽心乎。</span>贤希圣。纲常伦理。心法要常惺。<span class="科">合前</span></p>
        
        <p class="白">且把衣饰换了。扮作常人模样。方好去行路。<span class="科">脱换衣巾介老旦上</span></p>
        
        <p class="曲"><span class="牌">三台令</span>相逢乍破愁城。又苦儿郎遽行。<span class="科">旦上</span>踪迹两浮萍。恐此去得失难凭。</p>
        
        <p class="白"><span class="科">相见介旦</span>骨肉流离久。遗孤靡所依。<span class="科">老旦</span>大江限南北。何处访庭闱。<span class="科">小生</span>月暗魂随梦。云深泪满衣。<span class="科">合</span>相逢如隔世。细认在明珠。<span class="科">老旦</span>孙儿。你今日解了公服。换了常衣。行色匆匆。料往荆湖之计。但我两人久别初逢。正好相依遣日。不免又有此行。如何是好。<span class="科">小生</span>婆婆与母亲飘泊十年。骨肉不能完聚。今幸相遇。已得所安。请各宽心。不劳挂念。<span class="科">旦</span>孩儿昨以少年而膺美选。已动观瞻。今以孤身而历长途。怎经跋涉。教娘好生放心不下。<span class="科">小生</span>母亲。这个不妨。前日孩儿陕西来此应试。原是双身。今日解了冠带。扮做常人。轻囊健步。有何不可。<span class="科">旦</span>只因要知你父亲下落。故此由你远去。在路须要小心。<span class="科">小生</span>孩儿理会得。不必吩咐<span class="科">拜老旦介</span>婆婆。就此告别前去。</p>
        
        <p class="曲"><span class="牌">玉胞肚</span>烟波云岭。挟孤囊踽踽远征。敢辞他冷月酸风。知何时得拜椿庭。<span class="科">抱哭介合</span>牵衣分影。骊歌忍听断肠声。不觉交颐泪雨倾。</p>
        
        <p class="白"><span class="科">老旦</span>孙儿此去呵。</p>
        
        <p class="曲"><span class="牌">前腔</span>微行捷径。可知非衣锦昼荣。急回头款段加鞭。免慈闱久荡心旌。<span class="科">合前旦</span></p>
        
        <p class="白">孩儿。你父虽调卫。不知是何地方。还到荆湖一问。<span class="科">小生</span>母亲此事不劳丁宁。<span class="科">拜旦介</span></p>
        
        <p class="曲"><span class="牌">前腔</span>荆湖萍梗。这行藏必要探明。若知他改戍何方。再驱驰定遂欢迎。</p>
        
        <p class="白"><span class="科">抱哭合前旦</span>孩儿。你自幼相失。未识父亲颜面。卒然得遇。无以证明。<span class="科">付珠介</span>原将此珠与你带去。做个色认。<span class="科">小生</span>母亲。谨受命。<span class="科">老旦</span>孙儿。我闻你姑娘赐配剑南。<span class="科">付珠介</span>也将此珠与你带去。虽非顺路。倘客伴之中。偶遇便人。通得一信也好。<span class="科">小生</span>婆婆。谨受命。<span class="科">旦</span>孩儿。这双明珠原是婆婆所蓄。昔因离别。分而为二。今又合而为一。你带将去不可轻觑了他。</p>
        
        <p class="曲"><span class="牌">前腔</span>双珠明莹。解人情素已著灵。冀豁然指示相逢。管教他悲喜交并。<span class="科">合前</span></p>
        
        <p class="落诗">孤云飞去望无踪。<br />泪眼穿空计莫从。<br />十数年间劳梦想。<br />几千里外冀躬逢。</p>
        
        <h2 id=ch44 class="chapter"><span class="出题">第四十四出　僧榻传音</span></h2>
        
        <p class="曲"><span class="牌">抛诵子</span><span class="科">末扮僧上</span>天理人心心有天。天人相应岂虚言。人生祸福皆天理。莫道人心果可瞒。</p>
        
        <p class="白">南无无量寿佛。小僧法名悟真。乃荆湖道郧县禁子叶清的便是。只因绞罪犯人王楫在监。见他娘子生得娇美。图他为妻。早晚供给。那王楫感激。许说死后将这娘子嫁我。不想这娘子心性如火。节操如冰。听得丈夫此言。就把孩儿卖与陜西商人去了。迳往太和山上投渊自尽。可惜可惜。这是李克成张有德同谋陷害。谁知天道昭昭。那两个都被天雷打死。两家又被天火烧尽。后来王楫遇赦免死。改调剑南。正是善恶到头终有报。只争来早与来迟。小僧追想当初。见了王娘子。只因我一念之贪。王楫一言之错。遂使母子二人生离死别。我之罪过。必遭恶业地狱。故此发心。出家为僧。来到西岳华山下正觉庵中栖住。修行度日。免堕轮回。不免诵些真言。消磨灾障者。</p>
        
        <p class="曲"><span class="牌">抛诵子</span>生死轮回在眼前。何须拜佛与求仙。只耕方寸心田好。广结三千世上缘。</p>
        
        <p class="白">南无无量寿佛。<span class="科">小生背包裹行上</span></p>
        
        <p class="曲"><span class="牌">似娘儿</span>跋涉一空囊。形潇洒意气洋洋。云山缥缈椿容远。不知甚日得同还。</p>
        
        <p class="白">路历三千里。肠回十二时。思亲无尽日。惟有泪沾衣。王九龄。弃了官职。别了婆婆母亲。前往荆湖寻问爹爹下落。背着包裹。行了一日之程。身子疲倦。此间是个僧院。不免进去借宿则个。<span class="科">相见介末</span>小官人何来。<span class="科">小生</span>小生从京都来。欲往荆湖探亲。今夜敢借上刹一宿。明早奉谢。<span class="科">末</span>十方所在。随意稳便。只是简慢。安敢望谢。<span class="科">小生</span>黄昏打搅。甚为不当。<span class="科">末</span>天晚不及奉茶。请安歇罢。正是禅灯澄性地。客榻断魂时。<span class="科">下小生睡介</span>曲肱而枕。权宿一宵。再作区处。<span class="科">起坐介</span>我精神虽倦。情思可伤。如何睡得去。好生恼人也。</p>
        
        <p class="曲"><span class="牌">祝英台序</span>事参商。心悒怏。岐路苦亡羊。<span class="夹白">我爹爹被人诬陷呵。</span>狐媚妄侵。雕喙交攻。蓦地祸生萧墙。<span class="科">哭介</span>堪伤。那些儿公道天开。端的是罗钳吉网。<span class="夹白">我爹爹是个大儒。指望立身行道。今遭此患难。那有出头之日。</span>这时节难道是当刑而王。<span class="科">末上</span></p>
        
        <p class="曲"><span class="牌">前腔</span>休怆。你是少年郎。远道旅宿有何嚷。<span class="夹白"><span class="科">小生</span>有些心事伤感。不觉惊寝。长老休怪。<span class="科">末</span></span>当此居静夜阑。月白风清。怎不梦熟黄粱。<span class="夹白"><span class="科">小生</span>家事关心。故生饶舌。长老。你若长夜无眠。可来坐讲一讲。<span class="科">末</span></span>同讲。欲聆世界尘缘。暂撇瞿昙经藏。恁心事乘闲</p>
        
        <p class="白">为何出家在此。<span class="科">末</span>只因李克成张有德害了令尊令堂。都有果报呵。</p>
        
        <p class="曲"><span class="牌">前腔</span>影响。感皇天祸福无差。疾速报明彰。<span class="夹白"><span class="科">小生</span>恶有恶报。感应之常。<span class="科">末</span>善有善报。谁料你一家呵。</span>骨肉再完。爵禄兼隆。乃见吉人天相。<span class="夹白">老爷。令尊是个大儒。令堂是个烈妇。</span>堪仰。都是盘根错节经来。利器光芒明朗。从今后表表名盈霄壤。</p>
        
        <p class="白"><span class="科">内鸡叫介</span>小生说话烦多。不觉林鸡报晓。天色将明。就此告别起程。<span class="科">末</span>此去迳往剑南。相见令尊。乞多致意。<span class="科">别介</span></p>
        
        <p class="落诗">邂逅僧房叙客踪。<br />得闻消息辨西东。<br />人生异地能相遇。<br />大海浮萍一叶逢。</p>
        
        <h2 id=ch45 class="chapter"><span class="出题">第四十五出　月下相逢</span></h2>
        
        <p class="曲"><span class="牌">浪淘沙</span><span class="科">左右引生小外贴旦行上</span>应召觐君王。行色匆忙。登山涉水苦风霜。城带斜阳闻鼓角。且息油幢。</p>
        
        <p class="白"><span class="科">生</span>百折驰驱度画轮。<span class="科">小外</span>经行终日不逢人。<span class="科">贴旦</span>雨晴潮没汀洲远。<span class="科">左右</span>日落荒烟草树深。<span class="科">生</span>妹丈。我们自剑南起程。行了数日。才到此处。不知是何地方。<span class="科">小外</span>舅舅。你看那边像个馆驿。天色已晚。可就此歇罢。<span class="科">左右</span>禀老爷知道。这是汉中嘉陵驿了。<span class="科">生</span>既到馆驿。分付驿丞。抄关应付。<span class="科">左右介内应</span>上房铺陈。天字号禀给。一应随行人役口粮。俱已完备。<span class="科">生</span>左右的各自回避。<span class="科">左右介</span>候馆送迎千万客。邮亭匍匐二三更。<span class="科">下小外</span>阿呀。你看金波摇水。玉鉴挂林。客路之中。有此明月。可喜可喜。<span class="科">生</span>连日贪趱路程。未得片时宁息。今夜月明。我与妹丈卸了冠带。出外闲步一回。妹妹可先安歇。<span class="科">贴旦</span>哥哥与相公既去闲步。奴家且未安歇。坐待回来罢了。<span class="科">小外</span>如此更好。<span class="科">合</span>正是天倾蓬岛十洲外。人在浮黎一黍中。<span class="科">并下小生上</span></p>
        
        <p class="曲"><span class="牌">前腔</span>猿啸暮天长。景色凄凉。盘回百里路苍茫。林外寺钟催倦鸟。雾润蟾光。</p>
        
        <p class="白">云涌横山紫翠氛。未投荒店日先昏。今宵只傍梅花宿。赢得分清入梦魂。下官前日遇着叶清和尚。知了父亲调卫消息。迳往剑南寻取。只因贪趱路程。不觉天光已暮。<span class="科">叹介</span>我以孤独之身。走荒芜之地。前不逢村。后不着店。怎生是好。你看前边有两人行来。问他觅个宿处也好。<span class="科">生小外上</span>暂解冠裳轻宦况。聊凭风月慰离愁。<span class="科">步介生</span>妹丈。你看流天素彩。至净无尘。<span class="科">小外</span>舅舅。可知盈手冰光。虽寒不湿。<span class="科">小生</span>当此境界。果然身世两忘。<span class="科">生</span>此生甚有曾点气象。想亦是吾道中人。迎他一话如何。<span class="科">小外</span>孔门之乐。不拘物我。相与少叙。料无不可。<span class="科">相见介小外</span>好古怪。此生面貌甚与舅舅尊容相肖。<span class="科">生</span>孔子且似阳虎。何足多讶。<span class="科">小生</span>素与二位。未尝荆识。为何邂逅之初。遂蒙私议。<span class="科">生</span>适见尊容。与下官相类。故尔偶谈。其实无他。<span class="科">小生背介</span>看他自称下官。必是缙绅流品。我且问他。<span class="科">问介</span>乍瞻雅范。颇露官仪。二位莫非微服过宋者乎。<span class="科">小外</span>既承洞察。焉敢韬藏。<span class="科">生</span>下官初授平虏将军。今升枢密右佥。<span class="科">小外</span>下官初授靖虏将军。今升枢密左佥。<span class="科">小生揖介</span>未通交际。殊失企瞻。恕罪恕罪。二位先生情无隐教。下官理合明言。<span class="科">生小外</span>愿闻愿闻。<span class="科">小生</span>下官瀛洲夺锦。翰院谈经。得接丰仪。自知欣幸。<span class="科">生小外揖介</span>久慕辉光。未承动履。今夕之遇。岂曰偶然。<span class="科">小生</span>二位何来。今将焉往。<span class="科">生小外</span>来自剑南。往京赴任。<span class="科">小生</span>既在剑南历宦。得闻纩衣寄诗之事否。<span class="科">小外</span>事属奇遇。人皆喜谈。殿元之问。亦为是欤。<span class="科">小生</span>非也。此女与下官有些瓜葛。乃敢求教。<span class="科">生介</span>人固可疑。言亦可骇。待我先问他来历。便知分晓。<span class="科">问介</span>殿元。你既擢大魁。已属台望。为何寒夜独行到此。<span class="科">小生</span>一言难尽。<span class="科">生小外</span>闲中偶叙。愿悉其详。<span class="科">小生</span>下官与二位。所仕虽非同途。斯文原是一脉。且听乱言相告。<span class="科">悲介</span></p>
        
        <p class="曲"><span class="牌">琐窗郎</span>念椿庭补伍荆江。被奸谋陷禁墙。<span class="夹白"><span class="科">生</span>尊翁被人诬陷在狱。问何罪名。<span class="科">小生</span></span>虚招刃杀。抵罪应偿。<span class="夹白"><span class="科">生</span>罪该抵死。可向问官诉辩。<span class="科">小生</span></span>一切是罗钳吉网。<span class="夹白"><span class="科">生</span>问官不明。枉了性命。<span class="科">小生</span></span>幸朝庭忽然宣制蒙疏放。得减死戍边壤。</p>
        
        <p class="白"><span class="科">小外</span>既调边卫。是何地方。<span class="科">小生</span>一向不知。近遇僧房借宿。始知调在剑南。<span class="科">小外</span>父亲事情。怎么近日方知。<span class="科">小生哭介</span>有个缘故。未赦之先。家母将谓家父必死。欲图自尽。那时把下官呵。</p>
        
        <p class="曲"><span class="牌">前腔</span>螟蛉与陕地王商。十余年蒙教养。<span class="夹白"><span class="科">小外</span>青春几何。某年及第。<span class="科">小生</span></span>弱龄二八。侥幸宾王。即愿得辞官寻父。表章连上。<span class="夹白">奈朝廷不准呵。迳自轻身长行。</span>至中途逢僧夜话知方向。今转足剑南往。<span class="科">生向小外轻悲介</span></p>
        
        <p class="曲"><span class="牌">前腔</span>乍听他诉罢行藏。骤令人意惊惶。<span class="夹白"><span class="科">小外</span>李下整冠。嫌疑当辨。<span class="科">生</span>待我细问他。<span class="科">问小生介</span></span>明通姓氏籍贯居方。<span class="夹白"><span class="科">小生</span>下官王九龄。涿州人。<span class="科">生</span></span>寻骨肉有何色仗。<span class="夹白"><span class="科">小生出珠介</span>有明珠在此。家父自能相认。<span class="科">生</span>殿元。借我一看。<span class="科">看珠哭介</span>天那。</span>这原是萱亲赠别妻抛漾。今复睹旧形像。</p>
        
        <p class="白"><span class="科">向小外介</span>妹丈。此人有些古怪。下官心忍至痛。言不成声。你为我问他一个端的。<span class="科">小外</span>舅舅且免愁烦。待我再问。<span class="科">问介</span>殿元今庚一十六岁。已别父母十。有余年。据此论之。则去陕西之时。止可四五岁耳。你离别长久。</p>
        
        <p class="曲"><span class="牌">前腔</span>恐椿萱讳氏将忘。<span class="夹白"><span class="科">小生</span>这个都记得。家父讳楫。字济川。家母郭氏。<span class="科">小外</span></span>两年庚知少长。<span class="夹白"><span class="科">小生</span>这个也记得。家父年四十一。家母年三十九。<span class="科">小外</span>你</span>有无重庆。苦乐存亡。<span class="夹白"><span class="科">小生</span>祖父弃世久矣。祖母盛氏。遭安禄山之乱。飘流数年。今与家母萍聚在京。<span class="科">小外</span>殿元。你说要寻尊翁。</span>若如此何须遥访。<span class="夹白"><span class="科">小生</span>不去遥访。怎得见我家父一面。<span class="科">小外</span></span>今日里管教骨肉胥无恙。<span class="夹白"><span class="科">小生悲介</span>敢是先生晓得家父下落。<span class="科">小外</span></span>或可得慰伊想。</p>
        
        <p class="白"><span class="科">小生</span>请问先生。上姓贵表。仙乡何处。<span class="科">小外</span>下官陈时策。忝为殿元同乡。<span class="科">小生</span>贵表是献夫否。<span class="科">小外</span>然也。<span class="科">小生</span>认得孙天彝否。<span class="科">小外</span>是吾故友。殿元何以知之。<span class="科">小生拜介</span>老叔正我父执也。孙叔与小姪同榜。官授监察御史。在京相叙。常诵盛德。<span class="科">生</span>孙天彝也中了。可喜可喜。袁天纲之言。于此甚验<span class="科">小外</span>天彝中式。未足为奇。但与此君同榜。可见数皆前定。<span class="科">小生</span>二位道及袁天纲之事。甚合区区所闻。必知家父住向。可赐明言。<span class="科">小外</span>殿元。你果要寻尊翁。我先问你一个亲戚。可认得否。<span class="科">小生</span>是谁。<span class="科">小外</span>适承所问纩衣寄诗宫女。在殿元有何瓜葛。<span class="科">小生</span>小字慧姬。家父的妹也。<span class="科">小外</span>既是这等。你要见尊翁。<span class="科">指生介</span>此公便是。<span class="科">小生惊介</span>果然。<span class="科">小外</span>天亲不可以人为。岂容误耶。<span class="科">小生跪介</span>天那。真个是我爹爹。<span class="科">生</span>好苦。果是我孩儿。<span class="科">抱哭介合</span></p>
        
        <p class="曲"><span class="牌">十二时</span>流离彼此如迷瘴。谁料阳乌仍昶。怎禁得悲喜交相。</p>
        
        <p class="白"><span class="科">小生拜介</span>恩分襁褓。定省旷于十年。地阻江山。音问疏于千里。孩儿不孝之罪。惟爹爹矜恕。<span class="科">生</span>情出仓皇。事成苟且。虽由我之不幸。实汝母之失裁也。可怜可怜。<span class="科">小外</span>令姑在宫寄诗。正被下官所得。特蒙圣恩赐配如今见在驿中。请过相见。<span class="科">小生</span>向者姑娘在途失落明珠。仍被婆婆所得<span class="科">出珠介</span>今带在此<span class="科">小外</span>如此请行。<span class="科">叫介</span>夫人有请。<span class="科">生</span>妹妹快些出来。<span class="科">贴旦应上</span></p>
        
        <p class="曲"><span class="牌">秋蕊香</span>徙倚栏杆悬望。何遽欢呼厮嚷。<span class="科">二生小外合</span>连年骨肉嗟离旷。今日相逢翻掌。</p>
        
        <p class="白"><span class="科">贴旦</span>哥哥与相公闲步回来。为何欣欣然俱有喜色。<span class="科">生</span>妹妹。你母亲嫂嫂都有下落了。<span class="科">贴旦</span>谢天地不尽。有谁说来。<span class="科">生</span>孩儿过来。拜了姑娘。<span class="科">贴旦看介</span>郎君面貌。甚类哥哥。莫非九龄姪儿么。<span class="科">小生拜介</span>姑娘。正是小姪。<span class="科">贴旦悲介</span>十余年之别。不意又有今日。你婆婆母亲今在那里。<span class="科">生</span>孩儿。你把婆婆母亲细说一番。<span class="科">小生</span>爹爹听孩儿告禀。</p>
        
        <p class="曲"><span class="牌">五更转</span>夺龙旗。魁虎榜。身羁在玉堂。<span class="夹白"><span class="科">贴旦</span>且喜姪儿高中。又做美官。<span class="科">小生</span></span>思亲无替空凄怆。每握明珠。自伤凋丧。<span class="夹白">左右一个健儿。见孩儿啼哭。忽有不忍之色问其缘故。他说曾在剑南途中。拾珠一颗。是一老妪赠女入宫。与此无异。<span class="科">小外出珠贴旦看介</span>此珠正是奴家所遗。<span class="科">小生</span>那时孩儿不信。就把此珠</span>付与他。忙比对。果同样。<span class="夹白">这健儿回话。婆婆母亲都在那里。虽如此。孩儿不识面貌。将信将疑。又承孙叔同去。</span>相逢细认殊非妄。<span class="科">合</span>母祖重欢幸终禄养。<span class="科">贴旦悲介</span></p>
        
        <p class="曲"><span class="牌">前腔</span>聆此语。情怅惘。澘然泪两行。<span class="夹白">我那母亲嫂嫂当初只料死无葬身之地。不想今日</span>再逢滴血相依傍。缺月重圆。昏云开障。悲喜并。互笑啼。难消畅。人生可信萍浮浪。<span class="科">合</span>此夕形神如酣醇酿。</p>
        
        <p class="白"><span class="科">小生</span>请问爹爹向来动履。<span class="科">生</span></p>
        
        <p class="曲"><span class="牌">前腔</span>荷恤诏。脱覆盆。剑南历战场。<span class="夹白"><span class="科">小生</span>何由得此大官。<span class="科">生</span>不料你姑夫先已在彼从军。蒙他带挈。去杀虏得胜。</span>同功拜命为名将。西府荣升。趋承仙仗。邂逅间。亲父子真天降。犹疑似梦还疏爽。<span class="科">合</span>赖此明珠。机灵影响。</p>
        
        <p class="白"><span class="科">小生</span>姑夫何为先往剑南<span class="科">小外</span></p>
        
        <p class="曲"><span class="牌">前腔</span>自那日。兵戈攘。勤王效奋扬。<span class="夹白">下官方在军门用事。只见你爹爹呵。</span>蒙恩改调同营帐。汗马联勋。皆膺殊赏。<span class="夹白"><span class="科">小生</span>既授显爵。又与姑娘连姻。可喜可喜。<span class="科">小外</span></span>制纩衣。藏雅句。堪嘉尚。玉音特赐谐随唱。<span class="科">合</span>是岂人为。定由天相。</p>
        
        <p class="白"><span class="科">小生</span>前日经过西岳华山。偶遇郧县禁子叶清。在彼为僧修行。言及爹爹之事。故知改调来此。<span class="科">生</span>此人是我恩家。此去先将俸银百两相送。待后另行酬答。</p>
        
        <p class="落诗">浩荡风尘阻雁鱼。<br />相逢骨肉共欷歔。<br />眼前跋涉劳无怨。<br />膝下从容乐有余。</p>
        
        <h2 id=ch46 class="chapter"><span class="出题">第四十六出　人珠还合</span></h2>
        
        <p class="曲"><span class="牌">粉蝶儿</span><span class="科">老旦</span>气序严凝。遥忆征人倥偬。<span class="科">旦</span>日望归鞭。寒逼倚闾孤耸。</p>
        
        <p class="诵"><span class="牌">锦堂春</span>门闭潇潇落叶。天空黯黯彤云。钩帘鹊噪闲庭晚。寂寞不堪闻。　　<span class="科">旦</span>绝域书迷雁足。函闺镜掩鸾氛。相思两处愁千斛。应断梦中魂。</p>
        
        <p class="白"><span class="科">老旦</span>孙儿九龄。弃官寻汝丈夫。蒙孙御史荐举一本。备道他重亲轻爵之意。天颜大喜。不惟免乎落职之虞。将来且有褒旌之美。谢天地不尽。<span class="科">旦</span>婆婆。人事虽尔。天意难期。孩儿此去。孤身远道。知他父子会否。好生牵挂。<span class="科">左右引生小外贴旦小生上</span></p>
        
        <p class="曲"><span class="牌">青玉案</span>西山雪淡云将冻。凛冽威侵飞鞚。<span class="夹白"><span class="科">左右</span>禀老爷知道。已是京城了。<span class="科">生贴旦悲介</span></span>身入皇都神思竦。离怀舒展。亲颜咫尺。<span class="科">合</span>甘苦今朝共。</p>
        
        <p class="白"><span class="科">小生</span>爹爹。此是我家了。<span class="科">生</span>既是到家。不免迳入。<span class="科">左右报介老旦</span>我孩儿在那里。<span class="科">旦</span>天那。果是丈夫小姑回来了。<span class="科">抱哭介</span></p>
        
        <p class="曲"><span class="牌">谒金门后</span>骨肉飘零堪痛。祸患云蒸雾滃。恍惚十年蕉鹿梦。可怜彼此同。</p>
        
        <p class="白"><span class="科">生贴旦递珠介</span>奉还母亲明珠。<span class="科">老旦介生贴旦哭拜介</span></p>
        
        <p class="曲"><span class="牌">急板令</span>念曩时胥遭阨穷。违母氏儿西女东。到今真幸孔。天笃桑榆。未即衰癃。庆及芝兰。并茂芳丛。<span class="科">合</span>双珠合。骨肉重逢悲喜集。感苍穹。<span class="科">生旦哭介</span></p>
        
        <p class="曲"><span class="牌">前腔</span>叹荆湖永诀禁中。比翼鸟分飞溟鸿。视此身等空。弃子捐生。感动玄宫改戍勤王。誉逮宸聪。<span class="科">合前小外</span></p>
        
        <p class="白">夫人。向奉王命𡠚<a epub:type="noteref" href="#char04"><spu>注</spu></a>姻。岳母未曾受礼。今日可同一拜。<span class="科">小外</span></p><aside epub:type="footnote" id="char04"><p>「⿰女毕」</p></aside>
        
        <p class="曲"><span class="牌">前腔</span>愧鲰生元由菲葑。又不是麟腹虎胸。喜恩推帝衷。<span class="科">拜生旦介</span>特俾丝萝。得附乔松。滥受簪缨。忝匹名宗。<span class="科">合前老旦</span></p>
        
        <p class="曲"><span class="牌">前腔</span>我颓龄罹彼百凶。甘没齿焭焭寡终。何期儿女封。<span class="科">小生</span>父奋宏谟。风虎云龙。母矢贞心。露菊霜桐。<span class="科">合前左右</span></p>
        
        <p class="白">禀老爷知道。孙御史老爷赉圣旨来了<span class="科">生</span>安排香案迎接。<span class="科">末捧诏鼓乐上</span></p>
        
        <p class="曲"><span class="牌">宝鼎儿</span>奎章出自彤宫。真个恩荣天送。</p>
        
        <p class="白">圣旨已到。跪听宣读。<span class="科">众跪介末</span>皇帝诏曰。君亲同一体。忠孝非两途。惟其所在。致是道焉。矧纲常之大。风化攸基。不加奖异。天下罔知所劝。尔翰林侍讲王九龄。谈经佐治。化已垂成。解绶寻亲。志不少夺既能自尽厥孝益见可移为忠。其祖母盛氏。淑慎尔止。克相夫贤。刑于有家勖成子德。其父枢密右佥书于楫。勤兵薄伐。戮彼犬羊。传檄宣威清我疆宇。民既宁矣。功曷懋焉。其母郭氏。艰贞自持。心同化石。慷慨就死。泪欲崩城。太古之完人。惟今之至宝。再照得枢密左佥书陈时策。荐士同征。保西陲不沦于左衽。致身耀武。俾大业能底于中兴。其妻王氏。入宫无不举之职。为宪椒房。染翰有旁通之才。追休雪咏。兹数人者。并可嘉尚。王九龄升授礼部尚书。王楫陈时策俱授枢密副使。盛氏封涿鹿郡君。郭氏封燕国夫人。王氏封谯国夫人。呜呼。载锡新纶。用彰懿行。服此休征。尚期后图。谢恩。<span class="科">众拜兴山呼介生</span>请过了圣旨。<span class="科">左右介末见众揖介</span></p>
        
        <p class="曲"><span class="牌">一封书</span>我趋承叶拱。钦捧纶音宣帝宠。羡一家瑞霭拥。更庭闱具庆重。数载艰辛堪曲踊。一旦欣荣人企崇。<span class="科">合</span>孝忠贞。贯日虹。从此流传天下风。<span class="科">老旦</span></p>
        
        <p class="曲"><span class="牌">前腔</span>儿和女并妇属。聚首膝前致婉容。看祥辉正郁葱。荷昭阳衔诏凤。两地珠还仍合捧。今日里情非昨同。<span class="科">合前生旦贴旦</span></p>
        
        <p class="曲"><span class="牌">前腔</span>苦灾危汹涌。母子夫妻没倚踪。奈洪涛巨浪舂。这颠连无诉控。岂料周旋完赵玉。藩翰王家成大用。<span class="科">合前小外小生</span></p>
        
        <p class="曲"><span class="牌">前腔</span>阖门享天禄。喜气恩光栋宇充。最堪怜亲骨肉。偏称在锦绣丛。数极时通往者复。苦尽甘来车曳踵。<span class="科">合前</span></p>
        
        <p class="曲"><span class="牌">永团圆</span>从来名教纲常重。德行彻重瞳。褒旌宠锡如天纵。忠和孝难伯仲。况坚贞胶巩。从容成义勇。卓异尤超众。双珠迎送。悲欢离合中。缀入宫商调。旬日讽。传奇粗况。幽响泄潜𧊝<a epub:type="noteref" href="#char05"><spu>注</spu></a>。按拍醒懵懂。愿高明矜作俑。订谬补遗成雅颂。千古知音同翫弄。</p><aside epub:type="footnote" id="char05"><p>「⿳艹𠂇虫」</p></aside>
        
        <p class="落诗">忠孝贤贞具秉彝。<br />双珠离合更神奇。<br />明王超格颁恩宠。<br />留得余风作世维。</p>
        
    </body> 
</html>