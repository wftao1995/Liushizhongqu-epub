<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/還魂記</title>
        <meta name="author" content="明　湯顯祖　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">還魂記</span></h1>

        <p class="作者">明　湯顯祖　著</p>

        <h2 id=ch1 class="chapter"><span class="齣題">第一齣　標目</span></h2>

        <p class="曲"><span class="牌">蝶戀花</span><span class="科">末上</span>忙處拋人閒處住。百計思量。沒箇為歡處。白日消磨腸斷句。世間只有情難訴。　　玉茗堂前朝復暮。紅燭迎人。俊得江山助。但是相思莫相負。牡丹亭上三生路。</p>
        
        <p class="曲"><span class="牌">漢宮春</span>杜寶黃堂。生麗娘小姐。愛踏春陽。感夢書生折柳。竟為情傷。寫真留記。葬梅花道院淒涼。三年上。有夢梅柳子。於此赴高唐。　　果爾回生定配。赴臨安取試。寇起淮揚。正把杜公圍困。小姐驚惶。教柳郎行探。返遭疑激惱平章。風流況。施行正苦。報中狀元郎。</p>
        
        <p class="落詩">杜麗娘夢寫丹青記。<br />陳教授說下梨花槍。<br />柳秀才偷載回生女。<br />杜平章刁打狀元郎。</p>
        
        <h2 id=ch2 class="chapter"><span class="齣題">第二齣　言懷</span></h2>
        
        <p class="曲"><span class="牌">真珠簾</span><span class="科">生上</span>河東舊族。柳氏名門最。論星宿。連張帶鬼。幾葉到寒儒。受雨打風吹。謾說書中能富貴。顏如玉和黃金那裡。貧薄把人灰。且養就這浩然之氣。</p>
        
        <p class="誦"><span class="牌">鷓鴣天</span>刮盡鯨鰲背上霜。寒儒偏喜住炎方。憑依造化三分福。紹接詩書一脈香。　　能鑿壁。會懸梁。偷天妙手繡文章。必須砍得蟾宮桂。始信人間玉斧長。</p>
        
        <p class="白">小生姓柳。名夢梅。表字春卿。原係唐朝柳州司馬柳宗元之後。留家嶺南。父親朝散之職。母親縣君之封。<span class="科">嘆介</span>所恨俺自小孤單。生事微渺。喜的是今日成人長大。二十過頭。志慧聰明。三場得手。只恨未遭時勢。不免飢寒。賴有始祖柳州公帶下郭橐駝。柳州衙舍。栽接花果。橐駝遺下一箇跎孫。也跟隨我廣州種樹。相依過活。雖然如此。不是男兒結果之場。每日情思昏昏。忽然半月之前。做下一夢。夢到一園。梅花樹下。立着個美人。不長不短。如送如迎。說道柳生柳生。遇俺方有姻緣之分。發跡之期。因此改名夢梅。春卿為字。正是夢短夢長俱是夢。年來年去是何年。</p>
        
        <p class="曲"><span class="牌">九迴腸</span>雖則俺改名換字。俏魂兒未卜先知。定佳期盼煞蟾宮桂。柳夢梅不賣查梨。還則怕嫦娥妒色花頹氣。等的俺梅子酸心柳皺眉。渾如醉。無螢鑿遍了鄰家壁。甚東牆不許人窺。有一日春光暗度黃金柳。雪意沖開了白玉梅。那時節走馬在章臺內。絲兒翠。籠定個百花魁。</p>
        
        <p class="白">雖然這般說。有個朋友韓子才。是韓昌黎之後。寄居趙佗王臺。他雖是香火秀才。卻有些談吐。不免隨喜一會。</p>
        
        <p class="落詩">門前梅柳爛春暉。<br />夢見君王覺後疑。<br />心似百花開未得。<br />托身須上萬年枝。</p>
        
        <h2 id=ch3 class="chapter"><span class="齣題">第三齣　訓女</span></h2>
        
        <p class="曲"><span class="牌">滿庭芳</span><span class="科">外杜太守上</span>西蜀名儒。南安太守。幾番廊廟江湖。紫袍金帶。功業未全無。華髮不堪回首。意抽簪萬里橋西。還只怕君恩未許。五馬欲踟躕。</p>
        
        <p class="白">一生名宦守南安。莫作尋常太守看。到來只飲官中水。歸去惟看屋外山。自家南安太守杜寶。表字子充。乃唐朝杜子美之後。流落巴蜀。年過五旬。想廿歲登科。三年出守。清名惠政。播在人間。內有夫人甄氏。乃魏朝甄皇后嫡派。此家峨嵋山。見世出賢德夫人。單生小女。才貌端妍。喚名麗娘。未議婚配。看起自來淑女。無不知書。今日政有餘閒。不免請出夫人。商議此事。正是中郎學富單傳女。伯道官貧更少兒。</p>
        
        <p class="曲"><span class="牌">遶地遊</span><span class="科">老旦上</span>甄妃洛浦。嫡派來西蜀。封大郡南安杜母。</p>
        
        <p class="白"><span class="科">見介外</span>老拜名邦無甚德。<span class="科">老旦</span>妾沾封誥有何功。<span class="科">外</span>春來閨閣閒多少。<span class="科">老旦</span>也長向花陰課女工。<span class="科">外</span>想女工一事。女孩兒精巧過人。看來古今賢淑。多曉詩書。他日嫁一書生。不枉了談吐相稱。你意下如何。<span class="科">老旦</span>但憑尊意。</p>
        
        <p class="曲"><span class="牌">前腔</span><span class="科">貼持酒臺隨旦上</span>嬌鶯欲語。眼見春如許。寸草心怎報得春光一二。</p>
        
        <p class="白"><span class="科">見介</span>爹娘萬福。<span class="科">外</span>孩兒。後面捧着酒肴。是何主意。<span class="科">旦跪介</span>今日春光明媚。爹娘寬坐後堂。女孩兒敢進三爵之觴。少效千春之祝。<span class="科">外笑介</span>生受你。</p>
        
        <p class="曲"><span class="牌">玉山頹</span><span class="科">旦進酒介</span>爹娘萬福。女孩兒無限歡娛。坐黃堂百歲春光。進美酒一家天祿。祝萱花椿樹。雖則是子生遲暮。守得見這蟠桃熟。<span class="科">合</span>且提壺。花間竹下。長引着鳳凰雛。</p>
        
        <p class="白"><span class="科">外</span>春香。酌小姐一杯。</p>
        
        <p class="曲"><span class="牌">前腔</span>吾家杜甫。為漂零老愧妻孥。<span class="夾白"><span class="科">淚介</span>夫人。我比子美公公更可憐也。</span>他還有念老夫詩句男兒。俺則有學母氏畫眉嬌女。<span class="夾白"><span class="科">老旦</span>相公休焦。儻若招得好女婿。與兒子一般。<span class="科">外笑介</span>可一般呢。<span class="科">老旦</span></span>做門楣古語。為甚的這叨叨絮絮。纔到的中年路。<span class="科">合前外</span></p>
        
        <p class="白">女孩兒把臺盞收去。<span class="科">旦下介外</span>叫春香。俺問你。小姐終日繡房。有何生活。<span class="科">貼</span>繡房中則是繡。<span class="科">外</span>繡的許多。<span class="科">貼</span>繡了打綿。<span class="科">外</span>什麼綿。<span class="科">貼</span>睡眠。<span class="科">外</span>好哩。好哩。夫人。你纔說長向花陰課女工。卻縱容女孩兒閒眠。是何家教。叫女孩兒。<span class="科">旦上</span>爹爹有何分付。<span class="科">外</span>適問春香。你白日眠睡。是何道理。假如刺繡餘閒。有架上圖書。可以寓目。他日到人家。知書知禮。父母光輝。這都是你娘親失教也。</p>
        
        <p class="曲"><span class="牌">玉胞肚</span>宦囊清苦。也不曾詩書誤儒。你好些時做客為兒。有一日把家當戶。是為爹的疎散不兒拘。道的個為娘是女模。</p>
        
        <p class="曲"><span class="牌">前腔</span><span class="科">老旦</span>眼前兒女。俺為娘心蘇體劬。嬌養他掌上明珠出落的人中美玉。<span class="夾白">兒呵。</span>爹三分說話你自心模。難道八字梳頭做目呼。</p>
        
        <p class="曲"><span class="牌">前腔</span><span class="科">旦</span>黃堂父母。倚嬌癡慣習如愚。剛打的鞦韆畫圖。閒榻着鴛鴦繡譜。從今後茶餘飯飽破工夫。玉鏡臺前插架書。</p>
        
        <p class="白"><span class="科">老旦</span>雖然如此。要個女先生講解纔好。<span class="科">外</span>不能勾。</p>
        
        <p class="曲"><span class="牌">前腔</span>後堂公所。請先生則是鴻門腐儒。<span class="夾白"><span class="科">老旦</span>女兒呵。</span>怎念遍的孔子詩書。但略識周公禮數。<span class="科">合</span>不枉了銀娘玉姐只做個紡磚兒。謝女班姬女校書。</p>
        
        <p class="白"><span class="科">外</span>請先生不難。則要好生管待。</p>
        
        <p class="曲"><span class="牌">尾聲</span>說與你夫人愛女休禽犢。館明師茶飯須清楚。你看我治國齊家也則是數卷書。</p>
        
        <p class="落詩">往年何事乞西賓。<br />主領春風只在君。<br />伯道暮年無嗣子。<br />女中誰是衛夫人。</p>
        
        <h2 id=ch4 class="chapter"><span class="齣題">第四齣　腐嘆</span></h2>
        
        <p class="曲"><span class="牌">雙勸酒</span><span class="科">末老儒上</span>燈窗苦吟。寒酸撒吞。科場苦禁。蹉跎直恁。可憐辜負看書心。吼兒病。年來迸侵。</p>
        
        <p class="白">咳嗽病多疎酒盞。村童俸薄減廚煙。爭知天上無人住。弔下春愁鶴髮仙。自家南安府儒學生員陳最良。表字伯粹。祖父行醫。小子自幼習儒。十二歲進學。超增補廩。觀場一十五次。不幸前任宗師。考居劣等停廩。兼且兩年失館。衣食單薄。這些後生都順口叫我陳絕糧。因我醫卜地理。所事皆知。又改我表字伯粹做百雜碎。明年是第六個旬頭。也不想甚的了。有個祖父藥店。依然開張在此。儒變醫。菜變齏。這都不在話下。昨日聽見本府杜太守。有個小姐。要請先生。好些奔競的鑽去。他可為甚的。鄉邦好說話。一也。通關節。二也。撞太歲。三也。穿他門子管家。改竄文卷。四也。別處吹噓進身。五也。下頭官兒怕他。六也。家裡騙人。七也。為此七事。沒了頭要去。他們都不知。官衙可是好踏的。況且女學生。一發難教。輕不得。重不得。倘然間體面有些不尊。啼不得。哭不得。似我老人家罷了。正是有書遮老眼。不妨無藥散閒愁。<span class="科">丑府學老門子上</span>天下秀才窮到底。學中門子老成精。<span class="科">見介</span>陳齋長報喜。<span class="科">末</span>何喜。<span class="科">丑</span>杜太爺要請個先生教小姐。掌教老爹開了十數名去都不中。說要老成的。我去掌教老爹稟上了你。太爺有請帖在此。<span class="科">末</span>人之患在好為人師。<span class="科">丑</span>是人之飯。有得你喫哩。<span class="科">末</span>這等便行。<span class="科">行介</span></p>
        
        <p class="曲"><span class="牌">洞仙歌</span>咱頭巾破了修。靴頭綻了兜。<span class="科">丑</span>你坐老齋頭。衫襟沒了後頭。<span class="科">合</span>硯水漱淨口。去承官飯溲。剔牙杖敢黃齏臭。</p>
        
        <p class="曲"><span class="牌">前腔</span><span class="科">丑</span>咱們兒尋事頭。你齋長干罷休。<span class="科">末</span>要我謝酬。知那裡留不留。<span class="科">合</span>不論端陽九。但逢出府遊。則捻着衫兒袖。</p>
        
        <p class="白"><span class="科">丑</span>望見府門了。</p>
        
        <p class="落詩">世間榮祿本逡巡。<br />誰採髭鬚白似銀。<br />風流太守容閒坐。<br />便有無邊求福人。</p>
        
        <h2 id=ch5 class="chapter"><span class="齣題">第五齣　延師</span></h2>
        
        <p class="曲"><span class="牌">浣紗溪</span><span class="科">外引門子皂隸上</span>山色好。訟庭稀。朝看飛鳥暮飛回。印牀花落簾垂地。</p>
        
        <p class="白">杜母高風不可攀。甘棠遊憩在南安。雖然為政多陰德。尚少階前玉樹蘭。我杜寶出守此間。只有夫人小女。尋個老儒教訓他。昨日府學開送一名廩生陳最良。年可六旬。從來飽學。一來可以教授小女。二來可以陪伴老夫。今日放了衙參。分付安排禮酒。叫門子俟候。<span class="科">眾應介</span></p>
        
        <p class="曲"><span class="牌">前腔</span><span class="科">末儒巾藍衫上</span>須抖擻。要拳奇。衣冠欠整老而衰。養浩然分庭還抗禮。</p>
        
        <p class="白"><span class="科">丑稟介</span>陳齋長到門。<span class="科">外</span>就請衙內相見。<span class="科">丑唱門介</span>南安府學生員進。<span class="科">末跪起揖又跪介</span>生員陳最良稟拜。<span class="科">拜介</span>廣學開書院。<span class="科">外</span>崇儒引席珍。<span class="科">末</span>獻酬樽俎列。<span class="科">外</span>賓主位班陳。叫左右。陳齋長在此清敘。着門役散回。家丁伺候。<span class="科">眾應下淨家童上外</span>久聞先生飽學。敢問尊年有幾。祖上可也習儒。<span class="科">末</span>容稟。</p>
        
        <p class="曲"><span class="牌">鎖南枝</span>將耳順。望古稀。儒冠誤人霜鬢絲。<span class="夾白"><span class="科">外</span>近來。<span class="科">末</span></span>君子要知醫。懸壺舊家世。<span class="夾白"><span class="科">外</span>原來世醫。還有他長。<span class="科">末</span></span>凡雜作。可試為。但諸家。略通的。</p>
        
        <p class="白"><span class="科">外</span>這等一發有用。</p>
        
        <p class="曲"><span class="牌">前腔</span>聞名久。識面初。果然大邦生大儒。<span class="夾白"><span class="科">末</span>不敢。<span class="科">外</span></span>有女頗知書。先生長訓詁。<span class="夾白"><span class="科">末</span>當得。則怕做不得小姐之師。<span class="科">外</span></span>那女學士。你做的班大姑。今日選良辰。叫他拜師傅。</p>
        
        <p class="白"><span class="科">外</span>院子。敲雲板。請小姐出來。</p>
        
        <p class="曲"><span class="牌">前腔</span><span class="科">旦引貼上</span>添眉翠。搖佩珠。繡屏中生成士女圖。蓮步鯉庭趨儒門舊家數。<span class="夾白"><span class="科">貼</span>先生來了。怎好。<span class="科">旦</span>少不得去。丫頭。</span>那賢達女。都是些古鏡模。你便略知書。也做好奴僕。</p>
        
        <p class="白"><span class="科">淨報介</span>小姐到。<span class="科">見介外</span>我兒過來。玉不琢。不成器。人不學。不知道。今日吉辰。來拜了先生。<span class="科">內鼓吹旦拜介</span>學生自愧蒲柳之姿。敢煩桃李之教。<span class="科">末</span>愚老恭承捧珠之愛。謬加琢玉之功。<span class="科">外</span>春香丫頭。向陳師父叩頭。着他伴讀。<span class="科">貼叩頭介末</span>敢問小姐所讀何書。<span class="科">外</span>小女四書。他都成誦了。則看些經旨罷。易經以道陰陽。義理深奧。書以道政事。與婦女沒相干。春秋禮記。又是孤經。則詩經開首。便是后妃之德。四個字兒順口。且是學生家傳。習詩經罷。其餘書史儘有。則可惜他是個女兒。</p>
        
        <p class="曲"><span class="牌">前腔</span>我年將半。性喜書。牙籤插架三萬餘。<span class="科">嘆介</span>我伯道恐無兒。中郎有誰付。<span class="夾白">先生。他要看的書儘有。有不尊的所在。打丫頭。<span class="科">貼</span>哎喲。<span class="科">外</span></span>冠兒下。他做個女秘書。小梅香。要防護。</p>
        
        <p class="白"><span class="科">末</span>謹領。<span class="科">外</span>春香伴小姐進衙。我陪先生酒去。<span class="科">旦拜介</span>酒是先生饌。女為君子儒。<span class="科">下外</span>請先生後花園飲酒。</p>
        
        <p class="落詩">門館無私白日閒。<br />百年粗糲腐儒餐。<br />在家弄玉惟嬌女。<br />花裡尋師到杏壇。</p>
        
        <h2 id=ch6 class="chapter"><span class="齣題">第六齣　悵眺</span></h2>
        
        <p class="曲"><span class="牌">番卜算</span><span class="科">丑韓秀才上</span>家世大唐年。寄籍潮陽縣。越王臺上海連天。可是鵬程便。</p>
        
        <p class="白">榕樹梢頭訪古臺。下看甲子海門開。越王歌舞今何在。時有鷓鴣飛去來。自家韓子才。俺公公唐朝韓退之。為上了破佛骨表。貶落潮州。一出門。藍關雪阻。馬不能前。先祖心裡暗暗道。第一程采頭罷了。正苦中間。忽然有個湘子侄兒。乃下八洞神仙。藍縷相見。俺退之公公一發心裡不快。呵融凍筆。題一首詩在藍關草驛之上。末二句單指着湘子說道。知汝遠來應有意。好收吾骨瘴江邊。湘子袖了這詩。長笑一聲。騰空而去。果然後來退之公公潮州瘴死。舉目無親。那湘子恰在雲端看見。想起前詩。按下雲頭。收其骨殖。得到衙中。四顧無人。單單則有湘子原妻一個在衙。四目相視。把湘子一點凡心頓起。當時生下一支。留在水潮。傳了宗祀。小生乃其嫡派苗裔也。因亂流來廣城。官府念是先賢之後。表請勑封小生為昌黎祠香火秀才。寄居趙佗王臺子之上。正是雖然乞相寒儒。卻是仙風道骨。呀。早一位朋友上來。誰也。</p>
        
        <p class="曲"><span class="牌">前腔</span><span class="科">生上</span>經史腹便便。晝夢人還倦。欲尋高聳看雲煙。海色光平面。</p>
        
        <p class="白"><span class="科">相見介丑</span>是柳春卿。甚風兒吹的老兄來。<span class="科">生</span>偶爾孤遊上此臺。<span class="科">丑</span>這臺上風光儘可矣。<span class="科">生</span>則無奈登臨不快哉。<span class="科">丑</span>小弟此間受用也。<span class="科">生</span>小弟想起來。到是不讀書的人受用。<span class="科">丑</span>誰。<span class="科">生</span>趙佗王便是。</p>
        
        <p class="曲"><span class="牌">瑣窗寒</span>祖龍飛鹿走中原。<span class="夾白">尉佗呵。</span>他倚定着摩崖半壁天。稱孤道寡。他是英雄本然。白占了江山。猛起些宮殿。<span class="夾白">似吾儕讀盡萬卷書。可有半塊土麼。</span>那半部上山河不見。<span class="科">合</span>由天。那攀今弔古也徒然。荒臺古樹寒煙。</p>
        
        <p class="白"><span class="科">丑</span>小弟看兄氣象言談。似有無聊之嘆。先祖昌黎公有云。不患有司之不明。只患文章之不精。不患有司之不公。只患經書之不通。老兄還則怕工夫有不到處。<span class="科">生</span>這話休提。比如我公公柳宗元。與你公公韓退之。他都是飽學才子。卻也時運不濟。你公公錯題了佛骨表。貶職潮陽。我公公則為在朝陽殿。與王叔文丞相下碁子。驚了聖駕。直貶做柳州司馬。都是邊海煙瘴地方。那時兩公一路而來。旅舍之中。兩個挑燈細論。你公公說道。宗元。宗元。我和你兩人文章。三六九比勢。我有王泥水傳。你便有梓人傳。我有毛中書傳。你便有郭駝子傳。我有祭鰐魚文。你便有捕蛇者說。這也罷了。則我進平淮西碑。取奉朝廷。你卻又進個平淮西的雅。一篇一篇。你都放俺不過。恰如今貶竄煙方。也合着一處。豈非時乎運乎命乎。韓兄。這長遠的事休提了。假如俺和你。論如常。難道便應這等寒落。因何俺公公造下一篇乞巧文。到俺二十八代玄孫。再不曾乞得一些巧來。便是你公公立意做下送窮文。到老兄二十幾輩了。還不曾送的個窮去。算來都則為時運二字所虧。<span class="科">丑</span>是也。春卿兄。</p>
        
        <p class="曲"><span class="牌">前腔</span>你費家資製買書田。怎知他賣向明時不直錢。<span class="夾白">雖然如此。你看趙佗王當時。也有個秀才陸賈。拜為奉使中大夫到此。趙佗王多少尊重他。</span>他歸朝燕。黃金累千。<span class="夾白">那時漢高皇厭見讀書之人。但有個帶儒巾的。都拿來溺尿。這陸賈秀才。端然帶了四方巾。深衣大擺。去見漢高皇。那高皇望見。這又是個掉尿鱉子的來了。便迎着陸賈罵道。你老子用馬上得天下。何用詩書。那陸生有趣。不多應他。只回他一句。陛下馬上取天下。能以馬上治之乎。漢高皇聽了。呀然一笑。說道便依你說。不管什麼文字。念了與寡人聽之。陸大夫不慌不忙。袖裡出一卷文字。恰是平日燈窗下。纂集的新語一十三篇。高聲奏上。那高皇纔聽了一篇。龍顏大悅。後來一篇一篇。都喝采稱善。立封他做個關內侯。那一日好不氣象。休道漢高皇。便是那兩班文武。見者皆呼萬歲。</span>一言擲地。萬歲諠天。<span class="科">生嘆介</span>則俺連篇累牘無人見。<span class="科">合前丑</span></p>
        
        <p class="白">再問春卿。在家何以為生。<span class="科">生</span>寄食園公。<span class="科">丑</span>依小弟說。不如干謁些須。可圖前進。<span class="科">生</span>你不知今人少趣哩。<span class="科">丑</span>老兄。可知有個欽差識寶中郎苗老先生。到是個知趣人兒。今秋任滿。例于香山奧多寶寺中賽寶。那時一往何如。<span class="科">生</span>領教。</p>
        
        <p class="落詩">應念愁中恨索居。<br />青雲器業俺全疎。<br />越王自指高臺笑。<br />劉項原來不讀書。</p>
        
        <h2 id=ch7 class="chapter"><span class="齣題">第七齣　閨塾</span></h2>
        
        <p class="白"><span class="科">末上</span>吟餘改抹前春句。飯後尋思午晌茶。蟻上案頭沿硯水。蜂穿窗眼咂瓶花。我陳最良杜衙設帳。杜小姐家傳毛詩。極承老夫人管待。今日早膳已過。我且把毛註潛玩一遍。<span class="科">念介</span></p>
        
        <p class="詩">關關睢鳩。在河之洲。<br />窈窕淑女。君子好逑。</p>
        
        <p class="白">好者好也。逑者逑也。<span class="科">看介</span>這早晚了。還不見女學生進館。卻也嬌養的凶。待我敲三聲雲板。<span class="科">敲雲板介</span>春香。請小姐上書。</p>
        
        <p class="曲"><span class="牌">遶地遊</span><span class="科">旦引貼捧書上</span>素裝纔罷。款步書堂下。對淨几明窗瀟灑。<span class="科">貼</span>昔氏賢文。把人禁殺。恁時節則好教鸚哥喚茶。</p>
        
        <p class="白"><span class="科">見介旦</span>先生萬福。<span class="科">貼</span>先生少怪。<span class="科">末</span>凡為女子。雞初鳴。咸盥漱櫛笄。問安于父母。日出之後。各供其事。如今女學生以讀書為事。須要早起。<span class="科">旦</span>以後不敢了。<span class="科">貼</span>知道了。今夜不睡。三更時分。請先生上書。<span class="科">末</span>昨日上的毛詩。可溫習。<span class="科">旦</span>溫習了。則待講解。<span class="科">末</span>你念來。<span class="科">旦念書介</span>關關雎鳩。在河之洲。窈窕淑女。君子好逑。<span class="科">末</span>聽講。關關雎鳩。雎鳩是個鳥。關關。鳥聲也。<span class="科">貼</span>怎樣聲兒。<span class="科">末作鳩聲貼學鳩聲諢介末</span>此鳥性喜幽靜。在河之洲。<span class="科">貼</span>是了。不是昨日是前日。不是今年是去年。俺衙內關着個斑鳩兒。被小姐放去。一去去在何知州家。<span class="科">末</span>胡說。這是興。<span class="科">貼</span>興個甚的那。<span class="科">末</span>興者起也。起那下頭。窈窕淑女。是幽閒女子。有那等君子好好的來逑他。<span class="科">貼</span>為甚好好的求他。<span class="科">末</span>多嘴哩。<span class="科">旦</span>師父。依註解書。學生自會。但把詩經大意。教演一番。</p>
        
        <p class="曲"><span class="牌">掉角兒</span><span class="科">末</span>論六經詩經最葩。閨門內許多風雅有指證姜嫄產哇。不嫉妒后妃賢達。更有那詠雞鳴。傷燕羽。泣江皋。思漢廣。洗淨鉛華。有風有化。宜室宜家。<span class="夾白"><span class="科">旦</span>這經文偌多。<span class="科">末</span>詩三百。一言以蔽之。</span>沒多些。只無邪兩字。付與兒家。</p>
        
        <p class="白">書講了。春香取文房四寶來模字。<span class="科">貼下取上</span>紙筆墨硯在此。<span class="科">末</span>這甚麼墨。<span class="科">旦</span>丫頭。錯拿了。這是螺子黛。畫眉的。<span class="科">末</span>這甚麼筆。<span class="科">旦作笑介</span>這便是畫眉的細筆。<span class="科">末</span>俺從不曾見。拿去拿去。這是甚麼紙。<span class="科">旦</span>薛濤箋。<span class="科">末</span>拿去拿去。只拿那蔡倫造的來。這是甚麼硯。是一個。是兩個。<span class="科">旦</span>鴛鴦硯。<span class="科">末</span>許多眼。<span class="科">旦</span>淚眼。<span class="科">末</span>哭甚麼子。一發換了來。<span class="科">貼背介</span>好個標老兒。待換去。<span class="科">下換上</span>這可好。<span class="科">末看介</span>着。<span class="科">旦</span>學生自會臨書。春香還勞把筆。<span class="科">末</span>看你臨。<span class="科">旦寫字介末看驚介</span>我從不曾見這樣好字。這甚麼格。<span class="科">旦</span>是衛夫人傳下美女簪花之格。<span class="科">貼</span>待俺寫個奴婢學夫人。<span class="科">旦</span>還早哩。<span class="科">貼</span>先生。學生領出恭牌。<span class="科">下旦</span>敢問師母尊年。<span class="科">末</span>目下平頭六十。<span class="科">旦</span>待學生繡對鞋兒上壽。請個樣兒。<span class="科">末</span>生受了。依孟子上樣兒。做個不知足而為屨罷了。<span class="科">旦</span>還不見春香來。<span class="科">末</span>要喚他麼。<span class="科">末叫三度介貼上</span>害淋的。<span class="科">旦作惱介</span>劣丫頭。那裡來。<span class="科">貼笑介</span>溺尿去來。原來有座大花園。花明柳綠。好耍子哩。<span class="科">末</span>哎也。不攻書。花園去。待俺取荊條來。<span class="科">貼</span>荊條做甚麼。</p>
        
        <p class="曲"><span class="牌">前腔</span>女郎行那裡應文科判衙。止不過識字兒書塗嫩鴉。<span class="夾白"><span class="科">起介末</span>古人讀書有囊螢的。趁月亮的。<span class="科">貼</span></span>待映月耀蟾蜍眼花。待囊螢把蟲蟻兒活支煞。<span class="夾白"><span class="科">末</span>懸梁刺股呢。<span class="科">貼</span></span>比似你懸了梁。損頭髮。刺了股。添疤納。有甚光華。<span class="夾白"><span class="科">內叫賣花介貼</span>小姐。</span>你聽一聲聲賣花。把讀書聲差。<span class="夾白"><span class="科">末</span>又引逗小姐哩。待俺當真打一下。<span class="科">末做打介貼閃介</span></span>你待打打這哇哇。桃李門牆。嶮把負荊人諕煞。</p>
        
        <p class="白"><span class="科">貼搶荊條投地介旦</span>死丫頭。唐突了師父。快跪下。<span class="科">貼跪介旦</span>師父恕他初犯。容學生責認一遭兒。</p>
        
        <p class="曲"><span class="牌">前腔</span>手不許把鞦韆索拿。腳不許把花園路踏。<span class="夾白"><span class="科">貼</span>則瞧罷。<span class="科">旦</span>還嘴。</span>這招風嘴把香頭來綽疤。招花眼把繡針兒簽瞎。<span class="夾白"><span class="科">貼</span>瞎了中甚用。<span class="科">旦</span></span>則要你守硯臺。跟書案。伴詩云。陪子曰沒的爭差。<span class="夾白"><span class="科">貼</span>爭差些罷。<span class="科">旦撏貼髮介</span></span>則問你幾絲兒頭髮。幾條背花。敢也怕些些。夫人堂上那些家法。</p>
        
        <p class="白"><span class="科">貼</span>再不敢了。<span class="科">旦</span>可知道。<span class="科">末</span>也罷鬆這一遭兒。起來。<span class="科">貼起介</span></p>
        
        <p class="曲"><span class="牌">尾聲</span>女弟子則爭箇不求聞達。和男學生一般兒教法。<span class="夾白">你們工課完了方可回衙。咱和公相陪話去。<span class="科">合</span></span>怎辜負的這一弄明窗新絳紗。</p>
        
        <p class="白"><span class="科">下貼作從背後指末罵介</span>村老牛。癡老狗。一些趣也不知。<span class="科">旦作扯介</span>死丫頭。一日為師。終身為父。他打不的你。我且問你。那花園在那裡。<span class="科">貼作不說旦笑問介貼指介</span>兀那不是。<span class="科">旦</span>可有什麼景致。<span class="科">貼</span>景致麼。有亭臺六七座。鞦韆一兩架。遶的流觴曲水。面着太湖山石。名花異草。委實華麗。<span class="科">旦</span>原來有這等一個所在。且回衙去。</p>
        
        <p class="落詩">也曾飛絮謝家庭。<br />欲化西園蝶未成。<br />無限春愁莫相問。<br />綠陰終借暫時行。</p>
        
        <h2 id=ch8 class="chapter"><span class="齣題">第八齣　勸農</span></h2>
        
        <p class="曲"><span class="牌">夜遊朝</span><span class="科">外同淨貼皂隸門子上</span>何處行春開五馬。采邠風物候濃華。竹宇聞鳩。朱幡引鹿。且留憩甘棠之下。</p>
        
        <p class="誦"><span class="牌">古調笑</span>時節時節。過了春三二月。乍晴膏雨煙濃。太守春深勸農。農重農重。緩理征徭詞訟。</p>
        
        <p class="白">俺南安府。在江廣之間。春事頗早。想俺為太守的。深居府堂。那遠鄉僻塢。有執荒遊懶的。何由得知。昨已分付該縣置買花酒。待本府親自勸農。想已齊備。<span class="科">丑縣吏上</span>承行無令史。帶辦有農民。稟爺爺。勸農花酒。俱已齊備。<span class="科">外</span>分付起行。近鄉之處。不許多人囉唣。<span class="科">眾應喝道起行介外</span>正是為乘陽氣行春令。不是閒遊玩物華。<span class="科">下</span></p>
        
        <p class="曲"><span class="牌">前腔</span><span class="科">生末父老上</span>白髮年來公事寡。聽兒童笑語諠譁。太守巡遊。春風滿馬。敢借着這務農宣化。</p>
        
        <p class="白">俺等是南安府清樂鄉中父老。恭喜本府杜太爺。管治三年。慈祥端正。弊絕風清。凡各村鄉約保甲。義倉社學。無不舉行。極是地方有福。現今親自各鄉勸農。不免官亭伺候。那祗候們扛擡花酒到來也。</p>
        
        <p class="曲"><span class="牌">普賢歌</span><span class="科">丑老旦公人扛酒提花上</span>俺天生的快手賊無過。衙裡消消沒的睃。扛酒去前坡。<span class="科">做跌介</span>幾乎破了哥。摔破了花花你賴不的我。</p>
        
        <p class="白"><span class="科">生末</span>列位祗候哥到來。<span class="科">老旦丑</span>便是這酒埕子漏了。則怕酒少。煩老官兒遮蓋些。<span class="科">生末</span>不妨。且擡過一邊。村務裡嗑酒去。<span class="科">老旦丑下生末</span>地方端正坐椅。太爺到來。<span class="科">虛下</span></p>
        
        <p class="曲"><span class="牌">排歌</span><span class="科">外引眾上</span>紅杏深花。菖蒲淺芽。春疇漸暖年華。竹籬茅舍酒旗兒叉。雨過炊煙一縷斜。<span class="科">生末接介合</span>提壺叫。布谷喳。行看幾日免排衙。休頭踏。省諠譁。怕驚他林外野人家。</p>
        
        <p class="白"><span class="科">皂隸</span>稟爺爺。到官亭。<span class="科">生末見介外</span>眾父老。此為何鄉何都。<span class="科">生末</span>南安縣第一都清樂鄉。<span class="科">外</span>待我一觀。<span class="科">望介</span>美哉此鄉。真個清而可樂也。</p>
        
        <p class="誦"><span class="牌">長相思</span>你看山也清。水也清。人在山陰道上行。春雲處處生。　　<span class="科">生末</span>正是官也清。吏也清。村民無事到公庭。農歌三兩聲。</p>
        
        <p class="白"><span class="科">外</span>父老。知我春遊之意乎。</p>
        
        <p class="曲"><span class="牌">八聲甘州</span>平原麥灑。翠波搖翦翦綠疇如畫。如酥嫩雨。遶塍春色䖃苴。趁江南土疎田脈佳。怕人戶們拋荒力不加。還怕。有那無頭官事誤了你好生涯。</p>
        
        <p class="白"><span class="科">父老</span>以前晝有公差。夜有盜驚。老爺到後呵。</p>
        
        <p class="曲"><span class="牌">前腔</span>千村轉歲華。愚父老香盆。兒童竹馬。陽春有腳。經過百姓人家。月明無犬吠黃花。雨過有人耕綠野。真個。村村雨露桑麻。</p>
        
        <p class="白"><span class="科">內歌泥滑喇介外</span>前村田歌可聽。</p>
        
        <p class="曲"><span class="牌">孝順歌</span><span class="科">淨田夫上</span>泥滑喇。腳支沙。短耙長犁滑律的拿。夜雨撒菰麻。天晴出糞渣。香風［⿰合奄］鮓。<span class="夾白"><span class="科">外</span>歌的好。夜雨撒菰麻。天晴出糞渣。香風［⿰合奄］鮓。是說那糞臭。父老呵。他卻不知這糞是香的。有詩為證。焚香列鼎奉君王。饌玉炊金飽即妨。直到飢時聞飯過。龍涎不及糞渣香。與他插花。賞酒。<span class="科">淨插花飲酒笑介</span>好老爺。好酒。<span class="科">合</span></span>官裡醉流霞。風前笑插花。把農夫們俊煞。</p>
        
        <p class="白"><span class="科">下門子稟介</span>一個小廝唱的來也。</p>
        
        <p class="曲"><span class="牌">前腔</span><span class="科">丑牧童拿笛上</span>春鞭打。笛兒唦。倒牛背斜陽閃暮鴉<span class="科">笛指門子介</span>他一樣小腰𢱈<a epub:type="noteref" href="#char01"><sup>註</sup></a>。一般雙髻𩮎<a epub:type="noteref" href="#char02"><sup>註</sup></a>。能騎大馬。<span class="夾白"><span class="科">外</span>歌的好。怎生指着門子。唱一樣小腰𢱈<a epub:type="noteref" href="#char01"><sup>註</sup></a>。一般雙髻𩮎<a epub:type="noteref" href="#char02"><sup>註</sup></a>。能騎大馬。父老。他怎知騎牛的到穩。有詩為證。常羨人間萬戶侯。只知騎馬勝騎牛。今朝馬上看山色爭似騎牛得自由。賞他酒。插花去。<span class="科">丑插花飲酒介合</span></span>官裡醉流霞。風前笑插花。村童們俊煞。</p><aside epub:type="footnote" id="char01"><p>「⿰扌叚」。腰～：腰身</p></aside>
        
        <p class="白"><span class="科">下門子稟介</span>一對婦人歌的來也。</p>
        
        <p class="曲"><span class="牌">前腔</span><span class="科">旦老旦採桑上</span>那桑陰下。柳簍兒搓。順手腰身翦一丫。<span class="夾白">呀。甚麼官員在此。</span>俺羅敷自有家。便秋胡怎認他提金下馬。<span class="夾白"><span class="科">外</span>歌的好。說與他。不是魯國秋胡。不是秦家使君。是本府太爺勸農。見此勤渠採桑。可敬也。有詩為證。一般桃李聽笙歌。此地桑陰十畝多。不比世間閒草木。絲絲葉葉是綾羅。領酒插花去。<span class="科">二旦背插花飲酒介合</span></span>官裡醉流霞。風前笑插花。采桑人俊煞。</p>
        
        <p class="白"><span class="科">下門子稟介</span>又一對婦人唱的來也。</p>
        
        <p class="曲"><span class="牌">前腔</span><span class="科">老旦丑持筐採茶上</span>乘穀雨。採新茶。一旗半槍金縷芽。<span class="夾白">呀。甚麼官員在此。</span>學士雪炊他。書生困想他。竹煙新瓦。<span class="夾白"><span class="科">外</span>歌的好。說與他。不是郵亭學士。不是陽羨書生。是本府太爺勸農。看你婦女們采桑釆茶。勝如采花。有詩為證。只因天上少茶星。地下先開百草精。閒煞女郎貪鬭草。風光不似鬭茶清。領了酒。插花去。<span class="科">淨丑插花飲酒介合</span></span>官裡醉流霞。風前笑插花。采茶人俊煞。</p>
        
        <p class="白"><span class="科">下生末跪介</span>稟老爺。眾父老茶飯伺候。<span class="科">外</span>不消。餘花餘酒。父老們領去。給散小鄉村。也見官府勸農之意。叫祗候們起馬。<span class="科">生末做扳留不許介起叫介</span>村中男婦領了花賞了酒的。都來送太爺。</p>
        
        <p class="曲"><span class="牌">清江引</span><span class="科">眾插花上</span>黃堂春遊韻瀟灑。身騎五花馬。村務裡有光華。花酒藏風雅。<span class="夾白">男女們請了。</span>你德政碑隨路打。</p>
        
        <p class="落詩">閭閻繚繞接山顛。<br />春草青青萬頃田。<br />日暮不辭停五馬。<br />桃花紅近竹林邊。</p>
        
        <h2 id=ch9 class="chapter"><span class="齣題">第九齣　肅苑</span></h2>
        
        <p class="曲"><span class="牌">一江風</span><span class="科">貼上</span>小春香。一種在人奴上。畫閣裡從嬌養。侍娘行。弄粉調朱。貼翠拈花。慣向妝臺傍。陪他理繡牀。陪他燒夜香。小苗條喫的是夫人杖。</p>
        
        <p class="白">花面丫頭十三四。春來綽約省人事。終須等着個助情花。處處相隨步步覷。俺春香日夜跟隨小姐。看他名為國色。實守家聲。嫩臉嬌羞。老成尊重。只因老爺延師教授。讀到毛詩第一章。窈窕淑女。君子好逑。悄然廢書而嘆曰。聖人之情。盡見於此矣。今古同懷。豈不然乎。春香因而進言。小姐讀書困悶。怎生消遣則個。小姐一會沈吟。逡巡而起。便問道。春香。你教我怎生消遣那。俺便應道。小姐。也沒個甚法兒。後花園走走罷。小姐說。死丫頭。老爺聞知怎好。春香應說。老爺下鄉。有幾日了。小姐低頭不語者久之。方纔取過曆書選看。說明日不佳。後日欠好。除大後日。是個小遊神。吉期。預喚花郎。掃清花逕。我一時應了。則怕老夫人知道。卻也由他。且自叫那小花郎分付去呀。迴廊那廂。陳師父來了。正是年光到處皆堪賞。說與癡翁總不知。</p>
        
        <p class="曲"><span class="牌">前腔</span><span class="科">末上</span>老書堂。暫借扶風帳。日暖鉤簾蕩。<span class="夾白">呀。</span>那迴廊。小立雙鬟。似語無言。近看如何相。<span class="夾白">是春香。問你</span>恩官在那廂。夫人在那廂女書生怎不把書來上。</p>
        
        <p class="白"><span class="科">貼</span>原來是陳師父。俺小姐這幾日沒工夫上書。<span class="科">末</span>為甚。<span class="科">貼</span>聽呵。</p>
        
        <p class="曲"><span class="牌">前腔</span>甚年光。忒煞通明相。所事關情況。<span class="夾白"><span class="科">末</span>有甚麼情得。<span class="科">貼</span>老師父。還不知老爺怪你哩。<span class="科">末</span>何事。<span class="科">貼</span>說你講毛詩。毛的忒精了。俺小姐呵。</span>為詩章。講動情腸。<span class="夾白"><span class="科">末</span>則講了個關關雎鳩。<span class="科">貼</span>故此俺小姐說。關了的雎鳩。尚然有洲渚之興。可以人兒不如鳥乎。</span>書要埋頭。那景致則擡頭望。<span class="夾白">如今分付。明後日遊後花園。<span class="科">末</span>為甚去遊。<span class="科">貼</span></span>他平白地為春傷。因春去的忙。後花園要把春愁漾。</p>
        
        <p class="白"><span class="科">末</span>一發不該了。</p>
        
        <p class="曲"><span class="牌">前腔</span>論娘行。出入人觀望。步起須屏幛。<span class="夾白">春香。你師父靠天。也六十來歲。從不曉得傷個春。從不曾遊個花院。<span class="科">貼</span>為甚。<span class="科">末</span>你不知。孟夫子說得好。聖人千言萬語。則要人收其放心。</span>但如常。着甚春傷。要甚春遊。你遊春歸怎把心兒放。<span class="夾白">小姐既不上書。我且告歸幾日來。春香呵。</span>你尋常到講堂。時常向瑣窗。怕燕泥香點渦在琴書上。</p>
        
        <p class="白">我去了。繡戶女郎閒鬭草。下帷老子不窺園。<span class="科">下貼弔場</span>且喜陳師父去了。叫花郎在麼。<span class="科">叫介</span>花郎。</p>
        
        <p class="曲"><span class="牌">普賢歌</span><span class="科">丑小花郎醉上</span>一生花裡小隨衙。偷去街頭學賣花。令史們將我揸。祗候們將我搭。狠燒刀險把我嫩盤腸生灌殺。</p>
        
        <p class="白"><span class="科">見介</span>春姐在此。<span class="科">貼</span>好打。私出衙前騙酒。這幾日菜也不送。<span class="科">丑</span>有菜夫。<span class="科">貼</span>水也不挑。<span class="科">丑</span>有水夫。<span class="科">貼</span>花也不送。<span class="科">丑</span>每早送花。夫人一分。小姐一分。<span class="科">貼</span>還有一分哩。<span class="科">丑</span>這該打。<span class="科">貼</span>你叫什麼名字。<span class="科">丑</span>花郎。<span class="科">貼</span>你把花郎的意思。搊個曲兒俺聽。搊的好。饒打。<span class="科">丑</span>使得。</p>
        
        <p class="曲"><span class="牌">梨花兒</span>小花郎看盡了花成浪。則春姐花沁的水洸浪和你這日高頭偷㫰㫰。<span class="夾白">嗏。</span>好花枝干鱉了作麼朗。</p>
        
        <p class="白"><span class="科">貼</span>待俺還你也哥。</p>
        
        <p class="曲"><span class="牌">前腔</span>小花郎做盡花兒浪。小郎當夾細的大郎當。<span class="夾白"><span class="科">丑</span>哎喲。<span class="科">貼</span></span>俺待到老爺回時說一浪。<span class="夾白"><span class="科">揪丑髮介</span>嗏。</span>敢幾個小榔頭把你分的朗。</p>
        
        <p class="白"><span class="科">丑倒介</span>罷了。姐姐。為甚事光降小園。<span class="科">貼</span>小姐大後日來瞧花園。好些掃除花逕。<span class="科">丑</span>知道了。</p>
        
        <p class="落詩">東郊風物正薰馨。<br />應喜家山接女星。<br />莫遣兒童觸紅粉。<br />便教鶯語太丁寧。</p>
        
        <h2 id=ch10 class="chapter"><span class="齣題">第十齣　驚夢</span></h2>
        
        <p class="曲"><span class="牌">遶地遊</span><span class="科">旦上</span>夢回鶯囀。亂煞年光遍。人立小庭深院。<span class="科">貼</span>注盡沈煙。拋殘繡線。恁今春關情似去年。</p>
        
        <p class="誦"><span class="牌">烏夜啼</span><span class="科">旦</span>曉來望斷梅關。宿妝殘。<span class="科">貼</span>你側着宜春髻子恰憑闌。　　<span class="科">旦</span>翦不斷。理還亂。悶無端。<span class="科">貼</span>已分付催花鶯燕借春看。</p>
        
        <p class="白"><span class="科">旦</span>春香。可曾叫人掃除花逕。<span class="科">貼</span>分付了。<span class="科">旦</span>取鏡臺衣服來。<span class="科">貼取鏡臺衣服上</span>雲髻罷梳還對鏡。羅衣欲換更添香。鏡臺衣服在此。</p>
        
        <p class="曲"><span class="牌">步步嬌</span><span class="科">旦</span>嫋晴絲吹來閒庭院。搖漾春如線。停半餉。整花鈿。沒揣菱花。偷人半面。迤逗的彩雲偏。<span class="科">行介</span>步香閨怎便把全身現。</p>
        
        <p class="白"><span class="科">貼</span>今日穿插的好。</p>
        
        <p class="曲"><span class="牌">醉扶歸</span><span class="科">旦</span>你道翠生生出落的裙衫兒茜。艷晶晶花簪八寶填。可知我常一生兒愛好是天然。恰三春好處無人見。不隄防沈魚落雁鳥驚諠。則怕的羞花閉月花愁顫。</p>
        
        <p class="白"><span class="科">貼</span>早茶時了。請行。<span class="科">行介</span>你看。畫廊金粉半零星。池館蒼苔一片青。踏草怕泥新繡襪。惜花疼煞小金鈴。<span class="科">旦</span>不到園林。怎知春色如許。</p>
        
        <p class="曲"><span class="牌">皂羅袍</span>原來姹紫嫣紅開遍。似這般都付與斷井頹垣。良辰美景奈何天。賞心樂事誰家院。<span class="夾白">恁般景致。我老爺和奶奶再不提起。<span class="科">合</span></span>朝飛暮卷。雲霞翠軒。雨絲風片。煙波畫船。錦屏人忒看的這韶光賤。</p>
        
        <p class="白"><span class="科">貼</span>是花都放了。那牡丹還早。</p>
        
        <p class="曲"><span class="牌">好姐姐</span><span class="科">旦</span>遍青山。題紅了杜鵑。荼蘼外煙絲醉軟。<span class="夾白">春香呵。</span>牡丹雖好。他春歸怎占的先。<span class="夾白"><span class="科">貼</span>成對兒鶯燕呵。<span class="科">合</span></span>閒凝盼。生生燕語明如翦。嚦嚦鶯歌溜的圓。</p>
        
        <p class="白"><span class="科">旦</span>去罷。<span class="科">貼</span>這園子委是觀之不足也。<span class="科">旦</span>提他怎的。<span class="科">行介</span></p>
        
        <p class="曲"><span class="牌">隔尾</span>觀之不足由他繾。便賞遍了十二亭臺是惘然。到不如興盡回家閒過遣。</p>
        
        <p class="白"><span class="科">作到介貼</span>開我西閣門。展我東閣牀。瓶插映山紫。罏添沈水香。小姐。你歇息片時。俺瞧老夫人去也。<span class="科">下旦嘆介</span>默地遊春轉。小試宜春而。春呵。得和你兩留連。春去如何遣。咳。恁般天氣好困人也。春香那裡。<span class="科">左右瞧介又低首沈吟介</span>天呵。春色惱人。信有之乎。常觀詩詞樂府。古之女子。因春感情。遇秋成恨。誠不謬矣。吾今年已二八。未逢折桂之夫。忽慕春情。怎得蟾宮之客。昔日韓夫人得遇于郎。張生偶逢崔氏。曾有題紅記崔徽傳二書。此佳人才子。前以密約偷期。後皆得成秦晉。<span class="科">長嘆介</span>吾生於宦族。長在名門。年已及笄。不得早成佳配。誠為虛度青春。光陰如過隙耳。<span class="科">淚介</span>可惜妾身顏色如花。豈料命如一葉乎。</p>
        
        <p class="曲"><span class="牌">山坡羊</span><span class="科">旦</span>沒亂裡春情難遣。驀地裡懷人幽怨。則為我生小嬋娟。揀名門一例一例裡神仙眷。甚良緣。把青春拋的遠。俺的睡情誰見。則索因循靦腆。想幽夢誰邊。和春光暗流轉。遷延。這衷懷那處言。淹煎。潑殘生除問天。</p>
        
        <p class="白">身子困乏了。且自隱几而眠。<span class="科">睡介夢生介生持柳枝上</span>鶯逢日暖歌聲滑。人遇風情笑口開。一徑落花隨水入。今朝阮肇到天台。小生順路而來。跟着杜小姐回來。怎生不見。<span class="科">回看介</span>呀。小姐。小姐。<span class="科">旦作驚起相見介生</span>小生那一處不尋訪小姐來。卻在這裡。<span class="科">旦作斜視不語介生</span>恰好花園內。折取垂柳半枝。姐姐。你既淹通書史。可作詩以賞此柳枝乎。<span class="科">旦作驚喜欲言又止介背云</span>這生素昧平生。何因到此。<span class="科">生笑介</span>小姐。咱愛殺你哩。</p>
        
        <p class="曲"><span class="牌">山桃紅</span>則為你如花美眷。似水流年。是答兒閒尋遍。在幽閨自憐。<span class="夾白">小姐。和你那答兒講話去。<span class="科">旦作含羞不行生作牽衣介旦低問介</span>那邊去。<span class="科">生</span></span>轉過這芍藥欄前。緊靠着湖山石邊。<span class="夾白"><span class="科">旦低問</span>秀才。去怎的。<span class="科">生低答</span></span>和你把領扣鬆。衣帶寬。袖稍兒搵着牙兒苫也。則待你忍耐溫存一餉眠。<span class="科">旦作羞生前抱旦推介合</span>是那處曾相見。相看儼然。早難道這好處相逢無一言。</p>
        
        <p class="白"><span class="科">生強抱旦下末花神束髮冠紅衣插花上</span>催花御史惜花天。檢點春工又一年。蘸客傷心紅雨下。勾人懸夢綵雲邊。吾乃掌管南安府後花園花神是也。因杜知府小姐麗娘。與柳夢梅秀才。後日有姻緣之分。杜小姐遊春感傷。致使柳秀才入夢。咱花神專掌惜玉憐香。竟來保護他。要他雲雨十分歡幸也。</p>
        
        <p class="曲"><span class="牌">鮑老催</span>單則是混陽烝變。看他似蟲兒般蠢動把風情搧。一般兒嬌凝翠綻魂兒顫。這是景上緣。想內成。因中見。<span class="夾白">呀。</span>淫邪展污了花臺殿。<span class="夾白">咱待拈片落花兒驚醒他。<span class="科">向鬼門丟花介</span></span>他夢酣春透了怎留連。拈花閃碎的紅如片。</p>
        
        <p class="白">秀才。纔到得半夢兒。夢畢之時。好送杜小姐仍歸香閣。吾神去也。<span class="科">下</span></p>
        
        <p class="曲"><span class="牌">山桃紅</span><span class="科">生旦攜手上</span>這一霎天留人便。草藉花眠。<span class="夾白">小姐可好。<span class="科">旦低頭介生</span></span>則把雲鬟點。紅鬆翠偏。<span class="夾白">小姐。休忘了呵。</span>見了你緊相偎。慢廝連。恨不得肉兒般團成片也。逗的個日下胭脂雨上鮮。</p>
        
        <p class="白"><span class="科">旦</span>你可去呵。<span class="科">合前生</span>姐姐。你身子乏了。將息將息。<span class="科">送旦依前作睡介輕拍旦介</span>姐姐。俺去了。<span class="科">作回顧介</span>姐姐。你好十分將息。我再來瞧你。那行來春色三分雨。睡去巫山一片雲。<span class="科">下旦作驚醒低叫介</span>秀才秀才。你去了也。<span class="科">又作癡睡介老上</span>夫婿坐黃堂。嬌娃立繡窗。怪他裙袂上。花鳥繡雙雙。孩兒。孩兒。你為甚磕睡在此。<span class="科">旦作醒叫秀才介</span>咳也。<span class="科">老</span>孩兒怎的來。<span class="科">旦作驚起介</span>奶奶到此。<span class="科">老</span>我兒何不做些鍼指。或觀玩書史。舒展情懷。因何晝寢于此。<span class="科">旦</span>兒適花園中閒玩。忽値春暄惱人。故此回房。無可消遣。不覺困倦少息。有失迎接。望母親恕兒之罪。<span class="科">老</span>孩兒。這後花園中冷靜。少去閒行。<span class="科">旦</span>領母親嚴命。<span class="科">老</span>孩兒。書堂看書去。<span class="科">旦</span>先生不在。且自消停。<span class="科">老嘆介</span>女孩家長成。自有許多情態。且自由他。正是宛轉隨兒女。辛勤做老娘。<span class="科">下旦長嘆看老下介</span>哎也天那。今日杜麗娘有些僥倖也。偶到後花園中。百花開遍。睹景傷情。沒興而回。晝眠香閣。忽遇一生。年可弱冠。豐姿俊妍。於園中折得柳絲一枝。笑對奴家說。姐姐既淹通書史。何不將柳枝題賞一篇。那時待要應他一聲。心中自忖。素昧平生。不知名姓。何得輕與交言。正如此想間。只見那生向前。說了幾句傷心話兒。將奴摟抱去牡丹亭畔。芍藥闌邊。共成雲雨之歡。兩情和合。真個是千般愛惜。萬種溫存。歡畢之時。又送我睡眠。幾聲將息。正待自送那生出門。忽直母親來到。喚醒將來。我一身冷汗。乃是南柯一夢。欠身參禮母親。又被母親絮了許多閒話。奴家口雖無言答應。心內思想夢中之事。何曾放懷。行坐不寧。自覺如有所失。娘呵。你叫我學堂看書。知他看那一種書消悶也。<span class="科">作掩淚介</span></p>
        
        <p class="曲"><span class="牌">綿搭絮</span>雨香雲片。纔到夢兒邊。無奈高堂。喚醒。紗窗睡不便。潑新鮮。冷汗黏煎。閃的俺心悠步嚲。意軟鬟偏。不爭多費盡神情。坐起誰忺則待去眠。</p>
        
        <p class="白"><span class="科">貼上</span>晚妝銷粉印。春潤費香篝。小姐。熏了被窩睡罷。</p>
        
        <p class="曲"><span class="牌">尾聲</span><span class="科">旦</span>困春心遊賞倦。也不索香熏繡被眠。<span class="夾白">天呵。</span>有心情那夢兒還去不遠。</p>
        
        <p class="落詩">春望逍遙出畫堂。<br />間梅遮柳不勝芳。<br />可知劉阮逢人處。<br />回首東風一斷腸。</p>
        
        <h2 id=ch11 class="chapter"><span class="齣題">第十一齣　慈戒</span></h2>
        
        <p class="白"><span class="科">老旦上</span>昨日勝今日。今年老去年。可憐小兒女。長自繡窗前。幾日不到女孩兒房中。午餉去瞧他。只見情思無聊。獨眠香閣。問知他在後花園回。身子困倦。他年幼不知。凡少年女子。最不宜艷妝。戲遊空冷無人之處。這都是春香賤才逗引他。春香那裡。<span class="科">貼上</span>閨中圖一睡。堂上有千呼。奶奶。怎夜分時節。還未安寢。<span class="科">老</span>小姐在那裡。<span class="科">貼</span>陪過夫人。到香閣中。自言自語。淹淹春睡去了。敢在做夢也。<span class="科">老</span>你這賤才。引逗小姐後花園去。倘有疎虞。怎生是了。<span class="科">貼</span>以後再不敢了。<span class="科">老</span>聽俺分付。</p>
        
        <p class="曲"><span class="牌">征胡兵</span>女孩兒只合香閨坐。拈花翦朵。問繡窗鍼指如何。逗工夫一線多更晝長閒不過。琴書外自有好騰那。去花園怎麼。</p>
        
        <p class="白"><span class="科">貼</span>花園好景。<span class="科">老</span>丫頭。不說你不知。</p>
        
        <p class="曲"><span class="牌">前腔</span>後花園窣靜無邊闊。亭臺半倒落。<span class="夾白">便我中年人要去時節。</span>尚兀自裡打個磨陀。女兒家甚做作。星辰高猶自可。<span class="夾白"><span class="科">貼</span>不高怎的。<span class="科">老</span></span>廝撞着有甚不着科。教娘怎麼。</p>
        
        <p class="白">小姐不曾晚餐。早飯要早。你說與他知道。</p>
        
        <p class="落詩">風雨林中有鬼神。<br />寂寥未是采花人。<br />素娥畢竟難防備。<br />似有微詞動絳唇。</p>
        
        <h2 id=ch12 class="chapter"><span class="齣題">第十二齣　尋夢</span></h2>
        
        <p class="曲"><span class="牌">夜遊宮</span><span class="科">貼上</span>膩臉朝雲罷盥。倒犀簪斜插雙鬟。侍香閨起早。睡意闌珊。衣桁前。妝閣畔。畫屏間。</p>
        
        <p class="白">丫鬟一位春香。伏侍千金小姐。請過貓兒師父。不許老鼠放光。僥倖毛詩感動。小姐吉日時良。拖帶春香遣悶。後花園裡遊芳。誰知小姐磕睡。恰遇着夫人問當。絮了小姐一會。要與春香一場。春香無言知罪。以後勸止娘行。夫人還是不放。少不得發咒禁當。<span class="科">內介</span>春香姐。發個甚咒來。<span class="科">貼</span>敢再跟娘胡撞。教春香即世裡不見兒郎。雖然一時抵對。烏鴉管的鳳皇。一夜小姐𢗳<a epub:type="noteref" href="#char03"><sup>註</sup></a>躁。起來促水朝妝。由他自言自語。日高花影紗窗。<span class="科">內介</span>快請小姐早膳。<span class="科">貼</span>報道官廚飯熟。且去傳遞茶湯。<span class="科">下</span></p><aside epub:type="footnote" id="char03"><p>「⿰忄毛」</p></aside>
        
        <p class="曲"><span class="牌">月兒高</span><span class="科">旦上</span>幾曲屏山展。殘眉黛深淺。為甚衾兒裡。不住的柔腸轉。這憔悴非關。愛月眠遲倦。可為惜花。朝起庭院。</p>
        
        <p class="白">忽忽花間起夢情。女兒心性未分明。無眠一夜燈明滅。分煞梅香喚不醒。昨日偶爾春遊。何人見夢。綢繆顧盼。如遇平生。獨坐思量。情殊悵怳。真個可憐人也。<span class="科">悶介貼捧茶食上</span>香飯盛來鸚鵡粒。清茶擎出鷓鴣斑。小姐。早膳哩。<span class="科">旦</span>咱有甚心情也。</p>
        
        <p class="曲"><span class="牌">前腔</span>梳洗了纔勻面。照臺兒未收展。睡起無滋味。茶飯怎生咽。<span class="夾白"><span class="科">貼</span>夫人分付早飯要早。<span class="科">旦</span></span>你猛說夫人。則待把饑人勸。<span class="夾白">你說為人在世。怎生叫做喫飯。<span class="科">貼</span>一日三餐。<span class="科">旦</span>咳。</span>甚甌兒氣力與擎拳。生生的了前件。</p>
        
        <p class="白">你自拿去喫便了。<span class="科">貼</span>受用餘杯冷炙。勝如賸粉殘膏。<span class="科">下旦</span>春香已去。天呵。昨日所夢。池亭儼然。只圖舊夢重來。其奈新愁一段。尋思展轉。竟夜無眠。咱待乘此空閒。背卻春香。悄向花園尋看。<span class="科">悲介</span>哎也。似咱這般。正是夢無綵鳳雙飛翼。心有靈犀一點通。<span class="科">行介</span>一逕行來。喜的園門洞開。守花的都不在。則這殘紅滿地呵。</p>
        
        <p class="曲"><span class="牌">懶畫眉</span>最撩人春色是今年。少甚麼低就高來粉畫垣。原來春心無處不飛懸。<span class="夾白"><span class="科">絆介</span>哎。</span>睡荼蘼抓住裙衩線。恰便是花似人心好處牽。</p>
        
        <p class="白">這一灣流水呵。</p>
        
        <p class="曲"><span class="牌">前腔</span>為甚呵玉真重遡武陵源。也則為水點花飛在眼前。是天公不費買花錢。則咱人心上有題紅怨。<span class="夾白">咳。</span>孤負了春三二月天。</p>
        
        <p class="白"><span class="科">貼上</span>喫飯去。不見了小姐。則得一逕尋來。呀。小姐。你在這裡。</p>
        
        <p class="曲"><span class="牌">不是路</span>何意嬋娟。小立在垂垂花樹邊。纔朝膳。箇人無伴怎遊園。<span class="科">旦</span>畫廊前。深深驀見銜泥燕。隨步名園是偶然。<span class="科">貼</span>娘回轉。幽閨窣地教人見。那些兒閒串。</p>
        
        <p class="曲"><span class="牌">前腔</span><span class="夾白"><span class="科">旦作惱介</span>唗。</span>偶爾來前。道的咱偷閒學少年。<span class="夾白"><span class="科">貼</span>咳。不偷閒偷淡。<span class="科">旦</span></span>欺奴善。把護春臺都猜做謊桃源。<span class="科">貼</span>敢胡言。<span class="夾白">這是夫人命。</span>道春多刺繡宜添線。潤逼罏香好膩箋。<span class="夾白"><span class="科">旦</span>還說甚來。<span class="科">貼</span></span>這花園塹。怕花妖木客尋常見。去小庭深院。</p>
        
        <p class="白"><span class="科">旦</span>知道了。你好生答應夫人去。俺隨後便來。<span class="科">貼</span>閒花傍砌如依主。嬌鳥嫌籠會罵人。<span class="科">下旦</span>丫頭去了。正好尋夢哩。</p>
        
        <p class="曲"><span class="牌">忒忒令</span>那一答可是湖山石邊。這一答似牡丹亭畔。嵌雕闌。芍藥芽兒淺。一絲絲垂楊線。一丟丟楡莢錢。線兒春甚金錢弔轉。</p>
        
        <p class="白">呀。昨日那書生。將柳枝要我題詠。強我歡會之時。好不話長。</p>
        
        <p class="曲"><span class="牌">嘉慶子</span>是誰家少俊來近遠。敢迤逗這香閨去沁園。話到其間靦腆。他揑這眼奈煩也天。咱噷這口待酬言。</p>
        
        <p class="曲"><span class="牌">尹令</span><span class="夾白">那書生可意呵。</span>咱不是前生愛眷。又素乏平生半面。則道來生出現。乍便今生夢見。生就個書生。哈哈生生抱咱去眠。</p>
        
        <p class="白">那些好不動人春意也。</p>
        
        <p class="曲"><span class="牌">品令</span>他倚太湖石。立着咱玉嬋娟。待把俺玉山推倒。便日暖玉生煙。捱過雕闌。轉過鞦韆。掯着裙花展。敢席着地怕天瞧見。好一會分明。美滿幽香不可言。</p>
        
        <p class="白">夢到正好時節。甚花片兒弔下來也。</p>
        
        <p class="曲"><span class="牌">豆葉黃</span>他興心兒緊嚥嚥嗚着咱香肩。俺可也慢掂掂做意兒周旋。<span class="夾白">又</span>等閒間把一個照人兒昏善。那般形現。那般軟綿。忑一片撒花心的紅葉兒弔將來半天。敢是咱夢魂兒廝纏。</p>
        
        <p class="白">咳。尋來尋去。都不見了。牡丹亭。芍藥闌。怎生這般悽涼冷落。杳無人跡。好不傷心也。<span class="科">淚介</span></p>
        
        <p class="曲"><span class="牌">玉交枝</span>是這等荒涼地面。沒多半亭臺靠邊。好是咱瞇𥉐<a epub:type="noteref" href="#charadd01"><sup>註</sup></a>色眼尋難見。明放着白日青天。猛教人抓不到魂夢前。霎時間有如活現。打方旋再得俄延。<span class="夾白">呀。</span>是這答兒壓黃金釧匾。</p><aside epub:type="footnote" id="charadd01"><p>「⿰目奚」</p></aside>
        
        <p class="白">要再見那書生呵。</p>
        
        <p class="曲"><span class="牌">月上海棠</span>怎賺騙。依稀想像人兒見。那來時荏苒。去也遷延。非遠。那雨跡雲蹤纔一轉。敢依花傍柳還重現。昨日今朝。眼下心前。陽臺一座登時變。</p>
        
        <p class="白">再消停一番。<span class="科">望介</span>呀。無人之處。忽然大梅樹一株。梅子磊磊可愛。</p>
        
        <p class="曲"><span class="牌">二犯么令</span>偏則他暗香清遠。傘兒般蓋的周全。他趁這他趁這春三月紅綻雨肥天。葉兒青偏。迸着苦仁兒裡撒圓。愛煞這晝陰便。再得到羅浮夢邊。</p>
        
        <p class="白">罷了。這梅樹依依可人。我杜麗娘若死後。得葬于此幸矣。</p>
        
        <p class="曲"><span class="牌">江兒水</span>偶然間心似繾。梅樹邊。這般花花草草由人戀。生生死死隨人願。便酸酸楚楚無人怨。待打并香魂一片。陰雨梅天。守的個梅根相見。</p>
        
        <p class="白"><span class="科">倦坐介貼上</span>佳人拾翠春亭遠。侍女添香午院清。咳。小姐走乏了。梅樹下盹。</p>
        
        <p class="曲"><span class="牌">川撥棹</span>你遊花院。怎靠着梅樹偃。<span class="科">旦</span>一時間望一時間望眼連天。忽忽地傷心自憐。<span class="科">泣介合</span>知怎生情悵然。知怎生淚暗懸。</p>
        
        <p class="白"><span class="科">貼</span>小姐甚意兒。</p>
        
        <p class="曲"><span class="牌">前腔</span><span class="科">旦</span>春歸人面。整相看無一言。我待要折我待要折的那柳枝兒問天。我如今悔我如今悔不與題箋。<span class="科">貼</span>這一句猜頭兒是怎言。<span class="科">合前貼</span></p>
        
        <p class="白">去罷。<span class="科">旦作行又住介</span></p>
        
        <p class="曲"><span class="牌">前腔</span>為我慢歸休款留連。<span class="科">內鳥啼介</span>聽。聽這不如歸春暮天。難道我再難道我再到這亭園。則掙的箇長眠和短眠。<span class="科">合前貼</span></p>
        
        <p class="白">到了。和小姐瞧奶奶去。<span class="科">旦</span>罷了。</p>
        
        <p class="曲"><span class="牌">意不盡</span>軟咍咍剛扶到畫闌偏。報堂上夫人穩便。咱杜麗娘呵。少不得樓上花枝也則是照獨眠。</p>
        
        <p class="落詩">武陵何處訪仙郎。<br />只怪遊人思易忘。<br />從此時時春夢裡。<br />一生遺恨繫心腸。</p>
        
        <h2 id=ch13 class="chapter"><span class="齣題">第十三齣　訣謁</span></h2>
        
        <p class="曲"><span class="牌">杏花天</span><span class="科">生上</span>雖然是飽學名儒。腹中饑崢嶸脹氣。夢魂中紫閣丹墀。猛擡頭破屋半間而已。</p>
        
        <p class="白">蛟龍失水硯池枯。狡兔騰天筆勢孤。百事不成真畫虎。一枝難穩又驚烏。我柳夢梅在廣州學裡。也是個數一數二的秀才。捱了些數伏數九的日子。於今藏身荒圃。寄口髯奴。思之思之。惶愧惶愧。想起韓友之談。不如外縣傍州。尋覓活計。正是家徒四壁求楊意。樹少千頭愧木奴。老園公那裡。</p>
        
        <p class="曲"><span class="牌">字字雙</span><span class="科">淨郭跎上</span>前山低坬後山堆。跎背。牽弓射弩做人兒。把勢。一連十個偌來回。漏地。有時跌做繡毬兒。滾氣。</p>
        
        <p class="白">自家種園的郭跎子是也。祖公公郭橐駞。從唐朝柳員外來柳州。我因兵亂。跟隨他二十八代玄孫柳夢梅秀才的父親。流轉到廣。又是若干年矣。賣果子回來。看秀才去。<span class="科">見介</span>秀才。讀書辛苦。<span class="科">生</span>園公。正待商量一事。我讀書過了廿歲。並無發跡之期。思想起來。前路多長。豈能鬱鬱居此。搬柴運水。多有勞累。園中果樹。都判與伊。聽我道來。</p>
        
        <p class="曲"><span class="牌">桂花鎖南枝</span>俺有身如寄。無人似你。俺喫盡了黃淡酸甜。費你老人家澆培接植。<span class="夾白">你道俺像甚的來。</span>鎮日裡似醉漢扶頭。甚日的和老跎伸背。自株守。教怨誰。讓荒園。你存濟。</p>
        
        <p class="曲"><span class="牌">前腔</span><span class="科">淨</span>俺橐駞風味。種園家世。<span class="科">揖介</span>不能彀展腳伸腰。也和你鞠躬盡力。<span class="夾白">秀才。你貼了俺果園。那裡去。<span class="科">生</span>坐食三餐。不如走空一棍。<span class="科">淨</span>怎生叫做一棍。<span class="科">生</span>混名打秋風呢。<span class="科">淨</span>咳。</span>你費工夫去撞府穿州。不如依本分登科及第。<span class="夾白"><span class="科">生</span>你說打秋風不好。茂陵劉郎秋風客。到大來做了皇帝。<span class="科">淨</span>秀才。不要攀今弔古的。你待秋風他。</span>道你滕王閣。風順隨則怕魯顏碑。響雷碎。</p>
        
        <p class="白"><span class="科">生</span>俺干謁之興甚濃。休的阻當。<span class="科">淨</span>也整理些衣服去。</p>
        
        <p class="曲"><span class="牌">尾聲</span>把破衫衿徹骨搥挑洗。<span class="科">生</span>學干謁黃門一布衣。<span class="夾白"><span class="科">淨</span>秀才。</span>則要你衣錦還鄉俺還見的你。</p>
        
        <p class="落詩">此身飄泊苦西東。<br />笑指生涯樹樹紅。<br />欲盡出遊那可得。<br />秋風還不及春風。</p>
        
        <h2 id=ch14 class="chapter"><span class="齣題">第十四齣　寫真</span></h2>
        
        <p class="曲"><span class="牌">破齊陣</span><span class="科">旦上</span>徑曲夢迴人杳。閨深珮冷魂銷。似霧濛花。如雲漏月。一點幽情動早。<span class="科">貼上</span>怕待尋芳迷翠蝶。倦起臨妝聽伯勞。春歸紅袖招。</p>
        
        <p class="誦"><span class="牌">醉桃源</span><span class="科">旦</span>不經人事意相關。牡丹亭夢殘。<span class="科">貼</span>斷腸春色在眉彎。倩誰臨遠山。　　<span class="科">旦</span>排恨疊。怯衣單。花枝紅淚彈。<span class="科">合</span>蜀妝晴雨畫來難。高唐雲影間。</p>
        
        <p class="白"><span class="科">貼</span>小姐。你自花園遊後。寢食悠悠。敢為春傷。頓成消瘦。春香愚不諫賢。那花園以後再不可行走了。<span class="科">旦</span>你怎知就裡。這是春夢暗隨三月景。曉寒瘦減一分花。</p>
        
        <p class="曲"><span class="牌">刷子序犯</span><span class="科">旦低</span>春歸恁寒峭。都來幾日。意懶心喬。竟妝成熏香。獨坐無聊逍遙。怎剗盡助愁芳草。甚法兒點活心苗。真情強笑。為誰嬌淚花兒打迸着夢魂飄。</p>
        
        <p class="曲"><span class="牌">朱奴兒犯</span><span class="夾白"><span class="科">貼</span>小姐。</span>你熱性兒怎不冰着。冷淚兒幾曾乾燥。這兩度春遊忒分曉。是禁不的燕抄鶯鬧。你自窨約。敢夫人見焦。再愁煩十分容貌怕不上九分瞧。</p>
        
        <p class="白"><span class="科">旦作驚介</span>咳。聽春香言語。俺麗娘瘦到九分九了。俺且鏡前一照。委是如何。<span class="科">照悲介</span>哎也。俺往日艷冶輕盈。奈何一瘦至此。若不趁此時自行描畫。流在人間。一旦無常。誰知西蜀杜麗娘有如此之美貌乎。春香。取素絹丹青。看我描畫。<span class="科">貼下取絹筆上</span>三分春色描來易。一段傷心畫出難。絹幅丹青。俱已齊備。<span class="科">旦泣介</span>杜麗娘二八春容。怎生便是杜麗娘自手生描也呵。</p>
        
        <p class="曲"><span class="牌">普天樂</span>這些時把少年人如花貌。不多時憔悴了。不因他福分難銷。可甚的紅顏易老。論人間絕色偏不少。等把風光丟抺早。打滅起離魂舍欲火三焦。擺列着昭容閣文房四寶。待畫出西子湖眉月雙高。<span class="科">照鏡嘆介</span></p>
        
        <p class="曲"><span class="牌">雁過聲</span>輕綃。把鏡兒擘掠。筆花尖淡掃輕描。影兒呵和你細評度。你腮斗兒恁喜謔。則待注櫻桃染柳條。渲雲鬟煙靄飄蕭。眉梢青未了。個中人全在秋波妙。可可的淡春山鈿翠小。</p>
        
        <p class="曲"><span class="牌">傾杯序</span><span class="科">貼</span>宜笑。淡東風立細腰。又似被春愁攪。<span class="科">旦</span>謝半點江山。三分門戶。一種人才。小小行樂。撚青梅閒廝調。倚湖山夢曉。對垂楊風嫋。忒苗條。斜添他幾葉翠芭蕉。</p>
        
        <p class="白">春香。㡠起來。可廝像也。</p>
        
        <p class="曲"><span class="牌">玉芙蓉</span><span class="科">貼</span>丹青女易描。真色人難學。似空花水月。影兒相照。<span class="夾白"><span class="科">旦喜介</span>畫的來可愛人也。咳。</span>情知畫到中間好。再有似生成別樣嬌。<span class="夾白"><span class="科">貼</span>只少個姐夫在身傍。</span>若是姻緣早。把風流婿招。<span class="夾白">少甚麼</span>美夫妻圖畫在碧雲高。</p>
        
        <p class="白"><span class="科">旦</span>春香。咱不瞞你。花園遊玩之時。咱也有個人兒。<span class="科">貼驚介</span>小姐。怎的有這等方便呵。<span class="科">旦</span>夢哩。</p>
        
        <p class="曲"><span class="牌">山桃犯</span>有一箇曾同笑。待想像生描着。再消詳邈入其中妙。則女孩家怕漏泄風情稿。這春容呵。似孤秋片月離雲嶠。甚蟾宮貴客。傍的雲霄。</p>
        
        <p class="白">春香。記起來了。那夢裡書生。曾折柳一枝贈我。此莫非他日所適之夫姓柳乎。故有此警報耳。偶成一詩。暗藏春色。題于幀首之上何如。<span class="科">貼</span>卻好。<span class="科">旦題吟介</span>近睹分明似儼然。遠觀自在若飛仙。他年得傍蟾宮客。不在梅邊在柳邊。<span class="科">放筆嘆介</span>春香。也有古今美女。早嫁了丈夫相愛。替他描模畫樣。也有美人自家寫照。寄與情人。似我杜麗娘寄誰呵。</p>
        
        <p class="曲"><span class="牌">尾犯序</span>心喜轉心焦。喜的明妝儼雅。仙珮飄颻。則怕呵把俺年深色淺。當了個金屋藏嬌。虛勞。寄春容教誰淚落。做真真無人喚叫。<span class="科">淚介</span>堪愁夭。精神出現留與後人標。</p>
        
        <p class="白">春香。悄悄喚那花郎分付他。<span class="科">貼叫介丑花郎上</span>秦宮一生花裡活。崔徽不似卷中人。小姐有何分付。<span class="科">旦</span>這一幅行樂圖。向行家裱去。叫人家收拾好些。</p>
        
        <p class="曲"><span class="牌">鮑老催</span>這本色人兒妙。助美的誰家裱。要練花鎖。簾兒瑩。邊闌小。教他有人問着休胡嘌。日炙風吹懸襯的好。怕好物不堅牢。把咱巧丹青休涴了。</p>
        
        <p class="白"><span class="科">丑</span>小姐。裱完了。安奉在那裡。</p>
        
        <p class="曲"><span class="牌">尾聲</span><span class="科">旦</span>儘香閨賞玩無人到。<span class="科">貼</span>這形模則合掛巫山廟。<span class="科">合</span>又怕為雨為雲飛去了。</p>
        
        <p class="落詩">眼前珠翠與心違。<br />卻向花前痛哭歸。<br />好寫妖嬈與教看。<br />令人評泊畫楊妃。</p>
        
        <h2 id=ch15 class="chapter"><span class="齣題">第十五齣　虜誴</span></h2>
        
        <p class="曲"><span class="牌">一枝花</span><span class="科">淨番王引眾上</span>天心起滅了遼。世界平分了趙。靜鞭兒替了胡笳哨。擂鼓鳴鐘。看文武班齊到。骨碌碌南人笑。則個鼻凹兒蹻。臉皮𪐼<a epub:type="noteref" href="#char04"><sup>註</sup></a>。毛梢兒𩴧<a epub:type="noteref" href="#char05"><sup>註</sup></a>。</p><aside epub:type="footnote" id="char04"><p>「⿰黑包」</p></aside><aside epub:type="footnote" id="char05"><p>「⿺鬼焦」</p></aside>
        
        <p class="白">萬里江山萬里塵。一朝天子一朝臣。俺北地怎禁沙日月。南人偏占錦乾坤。自家大金皇帝完顏亮是也。身為夷虜。性愛風騷。俺祖公阿骨都。搶了南朝天下。趙康王走去杭州。今又二十餘年矣。聽得他妝點杭州。勝似汴梁風景。一座西湖。朝歡暮樂。有個曲兒。說他三秋桂子。十里荷花。便待起兵百萬。吞取何難。兵法虛虛實實。俺待用個南人。為我鄉導。喜他淮安賊漢李全。有萬夫不當之勇。他心順溜于俺。俺先封他為溜金王之職。限他三年內招兵買馬。騷擾淮揚地方。相機而行。以開征進之路。哎喲。俺巴不到西湖上散悶兒也。</p>
        
        <p class="曲"><span class="牌">北二犯江兒水</span>平分天道。雖則是平分天道。高頭偏俺照。俺司天臺標着那南朝。標着他那答兒好。<span class="夾白"><span class="科">眾</span>那答裡好。<span class="科">淨笑介</span></span>你說西子怎嬌嬈。向西湖上笑倚着蘭橈。<span class="夾白"><span class="科">眾</span>西湖有俺這南海子北海子大麼。<span class="科">淨</span>周圍三百里。</span>波上花搖。雲外香飄。無明夜。錦笙歌。圍醉遶。<span class="夾白"><span class="科">眾</span>萬歲爺。借他來耍耍。<span class="科">淨</span>已潛遣畫工。偷將他全景來了。那湖上有吳山第一峰。畫俺立馬其上。俺好不狠也。</span>吳山最高。俺立馬在吳山最高。江南低小。也看見了江南低小。<span class="科">舞介</span>俺怕不占場兒砌一個錦西湖上馬嬌。</p>
        
        <p class="白"><span class="科">眾</span>奏萬歲爺。怕急不能彀到西湖。何方駐駕。</p>
        
        <p class="曲"><span class="牌">北尾</span><span class="夾白"><span class="科">淨</span>呀。</span>急切要畫圖中匹馬把西湖哨。且迤遞的看花向洛陽道。我呵。少不的把趙康王剩水殘山都占了。</p>
        
        <p class="落詩">線大長江扇大天。<br />旌旗遙拂雁行偏。<br />可勝飲盡江南酒。<br />交割山川直到燕。</p>
        
        <h2 id=ch16 class="chapter"><span class="齣題">第十六齣　詰病</span></h2>
        
        <p class="曲"><span class="牌">三登樂</span><span class="科">老旦上</span>今生怎生。偏則是紅顏薄命。眼見的孤苦仃俜。<span class="科">泣介</span>掌上珍。心頭肉。淚珠兒暗傾。天呵。偏人家七子團圓。一個女孩兒廝病。</p>
        
        <p class="誦"><span class="牌">清平樂</span>如花嬌怯。合得天饒借。風雨於花生分劣。作意十分凌藉。　　止堪深閣重簾。誰教月榭風簷。我髮短迴腸寸斷。眼昏哆淚雙淹。</p>
        
        <p class="白">老身年將半百。單生一女麗娘。因何一病。起倒半年。看他舉止容談。不似風寒暑濕。其中緣故。春香必知。則問他便了。香春賤才那裡。<span class="科">貼上</span>有哩。我眼裡不逢乖小使。掌中擎着個病多嬌。得知堂上夫人召。賸酒殘脂要咱消。春香叩頭。<span class="科">老</span>小姐閒常好好的。纔着你賤才伏事他。不上半年。偏是病害。可惱可惱。且問近日茶飯多少。</p>
        
        <p class="曲"><span class="牌">駐馬聽</span><span class="科">貼</span>他茶飯何曾。所事兒休提叫懶應。看他嬌啼隱忍。笑譫迷廝。睡眼懵憕。<span class="夾白"><span class="科">老</span>早早稟請太醫了。<span class="科">貼</span></span>則除是八法針針斷軟綿情。怕九還丹丹不的腌臢證。<span class="夾白"><span class="科">老</span>是甚麼病。<span class="科">貼</span>春香不知。</span>道他一枕秋清。卻怎生還害的是春前病。</p>
        
        <p class="白"><span class="科">老哭介</span>怎生了。</p>
        
        <p class="曲"><span class="牌">前腔</span>他一搦身形。瘦的龐兒沒了四星。<span class="夾白">都是小奴才逗他。</span>大古是煙花惹事。鶯燕成招。雲月知情。<span class="夾白">賤才。還不跪。取家法來。<span class="科">貼跪介</span>春香實不知。<span class="科">老</span></span>因何瘦壞了玉俜停。你怎生觸損了他嬌情性。<span class="夾白"><span class="科">貼</span>小姐好好的折花弄柳。不知因甚病了。<span class="科">老惱打貼介</span></span>打你這牢承。嘴骨稜的胡遮映。</p>
        
        <p class="白"><span class="科">貼</span>夫人。休閃了手。容春香訴來。便是那一日。遊花園回來。夫人撞到時節。說個秀才。手裡拈的柳枝兒。要小姐題詩。小姐說這秀才。素昧平生。也不和他題了。<span class="科">老</span>不題罷了。後來。<span class="科">貼</span>後來那那那秀才就一拍手。把小姐端端正正。抱在牡丹亭上去了。<span class="科">老</span>去怎的。<span class="科">貼</span>春香怎得知。小姐做夢哩。<span class="科">老驚介</span>是夢麼。<span class="科">貼</span>是夢。<span class="科">老</span>這等着鬼了。快請老爺商議。<span class="科">貼請介</span>老爺有請。<span class="科">外上</span>肘後印嫌金帶重。掌中珠怕玉盤輕。夫人。女兒病體因何。<span class="科">老泣介</span>老爺聽講。</p>
        
        <p class="曲"><span class="牌">前腔</span>說起心疼。這病知他是怎生。看他長眠短起。似笑如啼。有影無形。<span class="夾白">原來女兒到後花園遊了。夢見一人。手執柳枝。閃了他去。<span class="科">作嘆介</span></span>怕腰身觸污了柳精靈。虛囂側犯了花神聖<span class="夾白">老爺呵。</span>急與禳星。怕流星趕月相刑迸。</p>
        
        <p class="白"><span class="科">外</span>卻還來。我請陳齋長教書。要他拘束身心。你為母親的。到縱他閒遊。<span class="科">笑介</span>則是些日炙風吹。傷寒流轉。便要禳解。不用師巫。則叫紫陽宮石道婆。頌些經典可矣。古語云。信巫不信醫。一不治也。我已請過陳齋長。看他脈息去了。<span class="科">老</span>看甚脈息。若早有了人家。敢沒這病。<span class="科">外</span>咳。古者男子三十而娶。女子二十而嫁。女兒點點年紀。知道個什麼呢。</p>
        
        <p class="曲"><span class="牌">前腔</span>忒恁憨生。一個哇兒甚七情。則不過往來潮熱。大小傷寒。急慢風驚。<span class="夾白">則是你為母的呵。</span>真珠不放在掌中擎。因此嬌花不奈這心頭病。<span class="科">泣介合</span>兩口丁零。告天天半邊兒是咱全家命。</p>
        
        <p class="白"><span class="科">丑院公上</span>人來大庾嶺。船去鬱孤臺。稟老爺。有使客到。</p>
        
        <p class="曲"><span class="牌">尾聲</span><span class="科">外</span>俺為官公事有期程。<span class="夾白">夫人。</span>好看惜女兒身命。少不的人向秋風病骨輕。</p>
        
        <p class="白"><span class="科">老弔場介</span>無官一身輕。有子萬事足。我看老相公則為往來使客。把女兒病都不瞧。好傷懷也。<span class="科">泣介</span>想起來一邊叫石道婆禳解。一邊教陳教授下藥。知他效驗如何。咳。正是世間只有娘憐女。天下能無卜與醫。<span class="科">下</span></p>
        
        <h2 id=ch17 class="chapter"><span class="齣題">第十七齣　道覡</span></h2>
        
        <p class="曲"><span class="牌">風入松</span><span class="科">淨老道姑上</span>人間嫁娶苦奔忙。只為有陰陽。問天天從來不具人身相。只得來道扮男妝。屈指有四旬之上。當人生夢一場。</p>
        
        <p class="詩"><span class="牌">集唐</span><br />紫府空歌碧落寒。竹石如山不敢安。<br />長恨人心不如石。每逢佳處便開看。</p>
        
        <p class="白">貧道紫陽宮石仙姑是也。俗家原不姓石。則因生為石女。為人所棄。故號石姑。思想起來。要還俗。百家姓上有俺一家。論出身。千字文中有俺數句。天呵。非是俺求古尋論。恰正是史魚秉直。俺因何住在這樓觀飛驚。打扮的勞謙謹勑。看修行似福緣善慶。論因果是禍因惡積。有甚麼榮業所基。幾輩兒林皋幸即。生下我形端表正。那些性靜情逸。大便處似園莽抽條。小便處也渠荷滴瀝。只那些兒正好義着口鉅野洞庭。偏和你滅了縫昆池碣石。雖則石路上可以路俠槐卿。石田中怎生我藝黍稷。難道嫁人家空谷傳聲。則好守娘家孝當竭力。可奈不由人諸姑伯叔。聒噪俺入奉母儀。母親說。你內才兒雖然守真志滿。外像兒毛施淑姿。是人家有個上和下睦。偏你石二姐沒個夫唱婦隨。便請了個有口齒的媒人信使可復。許了個大鼻子的女婿器欲難量。則見不多時。那人家下定了。說道選擇了一年上日月盈昃。配定了八字兒辰宿列張。他過的禮金生麗水。俺上了轎玉出崑岡。遮臉的紈扇圓潔。引路的銀燭煒煌。那新郎好不打扮的頭直上高冠陪輦。咱新人一般排比了腰兒下束帶矜莊。請了些親戚故舊。半路上接杯舉觴。請新人升階納陛。叫女伴們侍巾幃房。合巹的弦歌酒讌。撒帳的詩讚羔羊。把俺做新人嘴臉兒一寸寸鑑毛辨色。將俺那寶妝奩一件件都寓目囊箱。早是二更時分。新郎緊上來了。替俺說。俺兩口兒活像鳴鳳在竹。一時間就要白駒食場。則是被窩兒蓋此身髮。燈影裡褪盡了這幾件乃服衣裳。天呵。瞧了他那驢騾犢特。教俺好一會悚懼恐惶。那新郎見我害怕。說道新人你年紀不少了閏餘成歲。俺也可不使狠。和你慢慢的律呂調陽。俺聽了。口不應。心兒裡笑着。新郎。新郎。任你矯手頓足。你可也靡恃己長。三更四更了。他則待陽臺上雲騰致雨。怎生巫峽內露結為霜。他一時摸不出路數兒。道是怎的。快取亮來。側着腦要右通廣內。踣着眼在藍筍象牀。那時節俺口不說。心下好不冷笑。新郎。新郎。俺這件東西。則許你徘徊瞻眺。怎許你適口充腸。如此者幾度了。惱的他氣不分的嘴勞刀俊又密勿。累的他鑿不竅皮混沌的天地玄黃。和他整夜價則是寸陰是競。待講起醜煞那屬耳垣牆。幾番待懸梁。待投河。免其指斥。若還用刀鑽。用線藥。豈敢毀傷。便𢬵<a epub:type="noteref" href="#char06"><sup>註</sup></a>做䞤了交索居閒處。甚法兒取他意悅豫且康。有了有了。他沒奈何央及煞後庭花背邙面洛。俺也則得且隨順乾荷葉和他秋收冬藏。哎喲。對面兒做的個女慕貞潔。轉腰兒到做了男效才良。雖則暫時間釋紛利俗。畢竟意情兒四大五常。要留俺怕誤了他嫡後嗣續。要嫁了俺怕人笑飢厭糟糠。這時節俺也索勸了他。官人。官人。少不的請一房妾御績紡。省你氣那鳥官人皇。俺情願推位讓國。則要你得能莫忘。後來當真討一個了。沒多時做小的寵增抗極。反撚去俺為正的率賓歸王。不怨他。只省躬譏誡。出了家罷。俺則垂拱平章。若論這道院裡。昔年也不甚宮殿盤鬱。到老身纔開闢了宇宙洪荒。畫真武劍號巨闕。步北斗珠稱夜光。奉香供果珍李奈。把齋素也是菜重芥薑。世間味識得破海鹹河淡。人中網逃得出鱗潛羽翔。俺這出了家呵。把那幾年前做新郎的臭黏涎骸垢想浴。將俺即世裡做老婆的乾柴火執熱願涼。則可惜做觀主遊鶤獨運。也要知觀的顧答審詳。赴會的都要具膳餐飯。行腳的也要老少異糧。怎生觀中再沒個人兒。也都則是沈默寂寥。全不會箋牒簡要。俺老將來年矢每催。夢兒裡晦魄還照。硬配不上士女圖馳譽丹青。也要接的着仙真傳堅持雅操。懶雲遊東西二京。端一味坐朝問道。女冠子有幾個同氣連枝。騷道士不與他工顰妍笑。怕了他暗地虎布射遼丸。則守着寒水魚鈞巧任釣。使喚的只一個猶子比兒。叫做癩頭黿愚蒙等誚。<span class="科">內</span>姑娘罵俺哩。俺是個妙人兒。<span class="科">淨</span>好不羞殆辱近恥。到誇奬你並皆佳妙。<span class="科">內</span>杜太爺皂隸。拿姑娘哩。<span class="科">淨</span>為甚麼。<span class="科">內</span>說你是個賊道。<span class="科">淨</span>咳。便道那府牌來杜稿鍾隸。把俺做女妖看誅斬賊盜。俺可也散慮逍遙。不用你這般虛輝朗耀。<span class="科">丑府差上</span>承差府堂上。提名仙觀中。<span class="科">見介淨</span>府牌哥。為何而來。</p>
        
        <p class="曲"><span class="牌">大迓鼓</span><span class="科">丑</span>府主坐黃堂。夫人傳示。衙內敲梆。知他小姐年多長。染成一疾半年光。<span class="夾白"><span class="科">淨</span>俺不是女科。<span class="科">丑</span></span>請你修齋。一會祈禳。</p>
        
        <p class="曲"><span class="牌">前腔</span><span class="科">淨</span>俺仙家有禁方。小小靈符。帶在身傍。教他刻下人無恙。<span class="夾白"><span class="科">丑</span>有這等靈符。快行動些。<span class="科">行介淨</span>叫童兒。<span class="科">內應介淨</span></span>好看守臥雲房。殿上無人。仔細燈香。</p>
        
        <p class="白"><span class="科">內</span>知道了。</p>
        
        <p class="落詩">紫微宮女夜焚香。<br />古觀雲根路已荒。<br />猶有真妃長命縷。<br />九天無事莫推忙。</p>
        
        <h2 id=ch18 class="chapter"><span class="齣題">第十八齣　診祟</span></h2>
        
        <p class="曲"><span class="牌">一江風</span><span class="科">貼扶病旦上</span>病迷廝。為甚輕憔悴。打不破愁魂謎。夢初回燕尾翻風。亂颯起湘簾翠。春去若多時。<span class="科">又</span>花容只顧衰。井梧聲刮的我心兒碎。</p>
        
        <p class="誦"><span class="牌">行香子</span><span class="科">旦</span>春香呵。我楚楚精神。葉葉腰身。能禁多病逡巡。<span class="科">貼</span>你星星措與。種種生成。有許多嬌。許多韻。許多情。　　<span class="科">旦</span>咳。咱弄梅心事。那折柳情人。夢淹漸暗老殘春。<span class="科">貼</span>正好簟罏香午。枕扇風清。知為誰顰。為誰瘦。為誰疼。</p>
        
        <p class="白"><span class="科">旦</span>春香。我自春遊一夢。臥病如今。不癢不疼。如癡如醉。知他怎生。<span class="科">貼</span>小姐。夢兒裡事。想他則甚。<span class="科">旦</span>你教我怎生不想呵。</p>
        
        <p class="曲"><span class="牌">金落索</span>貪他半餉癡。賺了多情泥。待不思量。怎不思量得。就裡暗消肌。怕人知。嗽腔腔嫩喘微。<span class="夾白">哎喲。</span>我這慣淹煎的樣子誰憐惜。自噤窄的春心怎的支。心兒悔。悔當初一覺留春睡。<span class="夾白"><span class="科">貼</span>老夫人替小姐沖喜。<span class="科">旦</span></span>信他冲的個甚喜。到的年時。敢犯殺花園內。</p>
        
        <p class="曲"><span class="牌">前腔</span><span class="科">貼</span>看他春歸何處歸。春睡何曾睡。氣絲兒。怎度的長天日。把心兒捧湊眉。病西施。<span class="夾白">小姐。</span>夢去知他實實誰。病來只送的個虛虛的你。做行雲先渴倒在巫陽會。全無謂。把單相思害得忒明昧。又不是困人天氣。中酒心期。魆魆地常如醉。</p>
        
        <p class="白"><span class="科">末上</span>日下曬書嫌鳥跡。月中搗藥要蟾酥。我陳最良承公相命。來診視小姐脈息。到此後堂。不免打叫一聲。春香賢弟有麼。<span class="科">貼見介</span>是陳師父。小姐睡哩。<span class="科">末</span>免驚動他。我自進去。<span class="科">見介</span>小姐。<span class="科">旦作驚介</span>誰。<span class="科">貼</span>陳師父哩。<span class="科">旦起扶介旦</span>師父。我學生患病。久失敬了。<span class="科">末</span>學生學生。古書有云。學精於勤。荒于嬉。你因為後花園湯風冒日。感下這疾。荒廢書工。我為師的在外。寢食不安。幸喜老公相請來看病。也不料你清減至此。似這般樣。幾時勾起來讀書。早則端陽節哩。<span class="科">貼</span>師父。端節有你的。<span class="科">末</span>我說端陽。難道要你種子。小姐。望聞問切。我且問你。病癥因何。<span class="科">貼</span>師父問甚麼。只因你講毛詩。這病便是君子好求上來的。<span class="科">末</span>是那一位君子。<span class="科">貼</span>知他是那一位君子。<span class="科">末</span>這般說。毛詩病。用毛詩去醫。那頭一卷就有女科聖惠方在哩。<span class="科">貼</span>師父。可記的毛詩上方兒。<span class="科">末</span>便依他處方。小姐害了君子的病。用的史君子。毛詩既見君子。云胡不瘳。這病有了君子抽一抽。就抽好了。<span class="科">旦羞介</span>哎也。<span class="科">貼</span>還有甚藥。<span class="科">末</span>酸梅十個。詩云。摽有梅。其實七兮。又說其實三兮。三個打七個。是十個。此方單醫男女過時思酸之病。<span class="科">旦嘆介貼</span>還有呢。<span class="科">末</span>天南星三個。<span class="科">貼</span>可少。<span class="科">末</span>再添些。詩云三星在天。專醫男女及時之病。<span class="科">貼</span>還有呢。<span class="科">末</span>俺看小姐一肚子火。你可抹淨一個大馬桶。待我用梔子仁當歸瀉下他火來。這也是依方。之子于歸。言秣其馬。<span class="科">貼</span>師父。這馬不同那其馬。<span class="科">末</span>一樣髀鞦窟洞下。<span class="科">旦</span>好個傷風切藥陳先生。<span class="科">貼</span>做的按月通經陳媽媽。<span class="科">旦</span>師父不可執方。還是診脈為穩。<span class="科">末看脈錯按旦手背介貼</span>師父。討個轉手。<span class="科">末</span>女人反此背看之。正是王叔和脈訣。也罷。順手看是。<span class="科">脈介</span>咳。小姐脈息。到這個分際了。</p>
        
        <p class="曲"><span class="牌">金索掛梧桐</span>他人才忒整齊。脈息恁微細。小小香閨。為甚傷憔悴。<span class="夾白"><span class="科">起介</span>春香呵。</span>似他這傷春怯夏肌。好扶持。病煩人容易傷秋意。<span class="夾白">小姐。我去咀藥來。<span class="科">旦嘆介</span>師父。</span>少不得情栽了竅髓針難入。病躲在煙花你藥怎知。<span class="科">泣介</span>承尊覷。何時何日來看這女顏回。<span class="科">合</span>病中身怕的是驚疑。且將息休煩絮。</p>
        
        <p class="白"><span class="科">旦</span>師父。且自在。送不得你了。可曾把俺八字推算麼。<span class="科">末</span>算來要過中秋好。當生止有八個字。起死曾無二世醫。<span class="科">下貼</span>一個道姑走來了。<span class="科">淨上</span>不聞弄玉吹簫去。又見嫦娥竊藥來。自家紫陽宮石道姑便是。承杜老夫人呼喚。替小姐禳解。<span class="科">見貼介貼</span>姑姑為何而來。<span class="科">淨</span>吾乃紫陽宮石道姑。承夫人命。替小姐禳解。不知害的甚病。<span class="科">貼</span>尷尬病。<span class="科">淨</span>為誰來。<span class="科">貼</span>後花園耍來。<span class="科">淨舉三指貼搖頭介淨舉五指貼又搖頭介淨</span>咳。你說是三是五。與他做主。<span class="科">貼</span>你自問他去。<span class="科">淨見旦介</span>小姐。小姐。道姑稽首那。<span class="科">旦作驚介</span>那裡道姑。<span class="科">淨</span>紫陽宮石道姑。夫人有召。替小姐保禳。聞說小姐在後花園着魅。我不信。</p>
        
        <p class="曲"><span class="牌">前腔</span>你星星的怎着迷。設設的渾如魅。<span class="夾白"><span class="科">旦作魘語介</span>我的人那。<span class="科">淨貼背介</span></span>你聽他唸唸呢呢。作的風風勢。<span class="夾白">是了。身邊帶有個小符來。<span class="科">取旦釵掛小符作咒介</span>赫赫揚揚。日出東方。此符屏卻惡夢。辟除不祥。急急如律令勑。<span class="科">插釵介</span></span>這釵頭小篆符。眠坐莫教離。把閒神野夢都迴避。<span class="夾白"><span class="科">旦醒介</span>咳。這符敢不中。我那人呵。</span>須不是依花附木廉纖鬼。咱做的弄影團風抺媚癡。<span class="夾白"><span class="科">淨</span>再癡時請個五雷打他。<span class="科">旦</span></span>些兒意。正待攜雲握雨你卻用掌心雷。<span class="科">合前淨</span></p>
        
        <p class="白">還分明說與。起個三丈高咒旛兒。<span class="科">旦</span>待說個甚麼子好。</p>
        
        <p class="曲"><span class="牌">尾聲</span><span class="科">旦</span>依稀則記的箇柳和梅。<span class="夾白">姑姑。</span>你也不索打符椿掛竹枝。則待我冷思量一星星咒向夢兒裡。</p>
        
        <p class="落詩">綠慘雙蛾不自持。<br />道家妝束壓禳時。<br />如今不在花紅處。<br />為報東風且莫吹。</p>
        
        <h2 id=ch19 class="chapter"><span class="齣題">第十九齣　牝賊</span></h2>
        
        <p class="曲"><span class="牌">北點紅唇</span><span class="科">淨李全引眾上</span>世擾羶風。家傳雜種。刀兵動。這賊英雄。比不得穿牆洞。</p>
        
        <p class="白">野馬千蹄合一群。眼看江海盡風塵。漢兒學得胡兒語。又替胡兒罵漢人。自家李全是也。本貫楚州人氏。身有萬夫不當之勇。南朝不用。去而為盜。以五百人出沒江湖之間。正無歸着。所幸大金皇帝遙封我為溜金王。央我騷擾淮揚。看機進取。奈我多勇少謀。所喜妻子楊氏娘娘。能使一條梨花鎗。萬人無敵。夫妻上陣。大有威風。則是娘娘有些喫醋。但是擄的婦人。都要送他帳下。便是軍士們。都只畏懼他。正是山妻獨霸獅吞象。海賊封王蛇變龍。</p>
        
        <p class="曲"><span class="牌">番卜算</span><span class="科">丑楊婆持鎗上</span>百戰惹雌雄。血映燕支重。<span class="科">舞介</span>一枝鎗灑落花風。點點梨花弄。</p>
        
        <p class="白"><span class="科">見舉手介</span>大王千歲。奴家甲胄在身。不拜了。<span class="科">淨</span>娘娘。你可知大金皇帝封我做溜金王。<span class="科">丑</span>怎麼叫做溜金王。<span class="科">淨</span>溜者順也。<span class="科">丑</span>封你何事。<span class="科">淨</span>央俺騷擾淮揚三年。待我兵糧齊集。一舉渡江。滅了趙宋。那時還封我為帝哩。<span class="科">丑</span>有這等事。恭喜了。借此號令。買馬招軍。</p>
        
        <p class="曲"><span class="牌">六么令</span>如雷喧鬨。緊轅門畫鼓鼕鼕。哨尖兒飛過海雲東。<span class="科">合</span>好男女。坐當中。淮揚草木都驚動。</p>
        
        <p class="曲"><span class="牌">前腔</span>聚糧收眾。選高蹄戰馬青驄。閃盔纓斜簇玉釵紅。<span class="科">合前</span></p>
        
        <p class="落詩">群雄競起向前朝。<br />折戟沈戈鐵未銷。<br />平原好牧無人放。<br />白草連天野火燒。</p>
        
        <h2 id=ch20 class="chapter"><span class="齣題">第二十齣　鬧殤</span></h2>
        
        <p class="曲"><span class="牌">金瓏璁</span><span class="科">貼上</span>連宵風雨重。多嬌多病愁中。仙少效。藥無功。</p>
        
        <p class="白">顰有為顰。笑有為笑。不顰不笑。哀哉年少。春香侍奉小姐。傷春病到深秋。今夕中秋佳節。風雨蕭條。小姐病轉沈吟。待我扶他消遣。正是從來雨打中秋月。更値風搖長命燈。<span class="科">下</span></p>
        
        <p class="曲"><span class="牌">鵲橋仙</span><span class="科">貼扶病旦上</span>拜月堂空。行雲徑擁。骨冷怕成秋夢。世間何物似情濃。整一片斷魂心痛。</p>
        
        <p class="白"><span class="科">旦</span>枕函敲破漏聲殘。似醉如呆死不難。一段暗香迷夜雨。十分清瘦怯秋寒。春香。病境沈沈。不知今夕何夕。<span class="科">貼</span>八月半了。<span class="科">旦</span>哎也。是中秋佳節哩。老爺奶奶都為我愁煩。不曾玩賞了。<span class="科">貼</span>這都不在話下了。<span class="科">旦</span>聽見陳師父替我推命。要過中秋。看看病勢轉沈。今宵欠好。你為我開軒一望。月色如何。<span class="科">貼開窗旦望介</span></p>
        
        <p class="曲"><span class="牌">集賢賓</span><span class="科">旦</span>海天悠問冰蟾何處湧。玉杵秋空。憑誰竊藥把嫦娥奉。甚西風吹夢無蹤。人去難逢。須不是神挑鬼弄。在眉峰。心坎裡別是一般疼痛。<span class="科">悶介</span></p>
        
        <p class="曲"><span class="牌">前腔</span><span class="科">貼</span>甚春歸無端廝和哄。霧和煙兩不玲瓏。算來人命關天重。會消詳直恁匆匆。為着誰儂。俏樣子等閒拋送。<span class="夾白">待我謊他。姐姐。月上了。</span>月輪空。敢蘸破你一牀幽夢。</p>
        
        <p class="白"><span class="科">旦望嘆介</span>輪時盼節想中秋。人到中秋不自由。奴命不中孤月照。殘生今夜雨中休。</p>
        
        <p class="曲"><span class="牌">前腔</span>你便好中秋月兒誰受用。翦西風淚雨梧桐。楞生瘦骨加沈重。趲程期是那天外哀鴻。草際寒蛩。撒剌剌紙條窗縫。<span class="科">旦驚作昏介</span>冷鬆鬆。軟兀剌四梢難動。</p>
        
        <p class="白"><span class="科">貼驚介</span>小姐冷厥了。夫人有請。<span class="科">老旦上</span>百歲少憂夫主貴。一生多病女兒嬌。我的兒。病體怎生了。<span class="科">貼</span>奶奶。欠好。欠好。<span class="科">老</span>可怎了。</p>
        
        <p class="曲"><span class="牌">前腔</span>不隄防你後花園閒夢銃。不分明再不惺忪。睡臨侵打不起頭梢重。<span class="科">泣介</span>恨不呵早早乘龍。夜夜孤鴻。活害殺俺翠娟娟雛鳳。一場空。是這答裡把娘兒命送。</p>
        
        <p class="曲"><span class="牌">囀林鶯</span><span class="科">旦醒介</span>甚飛絲繾的陽神動。弄悠揚風馬丁冬。<span class="夾白"><span class="科">泣介</span>娘。拜謝你了。<span class="科">拜跌介</span></span>從小來覷的千金重。不孝女孝順無終。<span class="夾白">娘呵。此乃天之數也。</span>當今生花開一紅。願來生把萱椿再奉。<span class="科">眾泣介合</span>恨西風。一霎無端碎綠摧紅。</p>
        
        <p class="曲"><span class="牌">前腔</span><span class="科">老</span>並無兒蕩得個嬌香種。繞娘前笑眼歡容。但成人索把俺高堂送。恨天涯老運孤窮。<span class="夾白">兒呵。</span>暫時間月直年空。反將息你這心煩意冗。<span class="科">合前旦</span></p>
        
        <p class="白">娘。你女兒不幸。作何處置。<span class="科">老</span>奔你回去也。兒。</p>
        
        <p class="曲"><span class="牌">玉鶯兒</span><span class="科">旦泣介</span>旅櫬夢魂中。盼家山。千萬重。<span class="夾白"><span class="科">老</span>便遠也去。<span class="科">旦</span>是不是。聽女孩兒一言。這後花園中一株梅樹。兒心所愛。但葬我梅樹之下可矣。<span class="科">老</span>這是怎的來。<span class="科">旦</span></span>做不的病嬋娟桂窟裡長生。則分的粉骷髏向梅花古洞。<span class="科">老泣介</span>看他強扶頭淚濛。冷淋心汗傾。不如我先他一命無常用。<span class="科">合</span>恨蒼穹。妒花風雨。偏在月明中。</p>
        
        <p class="白"><span class="科">老</span>還去與爹講。廣做道場也。兒。銀蟾謾搗君臣藥。紙馬重燒子母錢。<span class="科">下旦</span>春香。咱可有回生之日否。</p>
        
        <p class="曲"><span class="牌">前腔</span><span class="科">嘆介</span>你生小事依從。我情中。你意中。<span class="夾白">春香。你小心奉事老爺奶奶。<span class="科">貼</span>這是當的了。<span class="科">旦</span>春香。我記起一事來。我那春容。題詩在上。外觀不雅。葬我之後。盛着紫檀匣兒。藏在太湖石底。<span class="科">貼</span>這是主何意兒。<span class="科">旦</span></span>有心靈翰墨春容。儻直那人知重。<span class="夾白"><span class="科">貼</span>姐姐寬心。你如今不幸。孤墳獨影。肯將息起來。稟過老爺。但是姓梅姓柳秀才招選一個。同生同死。可不美哉。<span class="科">旦</span>怕等不得了。哎喲。哎喲。<span class="科">貼</span></span>這病根兒怎攻。心上醫怎逢。<span class="夾白"><span class="科">旦</span>春香。我亡後你常向靈位前叫喚我一聲兒。<span class="科">貼介</span></span>他一星星說向咱傷情重。<span class="科">合前旦昏介貼</span></p>
        
        <p class="白">不好了。不好了。老爺奶奶快來。</p>
        
        <p class="曲"><span class="牌">憶鶯兒</span><span class="科">外老旦上</span>鼓三鼕。愁萬重。冷雨幽窗燈不紅。聽侍兒傳言女病凶。<span class="夾白"><span class="科">貼泣介</span>我的小姐。小姐。<span class="科">外老同泣介</span>我的兒呵。</span>你捨的命終。拋的我途窮。當初只望把爹娘送。<span class="科">合</span>恨匆匆。萍蹤浪影。風翦了玉芙蓉。</p>
        
        <p class="白"><span class="科">旦作醒介外</span>快甦醒。兒。爹在此。<span class="科">旦作看外介</span>哎喲。爹爹。扶我中堂去罷。<span class="科">外</span>扶你也。兒。<span class="科">扶介</span></p>
        
        <p class="曲"><span class="牌">尾聲</span><span class="科">旦</span>怕樹頭樹尾不到的五更風。和俺小墳邊立斷腸碑一統。<span class="夾白">爹。今夜是中秋。<span class="科">外</span>是中秋也。兒。<span class="科">旦</span>禁了這一夜雨。<span class="科">嘆介</span></span>怎能勾月落重生燈再紅。</p>
        
        <p class="白"><span class="科">並下貼哭上</span>我的小姐。我的小姐。天有不測之風雲。人有無常之禍福。我小姐一病傷春死了也。痛殺了我家爺。我家奶奶。列位看官們怎了也。待我哭他一會。</p>
        
        <p class="曲"><span class="牌">紅衲襖</span>小姐。再不叫咱把領頭香心字燒。再不叫咱把剔花燈紅淚繳。再不叫咱拈花側眼調歌鳥。再不叫咱轉鏡移肩和你點絳桃。想着你夜深深放翦刀。曉清清臨畫稿。<span class="夾白">提起那春容。被老爺看見了。怕奶奶傷情。分付殉了葬罷。俺想小姐臨終之言。</span>依舊向湖山石兒靠也。怕等得個拾翠人來把畫粉銷。</p>
        
        <p class="白">老姑姑也來了。<span class="科">淨上</span>你哭得好。我來幫你。</p>
        
        <p class="曲"><span class="牌">前腔</span>春香姐。再不叫你煖朱唇學弄簫。<span class="夾白"><span class="科">貼</span>為此。<span class="科">淨</span></span>再不和你蕩湘裙閒鬭草。<span class="夾白"><span class="科">貼</span>便是。<span class="科">淨</span>小姐不在。春香姐也鬆泛多少。<span class="科">貼</span>怎見得。<span class="科">淨</span></span>再不要你冷溫存熱絮叨。再不要得你夜眠遲朝起的早。<span class="夾白"><span class="科">貼</span>這也慣了。<span class="科">淨</span>還有省氣的所在。</span>雞眼睛不用你做嘴兒挑。馬子兒不用你隨鼻兒倒。<span class="夾白"><span class="科">貼啐介淨</span>還一件。小姐青春有了。</span>沒時間做出些兒也。那老夫人呵。少不的把你後花園打折腰。</p>
        
        <p class="白"><span class="科">貼</span>休胡說。老夫人來也。<span class="科">老上哭介</span>我的親兒。</p>
        
        <p class="曲"><span class="牌">前腔</span>每日遶娘身有百十遭。並不見你向人前輕一笑。他背熟的班姬四戒從頭學。不要得孟母三遷把氣淘也愁他軟苗條忒恁嬌。誰料他病淹煎真不好。<span class="科">哭介</span>從今後誰把親娘叫也。一寸肝腸做了百寸焦。</p>
        
        <p class="白"><span class="科">老悶倒貼驚叫介</span>老爺。痛殺了奶奶也。快來。快來。<span class="科">外哭上</span>我的兒也。呀。原來夫人悶倒在此。</p>
        
        <p class="曲"><span class="牌">前腔</span>夫人。不是你坐孤辰把子宿囂。則是我坐公堂冤業報。較不似老倉公多女好。撞不着賽盧醫他一病蹻。<span class="夾白">天。天。似俺頭白中年呵。</span>便做了大家緣何處消。見放着小門楣生折倒。<span class="夾白">夫人。你且自保重。</span>便作你寸腸千斷了也。則怕女兒呵他望帝魂歸不可招。</p>
        
        <p class="白"><span class="科">丑院公上</span>人間舊恨驚鴉去。天上新恩喜鵲來。稟老爺。朝報高陞。<span class="科">外看報介</span>吏部一本。奉聖旨金寇南窺。南安知府杜寶。可陞安撫使。鎮守淮揚。即日起程。不得違誤。欽此。<span class="科">嘆介</span>夫人。朝旨催人北往。女喪不便西歸。院子。請陳齋長講話。<span class="科">丑</span>老相公有請。<span class="科">末上</span>彭殤真一壑。弔賀每同堂。<span class="科">見介外</span>陳先生。小女長謝你了。<span class="科">末哭介</span>正是。苦傷小姐仙逝。陳最良四顧無門。所喜老公相喬遷。陳最良一發失所。<span class="科">眾哭介外</span>陳先生。有事商量。學生奉旨。不得久停。因小女遺言。就葬後園梅樹之下。又恐不便後官居住。已分付割取後園。起座梅花庵觀。安置小女神位。就着這石道姑焚修看守。那道姑可承應的來。<span class="科">淨跪介</span>老道婆添香換水。但往來看顧。還得一人。<span class="科">老</span>就煩陳齋長為便。<span class="科">末</span>老夫人有命。情願效勞。<span class="科">老</span>老爺須置些祭田纔好。<span class="科">外</span>有漏澤院二頃虛田。撥資香火。<span class="科">末</span>這漏澤院田。就漏在生員身上。<span class="科">淨</span>咱號道姑。堪收稻穀。你是陳絕糧。漏不到你。<span class="科">末</span>秀才口喫十一方。你是姑姑。我是孤老。偏不該我收糧。<span class="科">外</span>不消爭。陳先生收給。陳先生。我在此數年。優待學校。<span class="科">末</span>都知道。便是老公相高陞。舊規有諸生遺愛記。生祠碑文。到京伴禮。送人為妙。<span class="科">淨</span>陳絕糧。遺愛記是老爺遺下與令愛作表記麼。<span class="科">末</span>是老公相政跡歌謠。甚麼令愛。<span class="科">淨</span>怎麼叫做生祠。<span class="科">末</span>大祠宇塑老爺像供養。門上寫着杜公之祠。<span class="科">淨</span>這等。不如就塑小姐在傍。我普同供養。<span class="科">外惱介</span>胡說。但是舊規。我通不用了。</p>
        
        <p class="曲"><span class="牌">意不盡</span>陳先生。老道姑。咱女墳兒三尺墓雲高。老夫妻一言相靠。<span class="夾白">不敢望時時看守。</span>則清明寒食一碗飯兒澆。</p>
        
        <p class="落詩">魂歸冥漠魄歸泉。<br />使汝悠悠十八年。<br />一叫一回腸一斷。<br />如今重說恨綿綿。</p>
        
        <h2 id=ch21 class="chapter"><span class="齣題">第二十一齣　謁遇</span></h2>
        
        <p class="曲"><span class="牌">光光乍</span><span class="科">老僧上</span>一領破袈裟。香山㠗裡巴多生多寶多菩薩。多多照證光光乍。</p>
        
        <p class="白">小僧廣州府香山㠗多寶寺一個住持。這寺原是番鬼們建造。以便迎接收寶官員。茲有欽差苗爺任滿。祭寶於多寶菩薩位前。不免迎接。</p>
        
        <p class="曲"><span class="牌">掛真兒</span><span class="科">淨苗舜賓末通事外貼皂丑番鬼上</span>半壁天南開海汊。向真珠窟裡排衙。<span class="科">僧接介合</span>廣利神王。善財天女。聽梵放海潮音下。</p>
        
        <p class="白"><span class="科">淨</span>銅柱珠崖道路難。伏波橫海舊登壇。越人自貢珊瑚樹。漢使何勞獬豸冠。自家欽差識寶使臣苗舜賓便是。三年任滿。例當祭賽多寶菩薩。通事那裡。<span class="科">末見介丑見介</span>伽㻝喇。<span class="科">老僧見介淨</span>叫通事。分付番回獻寶。<span class="科">末</span>俱已陳設。<span class="科">淨起看寶介</span>奇哉寶也。真乃磊落山川。精熒日月。多寶寺不虛名矣。看香。<span class="科">內鳴鐘淨拜介</span></p>
        
        <p class="曲"><span class="牌">亭前柳</span>三寶唱三多。七寶妙無過。莊嚴成世界。光彩遍娑婆。甚多。功德無邊闊。<span class="科">合</span>領拜南無。多得寶。寶多羅。多羅。</p>
        
        <p class="白"><span class="科">淨</span>和尚。替番回海商祝贊一番。</p>
        
        <p class="曲"><span class="牌">前腔</span><span class="科">老僧</span>大海寶藏多。船舫遇風波。商人持重寶。險路怕經過。剎那。念彼觀音脫。<span class="科">合前</span></p>
        
        <p class="曲"><span class="牌">掛真兒</span><span class="科">生上</span>望長安西日下。偏吾生海角天涯。愛寶的喇麻。抽珠的佛法。滑琉璃兩下難拿。</p>
        
        <p class="白">自笑柳夢梅。一貧無賴。棄家而遊。幸遇欽差。寺中祭寶。托詞進見。倘言話中間。可以打動。得其賑援。亦未可知。<span class="科">見外介生</span>煩大哥通報一聲。廣州府學生員柳夢梅。來求看寶。<span class="科">報介淨</span>朝廷禁物。那許人觀。既係斯文。權請相見。<span class="科">見介生</span>南海開珠殿。<span class="科">淨</span>西方掩玉門。<span class="科">生</span>剖懷俟知己。<span class="科">淨</span>照乘接賢人。敢問秀才以何至此。<span class="科">生</span>小生貧苦無聊。聞得老大人在此賽寶。願求一觀。以開懷抱。<span class="科">淨笑介</span>既逢南土之珍。何惜西崑之秘。請試一觀。<span class="科">淨引生看寶介生</span>明珠美玉。小生見面知之。其間數種。未委何名。煩老大人一一指教。</p>
        
        <p class="曲"><span class="牌">駐雲飛</span><span class="科">淨</span>這是星漢神沙。這是煮海金丹和鐵樹花。什麼貓眼精光射。母碌通明差。<span class="夾白">嗏。</span>這是靺鞨柳金芽。這是溫涼玉斝。這是吸月的蟾蜍。和陽燧冰盤化。<span class="夾白"><span class="科">生</span>我廣南有明月珠。珊瑚樹。<span class="科">淨</span></span>徑寸明珠等讓他。便幾尺珊瑚碎了他。</p>
        
        <p class="白"><span class="科">生</span>小生不遊大方之門。何因睹此。</p>
        
        <p class="曲"><span class="牌">前腔</span>天地精華。偏出在番回到帝子家。<span class="夾白">稟問老大人。這寶來路多遠。<span class="科">淨</span>有遠三萬里的。至少也有一萬多程。<span class="科">生</span>這般遠可是飛來走來。<span class="科">淨笑介</span>那有飛走而至之理。只因朝廷重價購求。自來貢獻。<span class="科">生嘆介</span>老大人。這寶物蠢爾無知。三萬里之外。尚然無足而至。生員柳夢梅。滿胸奇異。到長安三千里之近。倒無人購取。有腳不能飛。</span>他重價高懸下。那市舶能奸詐。<span class="夾白">嗏。</span>浪把寶船撶。<span class="夾白"><span class="科">淨</span>疑惑這寶物欠真麼。<span class="科">生</span>老大人。便是真。飢不可食。寒不可衣。</span>看他似虛舟飄瓦。<span class="夾白"><span class="科">淨</span>依秀才說。何為真寶。<span class="科">生</span>不欺。小生到是個真正獻世寶。</span>我若載寶而朝。世上應無價。<span class="夾白"><span class="科">淨笑介</span>則怕朝廷之上。這樣獻世寶也多着。<span class="科">生</span></span>但獻寶龍宮笑殺他。便鬭寶臨潼也賽得他。</p>
        
        <p class="白"><span class="科">淨</span>這等。便好獻與聖天子了。<span class="科">生</span>寒儒薄相。要伺候官府。尚不能勾。怎見的聖天子。<span class="科">淨</span>你不知。到是聖天子好見。<span class="科">生</span>則三千里路資難處。<span class="科">淨</span>一發不難。古人黃金贈壯士。我將衙門常例銀兩。助君遠行。<span class="科">生</span>果爾。小生無父母妻子之累。就此拜辭。<span class="科">淨</span>左右。取書儀看酒。<span class="科">丑上</span>廣南愛喫荔枝酒。直北偏飛楡筴錢。酒到。書儀在此。<span class="科">淨</span>路費先生收下。<span class="科">生</span>謝了。<span class="科">淨送酒介</span></p>
        
        <p class="曲"><span class="牌">三學士</span>你帶微醺走出這香山罅。向長安有路榮華。<span class="科">生</span>無過獻寶當今駕。撤去收來再似他。<span class="科">合</span>驟金鞭及早把荷衣掛。望歸來錦上花。</p>
        
        <p class="曲"><span class="牌">前腔</span><span class="科">生</span>則怕呵重瞳有眼蒼天瞎。似波斯賞鑑無差。<span class="科">淨</span>由來寶色無真假。只在淘金的會揀沙。<span class="科">合前生</span></p>
        
        <p class="白">告行了。</p>
        
        <p class="曲"><span class="牌">尾聲</span><span class="夾白">你</span>贈壯士黃金氣色佳。<span class="科">淨</span>一杯酒酸寒奮發。<span class="夾白">則願你呵</span>寶氣冲天海上槎。</p>
        
        <p class="落詩">烏紗巾上是青天。<br />俊骨英才氣儼然。<br />聞道金門開濟世。<br />臨行贈汝繞朝鞭。</p>
        
        <h2 id=ch22 class="chapter"><span class="齣題">第二十二齣　旅寄</span></h2>
        
        <p class="曲"><span class="牌">搗練子</span><span class="科">生傘袱病容上</span>人出路。鳥離巢。<span class="科">內風聲介</span>攪天風雪夢牢騷。這幾日精神寒凍倒。</p>
        
        <p class="白">香山㠗裡打包來。三水船兒到岸開。要寄鄉心値寒歲。嶺南南上半枝梅。我柳夢梅。秋風拜別中郎。因循親友辭餞。離船過嶺。早是暮冬。不隄防嶺北風嚴。感了寒疾。又無掃興而回之理。一天風雪。望見南安。好苦也。</p>
        
        <p class="曲"><span class="牌">山坡羊</span>樹槎牙餓鳶驚叫。嶺迢遙病魂孤弔。破頭巾雹打風篩。透衣單傘做張兒哨。路斜抄。急沒個店兒捎。<span class="夾白">雪兒呵。</span>偏則把白面書生奚落。怎生冰凌斷橋。步高低踏着。<span class="夾白">好了。有一株柳。酬將過去。</span>方便處柳跎腰。<span class="科">扶柳過介</span>虛囂。儘枯楊命一條。蹊蹺。滑喇沙跌一交。<span class="科">跌介</span></p>
        
        <p class="曲"><span class="牌">步步嬌</span><span class="科">末上</span>俺是個臥雪先生沒煩惱。背上驢兒笑。心知第五橋。那裡開年。有齋村學。<span class="科">生叫哎喲介末</span>怎生來人怨語聲高。<span class="科">看介</span>呀。甚城南破瓦窰。閃下個精寒料。</p>
        
        <p class="白"><span class="科">生</span>救人。救人。<span class="科">末</span>我陳最良。為求館衝寒到此。彩頭兒恰遇着弔水之人。且由他去。<span class="科">生又叫介</span>救人。<span class="科">末</span>聽說救人。那裡不是積福處。俺試問他。<span class="科">問介</span>你是何等之人。失腳在此。<span class="科">生</span>俺是讀書之人。<span class="科">末</span>委是讀書之人。待俺扶起你來。<span class="科">末扶生相跌諢介末</span>請問何方至此。</p>
        
        <p class="曲"><span class="牌">風入松</span><span class="科">生</span>五羊城一葉過南韶。柳夢梅來獻寶。<span class="夾白"><span class="科">末</span>有何寶貨。<span class="科">生</span></span>我孤身取試長安道。犯嚴寒少衾單病了。沒揣的逗着斷橋溪道。險跌折柳郎腰。</p>
        
        <p class="白"><span class="科">末</span>你自揣高中的。方可去受這等辛苦。<span class="科">生</span>不瞞說。小生是個擎天柱。架海梁。<span class="科">末笑介</span>卻怎生凍折了擎天柱。撲倒了架海梁。這也罷了。老夫頗諳醫理。邊近有梅花觀。權將息度歲而行。</p>
        
        <p class="曲"><span class="牌">前腔</span>尾生般抱柱正題橋。做倒地文星佳兆。論草包似俺堪調藥。暫將息梅花觀好。<span class="夾白"><span class="科">生</span>此去多遠。<span class="科">末指介</span></span>看一樹雪垂垂如笑。牆直上繡旛飄。</p>
        
        <p class="白"><span class="科">生</span>這等。望先生引進。</p>
        
        <p class="落詩">三十無家作路人。<br />與君相見即相親。<br />華陽洞裡仙壇上。<br />似近東風別有因。</p>
        
        <h2 id=ch23 class="chapter"><span class="齣題">第二十三齣　冥判</span></h2>
        
        <p class="曲"><span class="牌">北點絳唇</span><span class="科">淨判官丑鬼持筆簿上</span>十地宣差。一天封拜。閻浮界。陽世栽埋。又把俺這裡門程邁。</p>
        
        <p class="白">自家十地閻羅王殿下一個胡判官是也。原有十位殿下。因陽世趙大郎家和金達子爭占江山。損折眾生。十停去了一停。因此玉皇上帝。照見人民稀少。欽奉裁減事例。九州九個殿下。單減了俺十殿下之位。印無歸着。玉帝可憐見下官正直聰明。着權管十地獄印信。今日走馬到任。鬼卒夜叉。兩傍刀劍。非同容易也。<span class="科">丑捧筆介</span>新官到任。都要這筆判刑名押花字。請新官喝采他一番。<span class="科">淨看筆介</span>鬼使。捧了這筆。好不干係也。</p>
        
        <p class="曲"><span class="牌">混江龍</span>這筆架在落迦山外。肉蓮花高聳案前排。捧的是功曹令史。識字當該。<span class="夾白"><span class="科">丑</span>筆管兒呢。<span class="科">淨</span></span>筆管兒。是手想骨。腳想骨。竹筒般剉的圓滴溜。<span class="夾白"><span class="科">丑</span>筆毫。<span class="科">淨</span></span>筆毫呵。是牛頭鬚。夜叉髮。鐵線兒揉定赤支毸。<span class="夾白"><span class="科">丑</span>判爺上的選了。<span class="科">淨</span></span>這筆頭公是遮須國選的人才。<span class="夾白"><span class="科">丑</span>有甚名號。<span class="科">淨</span></span>這管城子在夜郎城受了封拜。<span class="夾白"><span class="科">丑</span>判爺興哩。<span class="科">淨作笑舞介</span></span>嘯一聲支兀另漢鍾馗其冠不正。舞一回疎喇沙斗河魁近墨者黑。<span class="夾白"><span class="科">丑</span>喜哩。<span class="科">淨</span></span>喜時節㴎河橋題筆兒耍去。<span class="夾白"><span class="科">丑</span>悶呵。<span class="科">淨</span></span>悶時節鬼門關投筆歸來。<span class="夾白"><span class="科">丑</span>判爺可上榜來。<span class="科">淨</span></span>俺也曾考神祗。朔望旦名題天榜。<span class="夾白"><span class="科">丑</span>可會書來。<span class="科">淨</span></span>攝星辰。井鬼宿。俺可也文會書齋。<span class="夾白"><span class="科">丑</span>判爺高才。<span class="科">淨</span></span>做弗迭鬼僊才白玉樓摩空作賦陪得過風月主芙蓉城遇晚書懷。便寫不盡四大洲轉輪日月也差的着五瘟使號令風雷。<span class="夾白"><span class="科">丑</span>判爺。見有地分。<span class="科">淨</span></span>有地分。則合北斗司。閻浮殿。立俺邊傍。沒衙門。卻怎生東岳觀。城隍廟。也塑人左側。<span class="夾白"><span class="科">丑</span>讓誰。<span class="科">淨</span></span>便百里城。高捧手。讓大菩薩好相莊嚴乘坐位。<span class="夾白"><span class="科">丑</span>惱誰。<span class="科">淨</span></span>怎三尺土。低分氣。對小鬼卒清奇古怪立基階。<span class="夾白"><span class="科">丑</span>紗帽古氣些。<span class="科">淨</span></span>但站腳一管筆一本簿塵泥軒冕。<span class="夾白"><span class="科">丑</span>筆乾了。<span class="科">淨</span></span>要潤筆十錠金十貫鈔紙陌錢財。<span class="夾白"><span class="科">丑</span>點鬼簿在此。<span class="科">淨</span></span>則見沒掂三展花分魚尾冊。無賞一掛日子虎頭牌。真乃是鬼董狐落了款春秋傳某年某月某日下崩薨葬卒大注腳。假如他支祈獸上了樣把禹王鼎各山各水各路上魍魎魑魅細分腮。<span class="夾白"><span class="科">丑</span>待俺磨墨。<span class="科">淨</span></span>看他子時硯。忔忔察察。烏龍蘸眼顯精神。<span class="夾白"><span class="科">丑</span>雞唱了。<span class="科">淨</span></span>聽丁字碑。冬冬登登。金雞翦夢追魂魄。<span class="夾白"><span class="科">丑</span>稟爺點卷。<span class="科">淨</span></span>但點上格子眼串出四萬八千三界有漏人名烏星砲粲。怎按下筆尖頭插入一百四十二重無間地獄鐵樹花開。<span class="夾白"><span class="科">丑</span>大押花。<span class="科">淨</span></span>哎也。押花字止不過發落簿。剉燒舂磨一靈兒。<span class="夾白"><span class="科">丑</span>少一個請字。<span class="科">淨</span></span>登請書。左則是那虛無堂。癱癆蠱膈四正客。<span class="夾白"><span class="科">丑</span>弔起稱竿來。<span class="科">眾卒應介淨</span></span>髮稱竿看業重身輕。衡石程書秦獄史。<span class="夾白"><span class="科">內叫饒也苦也介丑</span>隔壁九殿下拷鬼。<span class="科">淨</span></span>肉鼓吹聽神啼鬼哭。毛鉗刀筆漢喬才。這時節呵。你便是沒關節包待制人厭其笑。<span class="科">哭介</span>恁風景誰聽的無棺椁顏修文子哭之哀。<span class="夾白"><span class="科">丑</span>判爺害怕哩。<span class="科">淨惱介</span></span>哎。樓炭經是俺六科五判。刀花樹是俺九棘三槐。臉婁搜風髯赳赳。眉剔豎電目崖崖。少不得中書鬼考。錄事神差。比着陽世。那金州判銀府判銅司判鐵院判。白虎臨官。一樣價打貼刑名催伍作。實則俺陰府裡注濕生牒化生准胎生照卵生。青蠅報赦。十分的磊齊功德轉三階。威凜凜人間掌命。顫巍巍天上消災。</p>
        
        <p class="白">叫掌案的。這簿上開除都也明白。還有幾宗人犯。應該發落了。<span class="科">貼史上介</span>人間勾令史。地下列功曹。稟爺。因缺了殿下。地獄空虛三年。則有枉死城中輕罪男子四名。趙大錢十五。孫心。李猴兒。女囚一名。杜麗娘。未經發落。<span class="科">淨</span>先取男犯四名。<span class="科">生末外老旦四犯丑押上丑</span>男犯帶到。<span class="科">淨點名介</span>趙大有何罪業。脫在枉死城中。<span class="科">生</span>鬼犯沒甚罪。生前喜歌唱。<span class="科">淨</span>一邊去。叫錢十五。<span class="科">末</span>鬼犯無罪。則是做了一個小小房兒。沈香泥壁。<span class="科">淨</span>一邊去。叫孫心。<span class="科">老旦</span>鬼犯些小年紀。好使些花粉錢。<span class="科">淨</span>叫李猴兒。<span class="科">外</span>鬼犯是有些罪。好男風。<span class="科">丑</span>是真。便在地獄裡。還勾上這小孫兒。<span class="科">淨惱介</span>誰叫你插嘴。起去伺候。<span class="科">做寫簿介</span>叫鬼犯聽發落。<span class="科">四犯同跪介淨</span>俺初權印。且不用刑。赦你們卵生去罷。<span class="科">外</span>鬼犯們稟問恩爺。這個卵是甚麼卵。若是回回卵。又生在邊方去了。<span class="科">淨</span>唗。還想人身。向彈殼裡做去。<span class="科">四犯泣介</span>哎。被人宰了。<span class="科">淨</span>也罷。不教陽間宰喫你。趙大喜歌唱。貶做黃鶯兒。<span class="科">生</span>好了。做鶯鶯小姐去。<span class="科">淨</span>錢十五住香泥房子。也罷。准你去燕窠裡受用。做個小小燕兒。<span class="科">末</span>恰好做飛燕娘娘哩。<span class="科">淨</span>孫心。使花粉錢。做個蝴蝶兒。<span class="科">外</span>鬼犯便和孫心同做蝴蝶去。<span class="科">淨</span>你是那好男風的李猴。着你做蜜蜂兒去。屁窟裡長拖一個針。<span class="科">外</span>哎喲。叫俺釘誰去。<span class="科">淨</span>四蟲兒聽分付。</p>
        
        <p class="曲"><span class="牌">油葫蘆</span>蝴蝶呵。你粉版花衣勝翦裁。蜂兒呵。你忒利害。甜口兒咋着細腰捱。燕兒呵。斬香泥弄影鉤簾內。鶯兒呵。溜笙歌警夢紗窗外。恰好個花間四友無拘礙。<span class="夾白">則陽世裡孩子們輕薄。</span>怕彈珠兒打的呆。扇梢兒撲的壞。不枉了你宜題入畫高人愛則教你翅挷兒展將春色鬧場來。</p>
        
        <p class="白"><span class="科">外</span>俺做蜂兒的不來。再來釘腫你個判官腦。<span class="科">淨</span>討打。<span class="科">外</span>可憐見小性命。<span class="科">淨</span>罷了。順風兒放去。快走。快走。<span class="科">噀氣介四人做各色飛下淨做向鬼門噓氣吷聲介丑帶旦上</span>天台有路難逢俺。地獄無情欲恨誰。女鬼見。<span class="科">淨擡頭背介</span>這女鬼到有幾分顏色。</p>
        
        <p class="曲"><span class="牌">天下樂</span>猛見了蕩地驚天女俊才。咍也麼咍。來俺裡來。<span class="科">旦叫苦介淨</span>血盆中叫苦觀自在。<span class="夾白"><span class="科">丑耳語介</span>判爺。權收做個後房夫人。<span class="科">淨</span>唗。有天條。擅用囚婦者斬。</span>則你那小鬼頭胡亂篩俺判官頭何處買。<span class="科">旦叫哎介淨回身</span>是不曾見他粉油頭忒弄色。</p>
        
        <p class="白">叫那女鬼上來。</p>
        
        <p class="曲"><span class="牌">那叱令</span>瞧了你潤風風粉腮。到花臺酒臺。溜些些短釵。過歌臺舞臺。笑微微美懷。住秦臺楚臺。因甚的病患來。是誰家嫡支派。這顏色不像似在泉臺。</p>
        
        <p class="白"><span class="科">旦</span>女囚不曾過人家。也不曾飲酒。是這般顏色。則為在南安府後花園梅樹之下。夢見一秀才。折柳一枝。要奴題詠。留連宛轉。甚是多情。夢醒來沈吟。題詩一首。他年若傍蟾宮客。不是梅邊是柳邊。為此感傷。壞了一命。<span class="科">淨</span>謊也。豈有一夢而亡之理。</p>
        
        <p class="曲"><span class="牌">鵲踏枝</span>一溜溜女嬰孩。夢兒裡能寧奈。誰曾掛圓夢招牌。誰和你拆字道白。咍也麼咍。那秀才何在。夢魂中曾見誰來。</p>
        
        <p class="白"><span class="科">旦</span>不曾見誰。則見朵花兒閃下來。好一驚。<span class="科">淨</span>喚取南安府後花園花神勘問。<span class="科">丑叫介末花神上</span>紅雨數番春落魄。山香一曲女消魂。老判大人請了。<span class="科">舉手介淨</span>花神。這女鬼說是後花園一夢。為花飛驚閃而亡。可是。<span class="科">末</span>是也。他與秀才夢的纏綿。偶爾落花驚醒。這女子慕色而亡。<span class="科">淨</span>敢便是你花神假充秀才。誤人家女子。<span class="科">末</span>你說俺着甚迷他來。<span class="科">淨</span>你說俺陰司裡不知呵。</p>
        
        <p class="曲"><span class="牌">後庭花滾</span>但尋常春自在。恁司花忒弄乖。眨眼兒偷元氣。艷樓臺。克性了費春工。淹酒債。恰好九分態你要做十分顏色。<span class="夾白">數着你那胡弄的花色兒來。<span class="科">末</span>便數來。碧桃花。<span class="科">淨</span></span>他惹天台。<span class="夾白"><span class="科">末</span>紅梨花。<span class="科">淨</span></span>扇妖怪。<span class="夾白"><span class="科">末</span>金錢花。<span class="科">淨</span></span>下的財。<span class="夾白"><span class="科">末</span>繡球花。<span class="科">淨</span></span>結的綵。<span class="夾白"><span class="科">末</span>芍藥花。<span class="科">淨</span></span>心事諧。<span class="夾白"><span class="科">末</span>木筆花。<span class="科">淨</span></span>寫明白。<span class="夾白"><span class="科">末</span>水菱花。<span class="科">淨</span></span>宜鏡臺。<span class="夾白"><span class="科">末</span>玉簪花。<span class="科">淨</span></span>堪插戴。<span class="夾白"><span class="科">末</span>薔薇花。<span class="科">淨</span></span>露渲腮。<span class="夾白"><span class="科">末</span>臘梅花。<span class="科">淨</span></span>春點額。<span class="夾白"><span class="科">末</span>翦春花。<span class="科">淨</span></span>羅袂裁。<span class="夾白"><span class="科">末</span>水仙花。<span class="科">淨</span></span>把綾襪踹。<span class="夾白"><span class="科">末</span>燈籠花。<span class="科">淨</span></span>紅影篩。<span class="夾白"><span class="科">末</span>𨢬<a epub:type="noteref" href="#char07"><sup>註</sup></a>醾花。<span class="科">淨</span></span>春醉態。<span class="夾白"><span class="科">末</span>金盞花。<span class="科">淨</span></span>做合巹杯。<span class="夾白"><span class="科">末</span>錦帶花。<span class="科">淨</span></span>做裙褶帶。<span class="夾白"><span class="科">末</span>合懽花。<span class="科">淨</span></span>頭懶擡。<span class="夾白"><span class="科">末</span>楊柳花。<span class="科">淨</span></span>腰恁擺。<span class="夾白"><span class="科">末</span>凌霄花。<span class="科">淨</span></span>陽壯的咍。<span class="夾白"><span class="科">末</span>辣椒花。<span class="科">淨</span></span>把陰熱窄。<span class="夾白"><span class="科">末</span>含笑花。<span class="科">末</span></span>情要來。<span class="夾白"><span class="科">末</span>紅葵花。<span class="科">淨</span></span>日得他愛。<span class="夾白"><span class="科">末</span>女蘿花。<span class="科">淨</span></span>纏的歪。<span class="夾白"><span class="科">末</span>紫薇花。<span class="科">淨</span></span>癢的怪。<span class="夾白"><span class="科">末</span>宜男花。<span class="科">淨</span></span>人美懷。<span class="夾白"><span class="科">末</span>丁香花。<span class="科">淨</span></span>結半躧。<span class="夾白"><span class="科">末</span>荳蔻花。<span class="科">淨</span></span>含着胎。<span class="夾白"><span class="科">末</span>奶子花。<span class="科">淨</span></span>摸着奶。<span class="夾白"><span class="科">末</span>梔子花。<span class="科">淨</span></span>知趣乖。<span class="夾白"><span class="科">末</span>奈子花。<span class="科">淨</span></span>恣情奈。<span class="夾白"><span class="科">末</span>枳殼花。<span class="科">淨</span></span>好處揩。<span class="夾白"><span class="科">末</span>海棠花。<span class="科">淨</span></span>春困怠。<span class="夾白"><span class="科">末</span>孩兒花。<span class="科">淨</span></span>呆笑孩。<span class="夾白"><span class="科">末</span>姊妹花。<span class="科">淨</span></span>偏妒色。<span class="夾白"><span class="科">末</span>水紅花。<span class="科">淨</span></span>了不開。<span class="夾白"><span class="科">末</span>瑞香花。<span class="科">淨</span></span>誰要採。<span class="夾白"><span class="科">末</span>旱蓮花。<span class="科">淨</span></span>憐再來。<span class="夾白"><span class="科">末</span>石榴花。<span class="科">淨</span></span>可留得在。幾莊兒你自猜。哎。把天公無計策。你道為甚麼流動了女裙釵。剗地裡牡丹亭。又把他杜鵑花魂魄灑。</p><aside epub:type="footnote" id="char07"><p>「⿰酉荼」</p></aside>
        
        <p class="白"><span class="科">末</span>這花色花樣都是天公定下來的。小神不過遵奉欽差。豈有故意勾人之理。且看多少女色。那有玩花而亡。<span class="科">淨</span>你說自來女色。沒有玩花而亡。數你聽着。</p>
        
        <p class="曲"><span class="牌">寄生草</span>花把青春賣。花生錦繡災。有一箇夜舒蓮扯不住留仙帶。一箇海棠絲翦不斷香囊怪。一箇瑞香風趕不上非煙在。你道花容那箇玩花亡。可不道你這花神罪業隨花敗。</p>
        
        <p class="白"><span class="科">末</span>花神知罪。今後再不開花了。<span class="科">淨</span>花神。俺這裡已發落過花間四友。付你收管。這女囚慕色而亡。也貶在鶯燕隊裡去罷。<span class="科">末</span>稟老判。此女犯乃夢中之罪。如曉風殘月。且他父親為官清正。單生一女。可以躭饒。<span class="科">淨</span>父親是何人。<span class="科">旦</span>父親杜寶知府。今陞淮揚總制之職。<span class="科">淨</span>千金小姐哩。也罷。杜老先生分上。當奏過天庭。再行議處。<span class="科">旦</span>就煩恩官替女犯查查。怎生有此傷感之事。<span class="科">淨</span>這事情。註在斷腸簿上。<span class="科">旦</span>勞再查女犯的丈夫。還是姓柳姓梅。<span class="科">淨</span>取婚姻簿查來。<span class="科">作背查介</span>是。有個柳夢梅。乃新科狀元也。妻杜麗娘。前係幽歡。後成明配。相會在紅梅觀中。不可泄漏。<span class="科">回介</span>有此人。和你姻緣之分。我今放你出了枉死城。隨風遊戲。跟尋此人。<span class="科">末</span>杜小姐。拜了老判。<span class="科">旦叩頭介</span>拜謝恩官。重生父母。則俺那爹娘在揚州。可能彀一見。<span class="科">淨</span>使得。</p>
        
        <p class="曲"><span class="牌">么篇</span>他陽祿還長在。陰司數未該。噤煙花一種春無賴。近柳梅一處情無外。望椿萱一帶天無礙。則這水玻璃堆起望鄉臺。可哨見紙銅錢夜市揚州界。</p>
        
        <p class="白">花神。可引他望鄉臺隨意觀玩。<span class="科">旦隨末登臺望揚州哭介</span>那是揚州。俺爹爹奶奶呵。待飛將去。<span class="科">末扯住介</span>還不是你去的時節。<span class="科">淨</span>下來聽分付。功曹給一紙遊魂路引去。花神。休壞了他的肉身也。<span class="科">旦</span>謝恩官。</p>
        
        <p class="曲"><span class="牌">賺尾</span><span class="科">淨</span>欲火近乾柴。且留的青山在。不可被雨打風吹日曬。則許你傍月依星將天地拜。一任你魂魄來回。脫了獄省的勾牌。接着活免的投胎。那花間四友你差排。叫鶯窺燕猜。倩蜂媒蝶採。敢守的那破棺星圓夢那人來。</p>
        
        <p class="白"><span class="科">下末</span>小姐。回後花園去來。</p>
        
        <p class="落詩">醉斜烏帽髮如絲。<br />盡日靈風不滿旗。<br />年年檢點人間事。<br />為待蕭何作判司。</p>
        
        <h2 id=ch24 class="chapter"><span class="齣題">第二十四齣　拾畫</span></h2>
        
        <p class="曲"><span class="牌">金瓏璁</span><span class="科">生上</span>驚春誰似我。客途中都不問其他。風吹綻蒲桃褐。雨淋殷杏子羅。今日晴和。曬衾單兀自有殘雲渦。</p>
        
        <p class="白">脈脈梨花春院香。一年愁事費商量。不知柳思能多少。打迭腰肢鬭沈郎。小生臥病梅花觀中。喜得陳友知醫。調理痊可。則這幾日間。春懷鬱悶。何處忘憂。早是老姑姑到也。</p>
        
        <p class="曲"><span class="牌">一落索</span><span class="科">淨上</span>無奈女冠何。識的書生破。知他何處夢兒多。每日價欠伸千個。</p>
        
        <p class="白">秀才安穩。<span class="科">生</span>日來病患較些。悶坐不過。偌大梅花觀。少甚園亭消遣。<span class="科">淨</span>此後有花園一座。雖然亭榭荒蕪。頗有寒花點綴。則留散悶。不許傷心。<span class="科">生</span>怎的得傷心也。<span class="科">淨嘆介</span>是這般說。你自去遊便了。從西廊轉畫牆而去。百步之外。便是籬門。三里之遙。都為池館。你盡情玩賞。竟日消停。不索老身陪去也。名園隨客到。幽恨少人知。<span class="科">下生</span>既有後花園。就此迤邐而去。<span class="科">行介</span>這是西廊下了。<span class="科">行介</span>好個蔥翠的籬門。倒了半架。<span class="科">嘆介</span>
        
        </p><p class="詩"><span class="牌">集唐</span><br />憑闌仍是玉闌干。四面牆垣不忍看。<br />想得當時好風月。萬條煙罩一時乾。</p>
        
        <p class="白"><span class="科">到介</span>呀。偌大一個園子也。</p>
        
        <p class="曲"><span class="牌">好事近</span>則見風月暗消磨。畫牆西正南側左。<span class="科">跌介</span>蒼苔滑擦。倚逗着斷垣低垛。因何。蝴蝶門兒落合。<span class="夾白">原來以前遊客頗盛。題名在竹林之上。</span>客來過。年月偏多。刻畫盡琅玕千個。<span class="夾白">咳。</span>早則是寒花遶砌。荒草成窠。</p>
        
        <p class="白">怪哉。一個梅花觀。女冠之流怎起的這座大園子。好疑惑也。便是這流水呵。</p>
        
        <p class="曲"><span class="牌">錦纏道</span>門兒鎖。放着這武陵源一座。恁好處教頹墮。斷煙中見水閣摧殘畫船拋躲。冷鞦韆尚掛下裙拖。又不是經曾兵火。似這般狼藉呵。敢斷腸人遠傷心事多。待不關情麼。恰湖山石畔留着你打磨陀。</p>
        
        <p class="白">好一座山子哩。<span class="科">窺介</span>呀。就裡一個小匣兒。待把左側一峰靠着。看是何物。<span class="科">作石倒介</span>呀。是個檀香匣兒。<span class="科">開匣看畫介</span>呀。一幅觀世音喜相。善哉善哉。待小生捧到書館。頂禮供養。強如埋在此中。</p>
        
        <p class="曲"><span class="牌">千秋歲</span><span class="科">捧合回介</span>小嵯峨。壓的旃檀合。便做了好相觀音俏樓閣。片石峰前。那片石峰前。多則是飛來石三生因果。請將去罏煙上過。頭納地添燈火。照的他慈悲我。俺這裡盡情供養。他於意云何。</p>
        
        <p class="白"><span class="科">到介</span>到了觀中。且安置閣兒上。擇日展禮。<span class="科">淨上</span>柳相公多早了。</p>
        
        <p class="曲"><span class="牌">尾聲</span><span class="夾白"><span class="科">生</span>姑姑。</span>一生為客恨情多。過冷澹園林日午𣨎<a epub:type="noteref" href="#char08"><sup>註</sup></a>。<span class="夾白">老姑姑。你道不許傷心。</span>你為俺再尋一個定不傷心何處可。</p><aside epub:type="footnote" id="char08"><p>「⿰歹坐」</p></aside>
        
        <p class="落詩">僻居雖愛近林泉。<br />早是傷春夢雨天。<br />何處邈將歸畫府。<br />三峰花半碧堂懸。</p>
        
        <h2 id=ch25 class="chapter"><span class="齣題">第二十五齣　憶女</span></h2>
        
        <p class="曲"><span class="牌">玩仙燈</span><span class="科">貼上</span>睹物懷人。人去物華銷盡。道的個仙果難成。名花易隕。<span class="科">嘆介</span>恨蘭昌殉葬無因。收拾起燭灰香燼。</p>
        
        <p class="白">自家杜府春香是也。跟隨公相夫人到揚州。小姐去世。將次三年。俺看老夫人那一日不作念。那一日不悲啼。縱然老相公暫時寬解。怎散真愁。莫說老夫人。便是俺春香。想起小姐平常恩養。病裡言詞。好不傷心也。今乃小姐生忌之辰。老夫人分付香燈。遙望南安澆奠。早已安排。夫人有請。</p>
        
        <p class="曲"><span class="牌">前腔</span><span class="科">老旦上</span>地老天昏。沒處把老娘安頓。思量起舉目無親。招魂有盡。<span class="夾白"><span class="科">哭介</span>我的麗娘兒也。</span>在天涯老命難存。割斷的肝腸寸寸。</p>
        
        <p class="誦"><span class="牌">蘇幕遮</span>嶺雲沈。關樹杳。<span class="科">貼</span>春思無憑。斷送人年少。<span class="科">老</span>子母千迴腸斷繞。繡夾書囊。尚帶餘香嫋。　　<span class="科">貼</span>瑞煙清。銀燭皎。<span class="科">老</span>繡佛靈辰。血淚風前禱。<span class="科">哭介合</span>萬里招魂魂可到。則願的人天。淨處超生早。</p>
        
        <p class="白"><span class="科">老</span>春香。自從小姐亡後。俺皮骨空存。肝腸痛盡。但見他讀殘書本。繡罷花枝。斷粉零香。餘簪棄履。觸處無非淚眼。見之總是傷心。算來一去三年。又是生辰之日。心香奉佛。淚燭澆天。分付安排。想已齊備。<span class="科">貼</span>夫人。就此望空頂禮。<span class="科">老拜介</span></p>
        
        <p class="詩"><span class="牌">集唐</span><br />微香冉冉淚娟娟。酒滴香灰似去年。<br />四尺孤墳何處是。南方歸去再生天。</p>
        
        <p class="白">杜安撫之妻甄氏。敬為亡女生辰。頂禮佛爺。願得杜麗娘皈依佛力。早早生天。<span class="科">起介</span>春香。禱告了佛王。不免將此茶飯。澆奠小姐。</p>
        
        <p class="曲"><span class="牌">香羅帶</span>麗娘何處墳。問天難問。夢中相見得眼兒昏。則聽的叫娘的聲和韻也。驚跳起。猛回身。則見陰風幾陣殘燈暈。<span class="科">哭介</span>俺的麗娘人兒也。你怎拋下的萬里無兒白髮親。<span class="科">貼拜介</span></p>
        
        <p class="曲"><span class="牌">前腔</span>名香叩玉真。受恩無盡。賞春香還是你舊羅裙。<span class="夾白"><span class="科">起介</span>小姐臨去之時。分付春香。長叫喚一聲。今日叫他小姐。小姐呵。</span>叫的一聲聲小姐可曾聞也。<span class="科">老旦貼哭介合</span>想他那情切。那傷神。恨天天生割斷俺娘兒直恁忍。<span class="科">貼回介</span>俺的小姐人兒也。你可還向這舊宅裡重生何處身。</p>
        
        <p class="白"><span class="科">跪介</span>稟老夫人。人到中年。不堪哀毀。小姐難以生易死。夫人無以死傷生。且自調養尊年。與老相公同享富貴。<span class="科">老哭介</span>春香。你可知老相公年來因少男兒。常有娶小之意。止因小姐承歡膝下。百事因循。如今小姐喪亡。家門無托。俺與老相公悶懷相對。何以為情。天呵。<span class="科">貼</span>老夫人。春香愚不諫賢。依夫人所言。既然老相公有娶小之意。不如順他。收下一房。生子為便。<span class="科">老</span>春香。你見人家庶出之子。可如親生。<span class="科">貼</span>春香但蒙夫人收養尚且非親是親。夫人肯將庶出看成。豈不無子有子。<span class="科">老</span>好話。好話。</p>
        
        <p class="落詩">曾伴殘娥到女兒。<br />白楊今日幾人悲。<br />須知此恨消難得。<br />淚滴寒塘蕙草時。</p>
        
        <h2 id=ch26 class="chapter"><span class="齣題">第二十六齣　玩真</span></h2>
        
        <p class="白"><span class="科">生上</span>芭蕉葉上雨難留。芍藥梢頭風欲收。畫意無明偏着眼。春光有路暗擡頭。小生客中孤悶。閒遊後園。湖山之下。拾得一軸小畫。似是觀音大士。寶匣莊嚴。風雨淹旬。未能展視。且喜今日晴和。瞻禮一會。<span class="科">開匣展畫介</span></p>
        
        <p class="曲"><span class="牌">黃鶯兒</span>秋影掛銀河。展天身自在波。諸般好相能停妥。他真身在補陀咱海南人遇他。<span class="科">想介</span>甚威光不上蓮花座。再延俄。怎湘裙直下。一對小凌波。</p>
        
        <p class="白">是觀音。怎一對小腳兒。待俺端詳一會。</p>
        
        <p class="曲"><span class="牌">二郎神慢</span>些兒個。畫圖中影兒則度。<span class="夾白">着了。</span>敢誰書館中弔下幅小嫦娥。畫的這俜停倭妥。<span class="夾白">是嫦娥。一發該頂戴了。</span>問嫦娥折桂人有我。<span class="夾白">可是嫦娥。</span>怎影兒外沒半架祥雲托。樹皴兒又不似桂叢花瑣。<span class="夾白">不是觀音。又不是嫦娥。人間那得有此。</span>成驚愕。似曾相識向俺心頭摸。</p>
        
        <p class="白">待我瞧。是畫工臨的。還是美人自手描的。</p>
        
        <p class="曲"><span class="牌">鶯啼序</span>問丹青何處嬌娥。片月影光生豪末。似恁般一個人兒。早見了百花低躲。總天然意態難模。誰近得把春雲淡破。<span class="夾白">想來畫工怎能到此。</span>多敢他。自己能描會脫。</p>
        
        <p class="白">且住。細觀他幀首之上。小字數行。<span class="科">看介</span>呀。原來絕句一首。<span class="科">念介</span></p>
        
        <p class="詩">近睹分明似儼然。遠觀自在若飛仙。<br />他年得傍蟾宮客。不在梅邊在柳邊。</p>
        
        <p class="白">呀。此乃人間女子行樂圖也。何言不在梅邊在柳邊。奇哉。怪事哩。</p>
        
        <p class="曲"><span class="牌">集賢賓</span>望關山梅嶺天一抹。怎知俺柳夢梅過。得傍蟾宮知怎麼。待喜呵端詳停和。俺姓名兒直麼。費嫦娥定奪。打摩訶。敢則是夢魂中真個。</p>
        
        <p class="白">好不回盼小生。</p>
        
        <p class="曲"><span class="牌">黃鶯兒</span>空影落纖蛾。動春蕉散綺羅。春心只在眉間鎖。春山翠拖。春煙淡和。相看四目誰輕可。恁橫波。來迴顧影。不住的眼兒睃。</p>
        
        <p class="白">卻怎半枝青梅在手。活似提掇小生一般。</p>
        
        <p class="曲"><span class="牌">鶯啼序</span>他青梅在手詩細哦。逗春心一點蹉跎。小生待畫餅充飢。小姐似望梅止渴。<span class="夾白">小姐。小姐。</span>未曾開半點麼荷。含笑處朱唇淡抹。暈情多。如愁欲語只少口氣兒呵。</p>
        
        <p class="白">小娘子畫似崔徽。詩如蘇蕙。行書逼真魏夫人。小子雖則典雅。怎到得這小娘子。驀地相逢。不免步韻一首。<span class="科">題介</span>丹青妙處卻天然。不是天仙即地仙。欲傍蟾宮人近遠。恰些春在柳梅邊。</p>
        
        <p class="曲"><span class="牌">簇御林</span>他能綽斡。會寫作。秀入江山人唱和。<span class="夾白">待小生狠狠叫他幾聲。美人。美人。姐姐。姐姐。</span>向真真啼血你知麼。叫的你噴啑似天花唾。動凌波。盈盈欲下。不見影兒那。</p>
        
        <p class="白">咳。俺孤單在此。少不得將小娘子畫像。早晚玩之拜之叫之贊之。</p>
        
        <p class="曲"><span class="牌">尾聲</span>拾的個人兒先慶賀。敢柳和梅有些瓜葛。<span class="夾白">小姐。小姐。則怕你</span>有影無形看殺我。</p>
        
        <p class="落詩">不須一向恨丹青。<br />堪把長懸在戶庭。<br />惆悵題詩柳中隱。<br />添成春醉轉難醒。</p>
        
        <h2 id=ch27 class="chapter"><span class="齣題">第二十七齣　魂遊</span></h2>
        
        <p class="曲"><span class="牌">掛真兒</span><span class="科">淨石道姑上</span>臺殿重重春色上。碧雕闌映帶銀塘。撲地香騰。歸天磬響。細展度人經藏。</p>
        
        <p class="詩"><span class="牌">集唐</span><br />幾年紅粉委黃泥。十二峰頭月欲低。<br />折得玫瑰花一朵。東風吹上窈娘堤。</p>
        
        <p class="白">俺老道姑看守杜小姐墳庵。三年之上。擇取吉日。替他開設道場。超生玉界。早已門外豎立招旛。看有何人來到。</p>
        
        <p class="曲"><span class="牌">太平令</span><span class="科">貼小道姑丑徒弟上</span>嶺路江鄉。一片彩雲扶月上。羽衣青鳥閒來往。<span class="夾白"><span class="科">丑</span>天晚。梅花觀歇了罷。</span>南枝外有鵲爐香。</p>
        
        <p class="白">小道姑乃韶陽郡碧雲庵主是也。遊方到此。見他莊嚴旛引。榜示道場。恰好登壇。共成好事。<span class="科">見介</span></p>
        
        <p class="詩"><span class="牌">集唐</span><br /><span class="科">貼</span>大羅天上柳煙含。<span class="科">淨</span>你毛節朱旛倚石龕。<br /><span class="科">貼</span>見向溪山求住處。<span class="科">淨</span>好哩。你半垂檀袖學通參。</p>
        
        <p class="白">小姑姑。從何而至。<span class="科">貼</span>從韶陽郡來。暫此借宿。<span class="科">淨</span>西頭房兒。有個嶺南柳相公養病。則下廂房可矣。<span class="科">貼</span>多謝了。敢問今夕道場。為何而設。<span class="科">淨嘆介</span>則為杜衙小姐去三年。待與招魂上九天。<span class="科">貼</span>這等呵。清蘸壇場今夜好。敢將香火助真仙。<span class="科">淨</span>這等卻好。<span class="科">內鳴鐘鼓介眾</span>請老師兄拈香。<span class="科">淨</span>南斗注生真妃。東岳受生夫人殿下。<span class="科">拈香拜介</span></p>
        
        <p class="曲"><span class="牌">孝南歌</span>鑽新火。點妙香。虔誠為因杜麗娘。<span class="科">眾拜</span>香靄繡旛幢。細樂風微颺。<span class="夾白">仙真呵。</span>威光無量。把一點香魂。早度人天上。怕未盡凡心。他再作人身想。做兒郎。做女郎。願他永成雙。再休似少年亡。</p>
        
        <p class="白"><span class="科">淨</span>想起小姐生前愛花而亡。今日折得殘梅。安在淨瓶供養。<span class="科">拜神主介</span></p>
        
        <p class="曲"><span class="牌">前腔</span>瓶兒淨。春凍陽。殘梅半枝紅蠟裝。<span class="夾白">小姐呵。</span>你香夢與誰行。情神忒孤往。<span class="夾白"><span class="科">眾</span>老師兄。你說淨瓶像什麼。殘梅像什麼。<span class="科">淨</span></span>這瓶兒空像。世界包藏。身似殘梅樣。有水無根。尚作餘香想。<span class="夾白"><span class="科">眾</span>小姐。你受此供呵。</span>教你肌骨涼。魂魄香。肯回陽。再住這梅花帳。</p>
        
        <p class="白"><span class="科">內風響介淨</span>奇哉。怪哉。冷窣窣一陣風打旋也。<span class="科">內鳴鐘介眾</span>這晚齋時分。且喫了齋。收拾道場。正是曉鏡拋殘無定色。晚鐘敲斷步虛聲。<span class="科">眾下</span></p>
        
        <p class="曲"><span class="牌">水紅花</span><span class="科">魂旦作鬼聲掩袖上</span>則下得望鄉臺如夢俏魂靈。夜熒熒。墓門人靜。<span class="科">內犬吠旦驚介</span>原來是賺花陰小犬吠春星。冷冥冥。梨花春影。<span class="夾白">呀。轉過牡丹亭。芍藥闌。都荒廢盡。爹娘去了三年也。<span class="科">泣介</span></span>傷感煞斷垣荒逕。望中何處也鬼燈青。<span class="科">聽介</span>兀的有人聲也囉。</p>
        
        <p class="誦"><span class="牌">添字昭君怨</span>昔日千金小姐。今日水流花謝。這淹淹惜惜杜陵花。太虧他。　　生性獨行無那。此夜星前一個。生生死死為情多。奈情何。</p>
        
        <p class="白">奴家杜麗娘女魂是也。只為癡情慕色。一夢而亡。湊的十殿閻君。奉旨裁革。無人發遣。女監三年。喜遇老判哀憐放假。趁此月明風細。隨喜一番。呀。這是書齋後園。怎做了梅花庵觀。好感傷人也。</p>
        
        <p class="曲"><span class="牌">小桃紅</span>咱一似斷腸人和夢醉初醒。誰償咱殘生命也。雖則鬼叢中姊妹不同行。窣地的把羅衣整。這影隨形。風沈露。雲暗斗。月勾星。都是我魂遊境也。到的這花影初更。<span class="科">內作丁冬聲旦驚介</span>一霎價心兒瘮。原來是弄風鈴臺殿冬丁。</p>
        
        <p class="白">好一陣香也。</p>
        
        <p class="曲"><span class="牌">下山虎</span>我則見香煙隱隱。燈火熒熒<span class="夾白">呀。</span>鋪了些雲霞㡠。不由人打個讛掙。<span class="夾白">是那位神靈。原來是東岳夫人。南斗真妃。<span class="科">稽首介</span>仙真。仙真。杜麗娘鬼魂稽首。</span>魆魆地投明證明。好替俺朗朗的超生注生。<span class="夾白">再看這青詞上。原來就是石道姑在此住持。一壇齋意。度俺生天。道姑。道姑。我可也生受你呵。再瞧這淨瓶中。咳。便是俺那塚上殘梅哩。梅花呵。似俺杜麗娘半開而謝。好傷情也。</span>則為這斷鼓零鐘金字經。叩動俺黃粱境。俺向這地坼裡梅根迸幾程。透出些兒影。<span class="夾白"><span class="科">泣介</span>姑姑們這般志誠。若不留些蹤跡。怎顯的俺鑑知他。就將梅花散在經臺之上。<span class="科">散花介</span></span>抵甚麼一點香銷萬點情。</p>
        
        <p class="白">想起爹娘何處。春香何處也。呀。那邊廂有沈吟叫喚之聲。聽再來。<span class="科">內叫介</span>俺的姐姐呵。俺的美人呵。<span class="科">旦驚介</span>誰叫誰也。再聽。<span class="科">內又叫介旦嘆介</span></p>
        
        <p class="曲"><span class="牌">醉歸遲</span>生和死。孤寒命。有情人叫不出情人應。為甚麼不唱出你可人名姓。似俺孤魂獨趁。待誰來叫喚俺一聲。不分明。無倒斷。再俜停。<span class="夾白"><span class="科">內又叫介</span>咳。咳</span>敢邊廂甚麼書生。睡夢裡語言胡𠲮<a epub:type="noteref" href="#char09"><sup>註</sup></a>。不由俺無情有情。湊着叫的人三聲兩聲。冷惺忪紅淚飄零。<span class="夾白">呀。</span>怕不是夢人兒梅卿柳卿<span class="夾白">俺</span>記着這花亭水亭。趁的這風清月清。則這鬼宿前程。盼得上三星四星。</p><aside epub:type="footnote" id="char09"><p>「⿰口巠」</p></aside>
        
        <p class="白">呀。待即行尋趁。奈斗轉參橫。不敢久停呵。</p>
        
        <p class="曲"><span class="牌">尾聲</span>為什麼閃搖搖春殿燈。<span class="夾白"><span class="科">內叫介</span>殿上響動。<span class="科">丑虛上望介又作風起介旦</span></span>一弄兒繡旛飄逈。則這幾點落花風是俺杜麗娘身後影。</p>
        
        <p class="白"><span class="科">作鬼聲下丑打照面驚叫介</span>師父們快來。快來。<span class="科">淨貼驚上</span>怎的大驚小怪。<span class="科">丑</span>則這燈影熒煌。躲着瞧時。見一位女神仙。袖拂花旛。一閃而去。怕也。怕也。<span class="科">淨</span>怎生模樣。<span class="科">丑打手勢介</span>這多高。這多大。俊臉兒。翠翹金鳳。紅裙綠襖。環珮玎璫。敢是真仙下降。<span class="科">淨</span>咳。這便是杜小姐生時樣子。敢是他有靈活現。<span class="科">貼</span>呀。你看經臺之上。亂糝梅花。奇也異也。大家再祝讖他一番。</p>
        
        <p class="曲"><span class="牌">憶多嬌</span><span class="科">眾</span>風滅了香。月倒廊。閃閃屍屍魂影兒涼。花落在春宵情易傷。願你早度天堂。早度天堂。免留滯他鄉故鄉。</p>
        
        <p class="白"><span class="科">貼</span>敢問杜小姐為何病亡。以何緣故。而來出現。</p>
        
        <p class="曲"><span class="牌">尾聲</span><span class="科">淨</span>休驚恍。免問當。收拾起樂器經堂。<span class="夾白">你聽波。</span>兀的冷窣窣珮環風還在迴廊那邊響。</p>
        
        <p class="落詩">心知不敢輒形相。<br />欲話因緣恐斷腸。<br />若使春風會人意。<br />也應知有杜蘭香。</p>
        
        <h2 id=ch28 class="chapter"><span class="齣題">第二十八齣　幽媾</span></h2>
        
        <p class="曲"><span class="牌">夜行船</span><span class="科">生上</span>瞥下天仙何處也影空濛似月籠沙。有恨徘徊。無言窨約。早是夕陽西下。</p>
        
        <p class="白">一片紅雲下太清。如花巧笑玉俜停。憑誰畫出生香面。對俺偏含不語情。小生自遇春容。日夜想念。這更闌時節。破些工夫。吟其珠玉。玩其精神。倘然夢裡相親。也當春風一度。<span class="科">展畫玩介</span>呀。你看美人呵。神含欲雨。眼注微波。真乃落霞與孤鶩齊飛。秋水共長天一色。</p>
        
        <p class="曲"><span class="牌">香遍滿</span>晚風吹下。武陵溪邊一縷霞。出托個人兒風韻殺。淨無瑕。明窗新絳紗。丹青小畫。又把一幅肝腸掛。</p>
        
        <p class="白">小姐。小姐。則被你想殺俺也。</p>
        
        <p class="曲"><span class="牌">懶畫眉</span>輕輕怯怯一個女嬌娃。楚楚臻臻像個宰相衙。想他春心無那對菱花含情自把春容畫。可想到有個拾翠人兒也逗着他。</p>
        
        <p class="曲"><span class="牌">二犯梧桐樹</span>他飛來似月華。俺拾的愁天大。<span class="夾白">常時夜夜對月而眠。這幾夜呵。</span>幽佳。嬋娟隱映的光輝殺。教俺迷留亂的心嘈雜。無夜無明怏着他若不為擎奇怕涴的丹青亞。待抱着你影兒橫榻。</p>
        
        <p class="白">想來小生定是有緣也。再將他詩句朗誦一番。<span class="科">念詩介</span></p>
        
        <p class="曲"><span class="牌">浣沙溪</span>拈詩話。對會家。柳和梅有分兒些。他春心迸出湖山罅。飛上煙綃萼綠華。<span class="夾白">則是禮拜他便了。<span class="科">拈香拜介</span></span>傒倖殺。對他臉暈眉痕心上搯。有情人不在天涯。</p>
        
        <p class="白">小生客居。怎勾姐姐風月中。片時相會也。</p>
        
        <p class="曲"><span class="牌">劉潑帽</span>恨單條不惹的雙魂化。做個畫屏中倚玉蒹葭。<span class="夾白">小姐呵。</span>你耳朵兒雲鬢月侵芽。可知他一些些都聽的俺傷情話。</p>
        
        <p class="曲"><span class="牌">秋夜月</span>堪笑咱說的來如戲耍。他海天秋月雲端掛。煙空翠影遙山抹。只許他伴人清暇。怎教人挑達。</p>
        
        <p class="曲"><span class="牌">東甌令</span>俺如念咒。似說法。石也要點頭天雨花。怎虔誠不降的仙娥下。是不肯輕行踏。<span class="科">內作風起按住畫介</span>待留仙怕殺風兒刮。黏嵌着錦邊牙。</p>
        
        <p class="白">怕刮損他。再尋個高手臨他一幅兒。</p>
        
        <p class="曲"><span class="牌">金蓮子</span>閒嘖牙怎能勾他威光水月生臨榻。怕有處相逢他自家。則問他許多情與春風畫意再無差。</p>
        
        <p class="白">再把燈細看他一會。<span class="科">照介</span></p>
        
        <p class="曲"><span class="牌">隔尾</span>敢人世上似這天真多則假<span class="夾白"><span class="科">內作風吹燈介生</span>好一陣冷風襲人也。</span>險些兒誤丹青風影落燈花。<span class="夾白">罷了。</span>則索睡掩紗窗去夢他。</p>
        
        <p class="白"><span class="科">生睡介魂旦上</span>泉下長眠夢不成。一生餘得許多情。魂隨月下丹青引。人在風前嘆息聲。妾身杜麗娘鬼魂是也。為花園一夢。想念而終。當時自畫春容。埋于太湖石下。題有他年得傍蟾宮客。不是梅邊是柳邊。誰想遊魂觀中。幾晚聽見東房之內。一個書生。高聲低叫。俺的姐姐。俺的美人。那聲音哀楚。動俺心魂。悄然驀入他房中。則見高掛起一軸小畫。細玩之。便是奴家遺下春容。後面和詩一首。觀其名字。則嶺南柳夢梅也。梅邊柳邊。豈非前定乎。因而告過了冥府判君。趁此良宵。完其前夢。想起來好苦也。</p>
        
        <p class="曲"><span class="牌">朝天懶</span>怕的是粉冷香銷泣絳紗。又到的高唐館。玩月華。猛回頭羞颯髻兒𩮎<a epub:type="noteref" href="#char02"><sup>註</sup></a>。自擎拿。<span class="夾白">呀。前面是他房頭了。</span>怕桃源路徑行來詫。再得俄旋試認他。</p><aside epub:type="footnote" id="char02"><p>「⿱髟查」</p></aside>
        
        <p class="白"><span class="科">生睡中念詩介</span>他年若傍蟾宮客。不是梅邊是柳邊。我的姐姐呵。<span class="科">旦聽打悲介</span></p>
        
        <p class="曲"><span class="牌">前腔</span>是他叫喚的傷情咱淚雨麻。把我殘詩句。沒爭差。<span class="夾白">難道還未睡呵。<span class="科">瞧介生又叫介旦</span></span>他原來睡屏中作念猛嗟呀。省諠譁。我待敲彈翠竹窗櫳下。<span class="科">內作驚醒叫姐姐介旦悲介</span>待展香魂去近他。</p>
        
        <p class="白"><span class="科">生</span>呀。戶外敲竹之聲。是風是人。<span class="科">旦</span>有人。<span class="科">生</span>這咱時節有人。敢是老姑姑送茶。免勞了。<span class="科">旦</span>不是。<span class="科">生</span>敢是遊方的小姑姑麼。<span class="科">旦</span>不是。<span class="科">生</span>好怪。好怪。又不是小姑姑。再有誰。待我啟門而看。<span class="科">開門看介</span></p>
        
        <p class="曲"><span class="牌">玩仙燈</span>呀。何處一嬌娃。艷非常使人驚詫。</p>
        
        <p class="白"><span class="科">旦作笑閃入生急掩門旦斂衽整容見介</span>秀才萬福。<span class="科">生</span>小娘子到來。敢問尊前何處。因何夤夜至此。<span class="科">旦</span>秀才。你猜來。</p>
        
        <p class="曲"><span class="牌">紅衲襖</span><span class="科">生</span>莫不是莽張騫犯了你星漢槎。莫不是小梁清夜走天曹罰。<span class="夾白"><span class="科">旦</span>這都是天上仙人。怎得到此。<span class="科">生</span></span>是人家彩鳳暗隨鴉。<span class="科">旦搖頭介生</span>敢甚處裡綠楊曾繫馬。<span class="夾白"><span class="科">旦</span>不曾一面。<span class="科">生</span></span>若不是認陶潛眼挫的花。敢則是走臨邛道數兒差。<span class="夾白"><span class="科">旦</span>非差。<span class="科">生</span>想是求燈的。</span>可是你夜行無燭也。因此上待要紅袖分燈向碧紗。</p>
        
        <p class="曲"><span class="牌">前腔</span><span class="科">旦</span>俺不為度仙香空散花。也不為讀書燈閒濡蠟。俺不似趙飛卿舊有瑕。也不似卓文君新守寡。秀才呵。你也曾隨蝶夢迷花下。<span class="夾白"><span class="科">生想介</span>是當初曾夢來。<span class="科">旦</span></span>俺因此上弄鶯簧赴柳衙。若問俺妝臺何處也。<span class="夾白">不遠哩。</span>剛則在宋玉東鄰第幾家。</p>
        
        <p class="白"><span class="科">生作想介</span>是了。曾後花園轉西。夕陽時節。見小娘子走動哩。<span class="科">旦</span>便是了。<span class="科">生</span>家下有誰。</p>
        
        <p class="曲"><span class="牌">宜春令</span><span class="科">旦</span>斜陽外。芳草涯。再無人有伶仃的爹媽。奴年二八。沒包彈風藏葉裡花。為春歸惹動嗟呀。瞥見你風神俊雅。無他。待和你翦燭臨風。西窗閒話。</p>
        
        <p class="白"><span class="科">生背介</span>奇哉。奇哉。人間有此艷色。夜半無故而遇明月之珠。怎生發付。</p>
        
        <p class="曲"><span class="牌">前腔</span>他驚人艷。絕世佳。閃一笑風流銀蠟。月明如乍。問今夕何年星漢槎。金釵客寒夜來家。玉天仙人間下榻。<span class="科">背介</span>知他。知他是甚宅眷的孩兒。這迎門調法。</p>
        
        <p class="白">待小生再問他。<span class="科">回介</span>小娘子夤夜下顧小生。敢是夢也。<span class="科">旦笑介</span>不是夢。當真哩。還怕秀才未肯容納。<span class="科">生</span>則怕未真。果然美人見愛。小生喜出望外。何敢卻乎。<span class="科">旦</span>這等。真個盼着你了。</p>
        
        <p class="曲"><span class="牌">耍鮑老</span>幽谷寒涯。你為俺催花連夜發。俺全然未嫁。你個中知察。拘惜的好人家。牡丹亭嬌恰恰。湖山畔羞答答。讀書窗淅喇喇。良夜省陪茶。清風明月知無價。</p>
        
        <p class="曲"><span class="牌">滴滴金</span><span class="科">生</span>俺驚魂化。睡醒時涼月些些。陡地榮華。敢則是夢中巫峽。虧殺你走花陰不害些兒怕。點蒼苔不溜些兒滑。背萱親不受些兒嚇。認書生不着些兒差。你看斗兒斜。花兒亞。如此夜深花睡罷。笑咖咖。吟哈哈。風月無加。把他艷軟香嬌做意兒耍。下的虧他。便虧他則半霎。</p>
        
        <p class="白"><span class="科">旦</span>妾有一言相懇。望郎恕責。<span class="科">生笑介</span>賢卿有話。但說無妨。<span class="科">旦</span>妾千金之軀。一旦付與郎矣。勿負奴心。每夜得共枕席。平生之願足矣。<span class="科">生笑介</span>賢卿有心戀于小生。小生豈敢忘于賢卿乎。<span class="科">旦</span>還有一言。未至雞鳴。放奴回去。秀才休送。以避曉風。<span class="科">生</span>這都領命。只問姐姐貴姓芳名。</p>
        
        <p class="曲"><span class="牌">意不盡</span><span class="科">旦嘆介</span>少不得花有根元玉有芽。待說時惹的風聲大。<span class="夾白"><span class="科">生</span>以後准望賢卿逐夜而來。<span class="科">旦</span></span>秀才。且和俺點勘春風這第一花。</p>
        
        <p class="落詩">浩態狂香昔未逢。<br />月斜樓上五更鐘。<br />朝雲夜入無雲處。<br />神女知來第幾峰。</p>
        
        <h2 id=ch29 class="chapter"><span class="齣題">第二十九齣　旁疑</span></h2>
        
        <p class="曲"><span class="牌">步步嬌</span><span class="科">淨扮老道姑上</span>女冠兒生來出家相。無對向沒生長。守着三清像。換水添香。鐘鳴鼓響。赤緊的是那走方娘。弄虛花扯閒帳。</p>
        
        <p class="白">世事難拚一個信。人情常帶三分疑。杜老爺為小姐刱下這座梅花觀。着俺看守三年。水清石見。無半點瑕疵。止因陳教授老狗。引下個嶺南柳秀才。東房養病。前幾日到後花園回來。悠悠漾漾的。着鬼着魅一般。俺已疑惑了。湊着個韶陽小道姑。年方念八。頗有風情。到此雲遊。幾日不去。夜來柳秀才房裡。唧唧噥噥。聽的似女兒聲息。敢是小道姑瞞着我。去瞧那秀才。秀才逆來順受了。俺且待他來。打覷他一番。</p>
        
        <p class="曲"><span class="牌">前腔</span><span class="科">貼扮小道姑上</span>俺女冠兒俏的仙真樣。論舉止都停當。則一點情拋漾。步斗風前。吹笙月上。<span class="科">嘆介</span>古來仙女定成雙。恁生來寒乞相。</p>
        
        <p class="白"><span class="科">見介貼</span>常無欲以觀其妙。<span class="科">淨</span>常有欲以觀其竅。小姑姑。你昨夜遊方。遊到柳秀才房兒裡去。是竅是妙。<span class="科">貼</span>老姑姑。這話怎的起。誰看見來。<span class="科">淨</span>俺看見來。</p>
        
        <p class="曲"><span class="牌">剔銀燈</span>你出家人芙蓉淡妝。翦一片湘雲鶴氅。玉冠兒斜插笑生香。出落的十分情況。斟量。敢則向書生夜窗。迤逗的幽輝半牀。</p>
        
        <p class="白"><span class="科">貼</span>向那個書生。老姑姑。這話敢不中哩。</p>
        
        <p class="曲"><span class="牌">前腔</span>俺雖然年清試妝。洗凡心冰壺月朗。你怎生剝落的人輕相。比似你半老的佳人停當。<span class="夾白"><span class="科">淨</span>倒找起俺來。<span class="科">貼</span></span>你端詳。這女貞觀傍。可放着個書生話長。</p>
        
        <p class="白"><span class="科">淨</span>哎也。難道俺與書生有帳。這梅花觀你是雲遊道婆。他是雲遊秀才。你住的。偏他住不的。則是往常秀才夜靜高眠。則你到觀中。那秀才夜半開門。唧唧噥噥的。不共你說話。共誰來。扯你道錄司告去。<span class="科">扯介貼</span>便去。你將前官香火院。停宿外方遊棍。難道偏放過你。<span class="科">扯介</span></p>
        
        <p class="曲"><span class="牌">一封書</span><span class="科">末上</span>閒步白雲除。問柳先生何處居。扣梅花院主。<span class="科">見扯介</span>呀。怎兩個姑姑爭施主。玄牝同門道可道。怎不韞櫝而藏姑待姑。俺知道你是大姑。他是小姑。嫁的個彭郎港口無。</p>
        
        <p class="白"><span class="科">淨</span>先生不知。聽的柳秀才半夜開門。不住的唧噥。俺好意兒問這小姑。敢是你共柳秀才講話哩。這小姑則答應着誰共秀才講話來便罷。倒嘴骨弄的。說俺養着個秀才。陳先生。憑你說。誰引這秀才來。扯他道錄司明白去。俺是石的。<span class="科">貼</span>難道俺是水的。<span class="科">末</span>噤聲。壞了柳秀才體面。俺勸你。</p>
        
        <p class="曲"><span class="牌">前腔</span>教你姑徐徐。撒月招風實也虛。早則是者也之乎。那柳下先生君子儒。到道錄司牒你去俗還俗。敢儒流們笑你姑不姑。<span class="夾白"><span class="科">貼</span>正是不雅相。</span>好把冠子兒扶。水雲梳。裂了這仙衣四五銖。</p>
        
        <p class="白"><span class="科">淨</span>便依說開手罷。陳先生喫個齋去。<span class="科">末</span>待柳秀才在時又來。</p>
        
        <p class="曲"><span class="牌">尾聲</span>清絕處再踟躇。<span class="科">淚介</span>咳。糝東風窮淚撲疎疎。<span class="夾白">道姑。杜小姐墳兒可上去。<span class="科">淨</span>雨哩。<span class="科">末嘆介</span></span>則恨的鎖春寒這幾點杜鵑花下雨。</p>
        
        <p class="白"><span class="科">下淨貼弔場淨</span>陳老兒去了。小姑姑好嗻。<span class="科">貼</span>和你再打聽。誰和秀才說話來。</p>
        
        <p class="落詩">煙水何曾息世機。<br />高情雅淡世間稀。<br />隴山鸚鵡能言語。<br />亂向金籠說是非。</p>
        
        <h2 id=ch30 class="chapter"><span class="齣題">第三十齣　懽撓</span></h2>
        
        <p class="曲"><span class="牌">搗練子</span><span class="科">生上</span>聽漏下半更多。月影向中那。恁時節夜香燒罷麼。</p>
        
        <p class="白">一點猩紅一點金。十個春纖十個針。只因世上美人面。改盡人間君子心。俺柳夢梅是個讀書君子。一味志誠。止因北上南安。湊着東鄰西子。嫣然一笑。遂成暮雨之來。未是五更。便逐曉風而去。今宵有約。未知遲早。正是金蓮若肯移三寸。銀燭先教刻五分。則一件。姐姐若到。要精神對付他。偷盹一會。有何不可。<span class="科">睡介</span></p>
        
        <p class="曲"><span class="牌">稱人心</span><span class="科">魂旦上</span>冥途掙挫。要死卻心兒無那。也則為俺那人兒忒可。教他悶房頭守着閒燈火。<span class="科">入門介</span>呀。他端然睡磕。恁春寒也不把繡衾來摸。多應他祗候着我。<span class="夾白">待叫醒他。秀才。秀才。<span class="科">生醒介</span>姐姐。失敬也。<span class="科">起揖介</span></span>待整衣羅。遠遠相迎個。這二更天風露多。還則怕夜深花睡麼。<span class="科">旦</span>秀才。俺那裡長夜好難過。繾着你無眠清坐。</p>
        
        <p class="白"><span class="科">生</span>姐姐。你來的腳蹤兒恁輕是怎的。</p>
        
        <p class="詩"><span class="牌">集唐</span><br /><span class="科">旦</span>自然無跡又無塵。<span class="科">生</span>白日尋思夜夢頻。<br /><span class="科">旦</span>行到窗前知未寢。<span class="科">生</span>一心惟待月夫人。</p>
        
        <p class="白">姐姐。今夜來的遲些。</p>
        
        <p class="曲"><span class="牌">繡帶兒</span><span class="科">旦</span>鎮消停。不是俺閒情忒慢俄。那些兒忘卻俺懽哥。夜香殘。迴避了尊親。繡牀偎收拾起生活。停脫。順風兒斜將金佩拖。緊摘離百忙的淡妝明抹。</p>
        
        <p class="白"><span class="科">生</span>費你高情。則良夜無酒。奈何。<span class="科">旦</span>都忘了。俺攜酒一壺。花果二色。在楯欄之上。取來消遣。<span class="科">旦出取酒果花上生</span>生受了。是甚果。<span class="科">旦</span>青梅數粒。<span class="科">生</span>這花。<span class="科">旦</span>美人蕉。<span class="科">生</span>梅子酸似俺秀才。蕉花紅似俺姐姐。串飲一杯。<span class="科">共杯飲介</span></p>
        
        <p class="曲"><span class="牌">白練序</span><span class="科">旦</span>金荷。斟香糯。<span class="科">生</span>你醞釀春心玉液波。𢬵<a epub:type="noteref" href="#char06"><sup>註</sup></a>微酡。東風外翠香紅醱。<span class="科">旦</span>也摘不下奇花果。這一點蕉花和梅豆呵。君知麼。愛的人全風韻。花有根科。</p><aside epub:type="footnote" id="char06"><p>「⿰扌弃」</p></aside>
        
        <p class="曲"><span class="牌">醉太平</span><span class="科">生</span>細哦。這子兒花朵。似美人憔悴。酸子情多。喜蕉心暗展。一夜梅犀點污。如何酒潮微暈笑生渦。待噷着臉恣情的嗚嘬。些兒個。翠偃了情波。潤紅蕉點。香生梅唾。</p>
        
        <p class="曲"><span class="牌">白練序</span><span class="科">旦</span>活潑。死騰那。這是第一所人間風月窩。昨宵個。微茫暗影輕羅把勢兒忒顯豁。為甚麼人到幽期話轉多。<span class="夾白"><span class="科">生</span>好睡也。<span class="科">旦</span>好月也。</span>消停坐。不妒色嫦娥和俺人三個。</p>
        
        <p class="曲"><span class="牌">醉太平</span><span class="科">生</span>無多。花影阿那。歡奴奴睡也。睡也奴哥。春宵美滿。一煞暮鐘敲破。嬌娥。似前宵雨雲羞怯顫聲訛。敢今夜翠顰輕可。睡則那。把膩乳微搓。酥胸汗帖。細腰春鎖。</p>
        
        <p class="白"><span class="科">淨貼悄上貼</span>道可道。可知道。名可名。可聞名。<span class="科">生旦笑介貼</span>老姑姑。你聽。秀才房裡有人。這不是俺小姑姑了。<span class="科">淨作聽介</span>是女人聲。快敲門去。<span class="科">敲門介生</span>誰。<span class="科">淨</span>老道姑送茶。<span class="科">生</span>夜深了。<span class="科">淨</span>相公房裡有客哩。<span class="科">生</span>沒有。<span class="科">淨</span>女客哩。<span class="科">生旦慌介</span>怎好。<span class="科">淨急敲門介</span>相公。快開門。地方巡警。免的聲揚哩。<span class="科">生慌介</span>怎了。怎了。<span class="科">旦笑介</span>不妨。俺是鄰家女子。道姑不肯休時。便與他一個勾引的罪名兒。</p>
        
        <p class="曲"><span class="牌">隔尾</span><span class="科">旦</span>便開呵。須撒和。隔紗窗怎守的到參兒趖。<span class="夾白">柳郎則管鬆了門兒。</span>俺影着這一幅美人圖那邊躲。</p>
        
        <p class="白"><span class="科">生開門旦作躲生將身遮旦淨搶進笑介</span>喜也。<span class="科">生</span>什麼喜。<span class="科">淨前看生身攔介</span></p>
        
        <p class="曲"><span class="牌">滾遍</span><span class="科">貼淨</span>這更天一點鑼。仙院重門闔。何處嬌娥。怕惹的乾柴火。<span class="科">生</span>你便打睃。有甚着科。是牀兒裡窩。箱兒裡那。袖兒裡閣。</p>
        
        <p class="白"><span class="科">淨貼向前生攔不住內作風起旦閃下介生</span>昏了燈也。<span class="科">淨</span>分明一個影兒。只這軸美女圖在此。古畫成精了。</p>
        
        <p class="曲"><span class="牌">前腔</span>畫屏人踏歌。曾許你書生和。不是妖魔。甚影兒望風躲。<span class="夾白">相公。這是什麼畫。<span class="科">生</span></span>妙娑婆。秀才家隨行的香火。<span class="夾白">俺</span>寂靜裡祈求。你莽邀喝。</p>
        
        <p class="白"><span class="科">淨</span>是了。不說不知。俺前晚聽見相公房內啾啾唧唧。疑惑這小姑姑。俺如今明白了。相公。權留小姑姑伴話。<span class="科">生</span>請了。</p>
        
        <p class="曲"><span class="牌">尾聲</span>動不動道錄司官了私和。則欺負俺不分外的書生欺別個。姑姑。這多半覺美鼾鼾則被你奚落煞了我。</p>
        
        <p class="白"><span class="科">淨貼下生笑介</span>一天好事。兩個瓦剌姑。掃興。掃興。那美人呵。好喫驚也。</p>
        
        <p class="落詩">應陪秉燭夜深遊。<br />惱亂春風卒未休。<br />大姑山遠小姑出。<br />更憑飛夢到瀛洲。</p>
        
        <h2 id=ch31 class="chapter"><span class="齣題">第三十一齣　繕備</span></h2>
        
        <p class="曲"><span class="牌">番卜算</span><span class="科">貼扮文官淨扮武官上</span>邊海一邊江。隔不斷胡塵漲。維揚新築兩城牆。釃酒臨江上。</p>
        
        <p class="白">請了。俺們揚州府文武官寮是也。安撫杜老大人。為因李全騷擾地方。加築外羅城一座。今日落成開宴。杜老大人早到也。<span class="科">眾擁外上</span></p>
        
        <p class="曲"><span class="牌">前腔</span>三千客兩行。百二關重壯。<span class="科">文武迎介外</span>維揚風景世無雙。直上層樓望。</p>
        
        <p class="白"><span class="科">見介眾</span>北門臥護要耆英。<span class="科">外</span>恨少胸中十萬兵。<span class="科">眾</span>天借金山為底柱。<span class="科">外</span>身當鐵瓮作長城。揚州表裡重城。不日成就。皆文武諸公士民之力。<span class="科">眾</span>此皆老安撫遠略奇謀。屬官竊在下風。敢獻一杯。效古人城隅之宴。<span class="科">外</span>正好。且向新樓一望。<span class="科">望介</span>壯哉城也。真乃江北無雙塹。淮南第一樓。<span class="科">眾</span>請進酒。</p>
        
        <p class="曲"><span class="牌">山花子</span>賀層城頓插雲霄敞。雉飛騰映壓寒江。據表裡山河一方。控長淮萬里金湯。<span class="科">合</span>敵樓高窺臨女牆。臨風灑酒旌斾揚。怎想起瓊花當年吹暗香。幾點新亭。無限滄桑。</p>
        
        <p class="白"><span class="科">外</span>前面高起如霜似雪。四五十堆。是何山也。<span class="科">眾</span>都是各場所積之鹽。<span class="科">眾</span>商人中納。<span class="科">外</span>商人何在。<span class="科">末老旦扮商人上</span>占種海田高白玉。掀番鹽井橫黃金。商人見。<span class="科">外</span>商人麼。則怕早晚要動支兵糧。儹緊上納。</p>
        
        <p class="曲"><span class="牌">前腔</span><span class="夾白">這鹽呵。</span>是銀山雪障連天晃。海煎成夏草秋糧。平看取鹽花竈場。儘支排中納邊商。<span class="科">合前</span></p>
        
        <p class="白">酒罷了。喜的廣有兵糧。則要眾文武關防如法。</p>
        
        <p class="曲"><span class="牌">舞霓裳</span><span class="科">眾</span>文武官寮立邊疆。邊疆。休壞了這農桑。士工商。敢大金家早晚來無狀。打貼起砲箭旗槍。聽邊聲風沙迭蕩。猛驚起。見蟠花戰袍舊邊將。</p>
        
        <p class="曲"><span class="牌">紅繡鞋</span><span class="科">眾</span>吉日祭賽城隍。城隍。歸神謝土安康。安康。祭旗纛。犒軍裝。陣頭兒。誰抵當。箭眼裡。好遮藏。</p>
        
        <p class="曲"><span class="牌">尾聲</span><span class="科">外</span>按三韜把六出旗門放。文和武肅靜端詳。則等待海西頭動邊烽那一聲砲兒響。</p>
        
        <p class="落詩">夾城雲煖下霓旄。<br />千里崤函一夢勞。<br />不意新城連嶂起。<br />夜來冲斗氣何高。</p>
        
        <h2 id=ch32 class="chapter"><span class="齣題">第三十二齣　冥誓</span></h2>
        
        <p class="曲"><span class="牌">月雲高</span><span class="科">生上</span>暮雲金闕。風旛淡搖拽。但聽得鐘聲絕。早則是心兒爇。紙帳書生。有分氳蘭麝。<span class="夾白">喒時還早。</span>蕩花陰單則把月痕遮。<span class="科">整燈介</span>溜風光穩護着燈兒燁。<span class="夾白"><span class="科">笑介</span>好書讀易盡。佳人期未來。前夕美人到此。並不隄防姑姑攪攘。今宵趁他未來之時。先到雲堂之上。攀話一回。免生疑惑。<span class="科">作掩門行介</span></span>此處留人戶半斜。<span class="夾白">天呵。</span>俺那有心期在那些。<span class="科">下</span></p>
        
        <p class="曲"><span class="牌">前腔</span><span class="科">魂旦上</span>孤神害怯。佩環風定夜。<span class="科">驚介</span>則道是人行影。原來是雲偷月。<span class="夾白"><span class="科">到介</span>這是柳郎書舍了。呀。柳郎何處也。</span>閃閃幽齋。弄影燈明滅魂再艷燈油接。情一點燈頭結。<span class="夾白"><span class="科">嘆介</span>奴家和柳郎幽期。除是人不知。鬼都知道。<span class="科">泣介</span></span>竹影寺風聲怎的遮。黃泉路夫妻怎當賒。</p>
        
        <p class="白">待說何曾說。如嚬不奈嚬。把持花下意。猶恐夢中身。奴家雖登鬼錄。未損人身。陽祿將回。陰數已盡。前日為柳郎而死。今日為柳郎而生。夫婦分緣。去來明白。今宵不說。只管人鬼混纏。到甚時節。則怕說時。柳郎那一驚呵。也避不得了。正是夜傳人鬼三分話。早定夫妻百歲恩。</p>
        
        <p class="曲"><span class="牌">懶畫眉</span><span class="科">生上</span>畫蘭風擺竹橫斜。<span class="科">內作鳥聲驚介</span>驚鴉閃落在殘紅榭。<span class="夾白">呀。門兒開也。</span>玉天仙光降了紫雲車。<span class="夾白"><span class="科">旦出迎介</span>柳郎來也。<span class="科">生揖介</span>姐姐來也。<span class="科">旦</span></span>剔燈花這喒望郎爺。<span class="科">生</span>直恁的志誠親姐姐。</p>
        
        <p class="白"><span class="科">旦</span>秀才。等你不來。俺集下了唐詩一首。<span class="科">生</span>洗耳。<span class="科">旦念介</span>擬托良媒亦自傷。月寒山色兩蒼蒼。不知誰唱春歸曲。又向人間魅阮郎。<span class="科">生</span>姐姐高才。<span class="科">旦</span>柳郎。這更深何處來也。<span class="科">生</span>昨夜被姑姑敗興。俺乘你未來之時。去姑姑房頭。看了動定。好來迎接你。不想姐姐今夜來恁早哩。<span class="科">旦</span>盼不到月兒上也。</p>
        
        <p class="曲"><span class="牌">太師引</span><span class="科">生</span>歎書生何幸遇仙提揭。比人間更志誠親切。下溫存笑眼生花。正漸入歡腸啖蔗。<span class="夾白">前夜那姑姑呵。</span>恨無端風雨把春抄截。<span class="夾白">姐姐呵。</span>誤了你半宵周折。累了你好回驚怯。不嗔嫌一逕的把斷紅重接。</p>
        
        <p class="曲"><span class="牌">瑣寒窗</span><span class="科">旦</span>是不隄防他來的唓嗻。嚇的個魂兒收不迭。仗雲搖月躲。畫影人遮。則沒踹的澀道邊兒。閃人一跌。自生成不慣這磨滅險些些。風聲揚播到俺家爺。先喫了俺哏尊慈痛決。</p>
        
        <p class="白"><span class="科">生</span>姐姐費心。因何錯愛小生至此。<span class="科">旦</span>愛的你一品人才。<span class="科">生</span>姐姐。敢定了人家。</p>
        
        <p class="曲"><span class="牌">太師引</span><span class="科">旦</span>並不曾受人家紅定迴鸞帖。<span class="夾白"><span class="科">生</span>喜個甚樣人家。<span class="科">旦</span></span>但得個秀才郎情傾意愜。<span class="夾白"><span class="科">生</span>小生到是個有情的。<span class="科">旦</span></span>是看上你年少多情。迤逗俺睡魂難貼。<span class="夾白"><span class="科">生</span>姐姐。嫁了小生罷。<span class="科">旦</span></span>怕你嶺南歸客道途賒。是做小伏低難說。<span class="夾白"><span class="科">生</span>小生未曾有妻。<span class="科">旦笑介</span></span>少甚麼舊家根葉。着俺異鄉花草填接。</p>
        
        <p class="白">敢問秀才。堂上有人麼。<span class="科">生</span>先君官為朝散。先母曾封縣君。<span class="科">旦</span>這等是衙內了。怎恁婚遲。</p>
        
        <p class="曲"><span class="牌">瑣寒窗</span><span class="科">生</span>恨孤單飄零歲月。但尋常稔色誰沾藉。那有個相如在客。肯駕香車。簫史無家。便同瑤闕。似你千金笑等閒拋泄。憑說。便和伊青春才貌恰爭些。怎做的露水相看仳別。</p>
        
        <p class="白"><span class="科">旦</span>秀才有此心。何不請媒相聘。也省的奴家為你擔驚受怕。<span class="科">生</span>明早敬造尊庭。拜見令尊令堂。方好問親于姐姐。<span class="科">旦</span>到俺家來。只好見奴家。要見俺爹娘還早。<span class="科">生</span>這般說。姐姐當真是那樣門庭。<span class="科">旦笑介生</span>是怎來。</p>
        
        <p class="曲"><span class="牌">紅衫兒</span><span class="夾白">看他</span>溫香艷玉神清絕。人間迥別。<span class="夾白"><span class="科">旦</span>不是人間。難道天上。<span class="科">生</span></span>怎獨自夜深行。邊廂少侍妾。<span class="夾白">且說個貴表尊名。<span class="科">旦嘆介生背介</span>他把</span>姓字香沈。敢怕似飛瓊漏洩。<span class="夾白">姐姐。不肯泄漏姓名。定是天仙了。薄福書生。不敢再陪歡宴。</span>儘仙姬留意書生。<span class="夾白">怕</span>逃不過天曹罰折。</p>
        
        <p class="曲"><span class="牌">前腔</span><span class="夾白"><span class="科">旦</span>道奴家</span>天上神仙列。前生壽折。<span class="夾白"><span class="科">生</span>不是天上。難道人間。<span class="科">旦</span></span>便作是私奔。悄悄何妨說。<span class="夾白"><span class="科">生</span>不是人間。則是花月之妖。<span class="科">旦</span></span>正要你掘草尋根。<span class="夾白">怕</span>不待勾辰歲月。<span class="夾白"><span class="科">生</span>是怎麼說。<span class="科">旦欲說又止介</span></span>不明白辜負了幽期。話到尖頭又咽。</p>
        
        <p class="誦"><span class="牌">相思令</span><span class="科">生</span>姐姐。你千不說。萬不說。直恁的書生不酬決。更向誰邊說。　　<span class="科">旦</span>待要說。如何說。秀才。俺則怕聘則為妻奔則妾。受了盟香說。</p>
        
        <p class="白"><span class="科">生</span>你要小生發願。定為正妻。便與姐姐拈香去。</p>
        
        <p class="曲"><span class="牌">滴溜子</span><span class="科">生旦同拜</span>神天的。神天的。盟香滿爇。柳夢梅。柳夢梅。南安郡舍。遇了這佳人提挈。作夫妻。生同室死同穴。口不心齊。壽隨香滅。</p>
        
        <p class="白"><span class="科">旦泣介生</span>怎生弔下淚來。<span class="科">旦</span>感君情重。不覺淚垂。</p>
        
        <p class="曲"><span class="牌">鬧樊樓</span><span class="夾白">你</span>秀才郎為客偏情絕。料不是虛脾把盟誓撇。<span class="夾白">哎。</span>話弔在喉嚨翦了舌。囑東君在意者。精神打貼。暫時間奴兒迴避趄些兒待說。你敢撲𢤱<a epub:type="noteref" href="#char10"><sup>註</sup></a>忪害跌。</p><aside epub:type="footnote" id="char10"><p>「⿰忄龍」</p></aside>
        
        <p class="白"><span class="科">生</span>怎的來。<span class="科">旦</span>秀才。這春容得從何處。<span class="科">生</span>太湖石縫裡。<span class="科">旦</span>比奴家容貌爭多。<span class="科">生看驚介</span>可怎生一個粉撲兒。<span class="科">旦</span>可知道。奴家便是畫中人也。<span class="科">生合掌謝畫介</span>小生燒的香到哩。姐姐。你好歹表白一些兒。</p>
        
        <p class="曲"><span class="牌">啄木犯</span><span class="科">旦</span>柳衙內。聽根節。杜南安原是俺親爹。<span class="夾白"><span class="科">生</span>呀。前任杜老先生陞任揚州。怎麼丟下小姐。<span class="科">旦</span>你翦了燈。<span class="科">生翦燈介旦</span></span>翦了燈餘話堪明滅。<span class="夾白"><span class="科">生</span>且請問芳名。青春多少。<span class="科">旦</span></span>杜麗娘小字有庚帖。年華二八正是婚時節。<span class="夾白"><span class="科">生</span>是麗娘小姐。俺的人那。<span class="科">旦</span>衙內。奴家還未是人。<span class="科">生</span>不是人是鬼。<span class="科">旦</span>是鬼也。<span class="科">生驚介</span>怕也。怕也。<span class="科">旦</span></span>靠邊些聽俺消詳說。話在前教侯休害怯。俺雖則是小鬼頭人半截。</p>
        
        <p class="白"><span class="科">生</span>姐姐。因何得回陽世而會小生。</p>
        
        <p class="曲"><span class="牌">前腔</span><span class="科">旦</span>雖則是。陰府別。看一面千金小姐。是杜南安那些枝葉。注生妃央及煞回生帖。化生娘點活了殘生劫。你後生兒蘸定俺前生業。秀才。你許了俺為妻真切。少不得冷骨頭着疼熱。</p>
        
        <p class="白"><span class="科">生</span>你是俺妻。俺也不害怕了。難道便請起你來。怕似水中撈月。空裡拈花。</p>
        
        <p class="曲"><span class="牌">三段子</span><span class="科">旦</span>俺三光不滅。鬼胡由還動迭。一靈未歇。潑殘生堪轉折。<span class="夾白">秀才可諳經典。</span>是人非人心不別。是幻非幻如何說。<span class="夾白">雖則似</span>空裡拈花。<span class="夾白">卻不是</span>水中撈月。</p>
        
        <p class="白"><span class="科">生</span>既然雖死猶生。敢問仙墳何處。<span class="科">旦</span>記取太湖石梅樹一株。</p>
        
        <p class="曲"><span class="牌">前腔</span>愛的是花園後節。夢孤清梅花影斜。熟梅時節。為仁兒心酸那些。<span class="夾白"><span class="科">生</span>怕小姐別有走跳處。<span class="科">旦歎介</span></span>便到九泉無屈折。衠幽香一陣昏黃月。<span class="夾白"><span class="科">生</span>好不冷。<span class="科">旦</span></span>凍的俺七魄三魂。僵做了三貞七烈。</p>
        
        <p class="白"><span class="科">生</span>則怕驚了小姐的魂。怎好。</p>
        
        <p class="曲"><span class="牌">鬭雙雞</span><span class="科">旦</span>花根木節。有一個透人間路穴。<span class="夾白">俺</span>冷香肌早偎的半熱。<span class="夾白">你怕驚了呵。</span>悄魂飛越。<span class="夾白">則俺</span>見了<span class="夾白">你</span>回心心不滅。<span class="夾白"><span class="科">生</span>話長哩。<span class="科">旦</span></span>暢好是一夜夫妻。<span class="夾白">有的</span>是三生話說。</p>
        
        <p class="白"><span class="科">生</span>不煩姐姐再三。只俺獨力難成。<span class="科">旦</span>可與姑姑計議而行。<span class="科">生</span>未知深淺。怕一時開攢不徹。</p>
        
        <p class="曲"><span class="牌">登小樓</span><span class="科">旦</span>咨嗟。<span class="夾白">你</span>為人為徹。<span class="夾白">俺</span>砌籠棺勾有三尺疊。<span class="夾白">你</span>點剛鍬<span class="夾白">和俺</span>一謎掘。就裡陰風瀉瀉。則隔<span class="夾白">的</span>陽世些些。<span class="科">內雞鳴介</span></p>
        
        <p class="曲"><span class="牌">鮑老催</span><span class="夾白"><span class="科">旦</span>咳。</span>長眠人一向眠長夜。<span class="夾白">則道</span>雞鳴枕空設。<span class="夾白">今夜呵</span>夢回遠塞荒雞咽。覺人間風味別。曉風明滅。子規聲容易吹殘月。三分話纔做一分說。</p>
        
        <p class="曲"><span class="牌">耍鮑老</span><span class="夾白"><span class="科">旦</span>俺</span>丁丁列列。吐出在丁香舌。<span class="夾白">你</span>拆了<span class="夾白">俺</span>丁香結。須粉碎<span class="夾白">俺</span>丁香節。休殘慢。須急節。<span class="夾白">俺的</span>幽情難盡說。<span class="科">內風起介</span>則這一翦風動靈衣去了也。</p>
        
        <p class="白"><span class="科">旦急下生驚癡介</span>奇哉奇哉。柳夢梅做了杜太守的女婿。敢是夢也。待俺來回想一番。他名字杜麗娘。年華二八。死葬後園梅樹之下。啐。分明是人道交感。有精有血。怎的杜小姐顛倒自己說是鬼。<span class="科">旦又上介</span>衙內還在此。<span class="科">生</span>小姐。怎又回來。<span class="科">旦</span>奴家還有叮嚀。你既以俺為妻。可急視之。不宜自誤。如或不然。妾事已露。不敢再來相陪。願郎留心。勿使可惜。妾若不得復生。必痛恨君於九泉之下矣。</p>
        
        <p class="曲"><span class="牌">尾聲</span><span class="科">跪介</span>柳衙內你便是俺再生爺。<span class="科">生跪扶起介旦</span>一點心憐念。不着<span class="夾白">俺</span>黃泉恨你。你只罵的俺一句鬼隨邪。</p>
        
        <p class="白"><span class="科">旦作鬼聲下回顧介生弔場低語介</span>柳夢梅着鬼了。他說的恁般分明。恁般悽切。是無是有。只得依言而行。和姑姑商量去。</p>
        
        <p class="落詩">夢來何處更為雲。<br />惆悵金泥簇蝶裙。<br />欲訪孤墳誰引至。<br />有人傳示紫陽君。</p>
        
        <h2 id=ch33 class="chapter"><span class="齣題">第三十三齣　秘議</span></h2>
        
        <p class="曲"><span class="牌">遶池遊</span><span class="科">淨上</span>芙蓉冠帔。短髮難簪繫。一爐香鳴鐘叩齒。</p>
        
        <p class="誦"><span class="牌">訴衷情</span>風微臺殿響笙簧。空翠冷霓裳。池畔藕花深處。親切夜聞香。　　人易老。事多妨。夢難長。一點深情。三分淺土。半壁斜陽。</p>
        
        <p class="白">俺這梅花觀。為着杜小姐而建。當初杜老爺分付陳教授看管。三年之內。則是他收取祭租。並不常川行走。便是杜老爺去後。謊了一府州縣士民人等許多分子。起了個生祠。昨日老身打從祠前過。豬屎也有。人屎也有。陳最良。陳最良。你可也叫人掃刮一遭兒。到是杜小姐神位前。日逐添香換水。何等莊嚴清淨。正是天下少信弔書子。世外有情持素人。</p>
        
        <p class="曲"><span class="牌">前腔</span><span class="科">生上</span>幽期密意。不是人間世。待聲揚徘徊了半日。</p>
        
        <p class="白"><span class="科">見介</span>落花香覆紫金堂。<span class="科">淨</span>你年少看花敢自傷。<span class="科">生</span>弄玉不來人換世。<span class="科">淨</span>麻姑一去海生桑。<span class="科">生</span>老姑姑。小生自到仙居。不曾瞻禮寶殿。今日願求一觀。<span class="科">淨</span>是禮。相引前行。<span class="科">行到介淨</span>高處玉天金闕。下面東嶽夫人。南斗真妃。<span class="科">內鐘鳴生拜介</span>中天積翠玉臺遙。上帝高居絳節朝。遂有馮夷來擊鼓。始知秦女善吹簫。好一座寶殿哩。怎生左邊這牌位上。寫着杜小姐神王。是那位女王。<span class="科">淨</span>是沒人提主哩。杜小姐。<span class="科">生</span>杜小姐為誰。</p>
        
        <p class="曲"><span class="牌">五更轉</span><span class="科">淨</span>你說這紅梅院。因何置。是杜參知前所為。麗娘原是他香閨女。十八而亡。就此攢瘞。<span class="夾白">他爺呵。</span>陞任急。失題主。空牌位。<span class="夾白"><span class="科">生</span>誰祭掃他。<span class="科">淨</span></span>好墓田留下有碑記。偏他沒頭主兒。年年寒食。</p>
        
        <p class="白"><span class="科">生哭介</span>這等說起來。杜小姐是俺嬌妻呵。<span class="科">淨驚介</span>秀才當真。<span class="科">生</span>千真萬真。<span class="科">淨</span>這等。你知他那日生。那日死。</p>
        
        <p class="曲"><span class="牌">前腔</span><span class="科">生</span>俺未知他生。焉知死。死多年生此時。<span class="夾白"><span class="科">淨</span>幾時得他死信。<span class="科">生</span></span>這是俺朝聞夕死了可人矣。<span class="夾白"><span class="科">淨</span>是夫妻。應你奉事香火。<span class="科">生</span></span>則怕俺未能事人。焉能事鬼。<span class="夾白"><span class="科">淨</span>既是秀才娘子。可曾會他來。<span class="科">生</span></span>便是這紅梅院。做楚陽臺。偏倍了你。<span class="夾白"><span class="科">淨</span>是那一夜。<span class="科">生</span></span>是前宵你們不做美。<span class="夾白"><span class="科">淨驚介</span>秀才着鬼了。難道。難道。<span class="科">生</span>你不信時。顯個神通你看。取筆來。點的他主兒會動。<span class="科">淨</span>有這等事。筆在此。<span class="科">生點介</span></span>看俺點石為人。靠夫作主。</p>
        
        <p class="白">你瞧。你瞧。<span class="科">淨驚介</span>奇哉。奇哉。主兒真個會動也。小姐呵。</p>
        
        <p class="曲"><span class="牌">前腔</span>則道墓門梅。立<span class="夾白">着個</span>沒字碑。原來柳客神纏住在香爐裡。<span class="夾白">秀才。既是你妻。</span>鼓盆歌廬墓三年禮。<span class="夾白"><span class="科">生</span>還要請他起來。<span class="科">淨</span></span>你直恁神通。敢閻羅是你。<span class="夾白"><span class="科">生</span>少些人夫用。<span class="科">淨</span></span>你當夫。他為人。堪使鬼。<span class="夾白"><span class="科">生</span>你也幫一鍬兒。<span class="科">淨</span>大明律開棺見屍。不分首從皆斬哩。</span>你宋書生是看不着皇明例。不比尋常。穿籬扢壁。</p>
        
        <p class="白"><span class="科">生</span>這個不妨。是小姐自家主見。</p>
        
        <p class="曲"><span class="牌">前腔</span>是泉下人。央及你。個中人誰似伊。<span class="夾白"><span class="科">淨</span>既是小姐分付。待俺檢個日子。<span class="科">看介</span>恰好明日乙酉。可以開墳。<span class="科">生</span></span>喜金雞玉犬非牛日。則待尋個人兒。開山力士。<span class="夾白"><span class="科">淨</span>俺有個侄兒癩頭黿可用。只事發之時怎處。<span class="科">生</span></span>但回生。免聲息。停商議。可有偷香竊玉劫墳賊。<span class="夾白">還一事。小姐倘然回生。要些定魂湯藥。<span class="科">淨</span>陳教授開張藥鋪。只說前日小姑姑黨了凶煞。求藥安魂。<span class="科">生</span>煩你快去了。</span>這七級浮圖。豈同兒戲。</p>
        
        <p class="落詩">濕雲如夢雨如塵。<br />初訪城西李少君。<br />行到窈娘身沒處。<br />手披荒草看孤墳。</p>
        
        <p class="白"><span class="科">生下淨弔場介</span>奇哉。奇哉。怕沒這等事。既是小姐分付。便喚侄兒備了鋤鍬。俺問陳先生討藥去來。寧可信其有。不可信其無。<span class="科">下</span></p>
        
        <h2 id=ch34 class="chapter"><span class="齣題">第三十四齣　詗藥</span></h2>
        
        <p class="白"><span class="科">末上</span>積年儒學理粗通。書篋成精變藥籠。家童喚俺老員外。街坊喚俺老郎中。俺陳最良失館。依然重開藥鋪。今日看有甚人來。</p>
        
        <p class="曲"><span class="牌">女冠子</span><span class="科">淨上</span>人間天上。道理都難講。夢中虛誑。更有人兒。思量泉壤。</p>
        
        <p class="白">陳先生利市哩。<span class="科">末</span>老姑姑到來。<span class="科">淨</span>好鋪面。這儒醫二字。杜太爺贈的。好道地藥材。這兩塊土中甚用。<span class="科">末</span>是寡婦牀頭土。男子漢有鬼怪之疾。清水調服良。<span class="科">淨</span>這布片兒何用。<span class="科">末</span>是壯男子的褲襠。婦人有鬼怪之病。燒灰喫了效。<span class="科">淨</span>這等。俺貧道牀頭三尺土。敢換先生五寸襠。<span class="科">末</span>怕你不十分寡。<span class="科">淨</span>啐。你敢也不十分壯。<span class="科">末</span>罷了。來意何為。<span class="科">淨</span>不瞞你說。前日小道姑呵。</p>
        
        <p class="曲"><span class="牌">黃鶯兒</span>年少不隄防。賽江神。歸夜忙。<span class="夾白"><span class="科">末</span>着手了。<span class="科">淨</span></span>知他着甚閒空曠。被凶神煞黨。年災月殃。瞑然一去無回向。<span class="夾白"><span class="科">末</span>欠老成哩。<span class="科">淨</span></span>細端詳。你醫王手段。敢對的住活閻王。</p>
        
        <p class="白"><span class="科">末</span>是活的死的。<span class="科">淨</span>死幾日了。<span class="科">末</span>死人有口喫藥。也罷。便是這燒襠散。用熱酒調下。</p>
        
        <p class="曲"><span class="牌">前腔</span>海上有仙方。<span class="夾白">這</span>偉男兒。深褲襠。<span class="夾白"><span class="科">淨</span>則這種藥俺那裡自有。<span class="科">末</span>則怕姑姑</span>記不起誰陽壯。翦裁寸方。燒灰酒娘。敲開齒縫把些兒放。不尋常。安魂定魄。賽過了反精香。</p>
        
        <p class="白"><span class="科">淨</span>多謝了。</p>
        
        <p class="落詩">還隨女伴賽江神。<br />爭那多情足病身。<br />巖洞幽深門盡鎖。<br />隔花催喚女醫人。</p>
        
        <h2 id=ch35 class="chapter"><span class="齣題">第三十五齣　回生</span></h2>
        
        <p class="曲"><span class="牌">字字雙</span><span class="科">丑疙童持鍬上</span>豬尿泡疙疸偌盧胡。沒褲。鏵鍬兒入的土花疎。沒骨。活小娘不要去做鬼婆夫。沒路。偷墳賊拿倒做個地官符。沒趣。</p>
        
        <p class="白"><span class="科">笑介</span>自家梅花觀主家癩頭黿便是。觀主受了柳秀才之托。和杜小姐啟墳。好笑。好笑。說杜小姐要和他這裡重做夫妻。管他人話鬼話。帶了些黃錢。掛在這太湖石上。點起香來。</p>
        
        <p class="曲"><span class="牌">出隊子</span><span class="科">淨擺酒同生上</span>玉人何處。玉人何處。近墓西風老綠蕪。竹枝歌唱的女郎蘇。杜鵑聲啼過錦江無。一窖愁殘。三生夢餘。</p>
        
        <p class="白"><span class="科">生</span>老姑姑。已到後園。只見半亭瓦礫。滿地荊榛。繡帶重尋。嫋嫋藤花夜合。羅裙欲認。青青蔓草春長。則記的太湖石邊。是俺拾畫之處。依希似夢。恍惚如亡。怎生是好。<span class="科">淨</span>秀才不要忙。梅樹下堆兒是了。<span class="科">生</span>小姐。好傷感人也。<span class="科">哭介丑</span>哭甚的。趁時節了。<span class="科">燒紙介生拜介</span>巡山使者。當山土地。顯聖顯靈。</p>
        
        <p class="曲"><span class="牌">啄木鸝</span><span class="科">生</span>開山紙。草面上鋪煙罩山前紅地爐。<span class="科">丑</span>敢太歲頭上動土。向小姐腳跟穵窟。<span class="夾白"><span class="科">生</span>土地公公。今日開山。專為請杜麗娘。不要你死的。要個活的。</span>你為神正直應無妒。<span class="夾白">俺</span>陽神觸煞俱無慮。要他風神笑語都無二。<span class="夾白">便做着你</span>土地公公女嫁吾。<span class="夾白">呀。</span>春在小梅株。</p>
        
        <p class="白">好破土哩。</p>
        
        <p class="曲"><span class="牌">前腔</span><span class="科">丑淨鍬土介</span>這三和土。一謎鉏。<span class="夾白">小姐呵。</span>半尺孤墳你在這的無。<span class="夾白"><span class="科">生</span>你們十分小心。<span class="科">看介</span>到棺了。<span class="科">丑作驚丟鍬介</span>到棺沒活的了。<span class="科">生搖手介</span>禁聲。<span class="科">內旦作哎喲介眾驚介</span>活鬼做聲了。<span class="科">生</span>休驚了小姐。<span class="科">眾蹲向鬼門開棺介淨</span>原來釘頭鏽斷。子口登開。小姐敢別處送雲雨去了。<span class="科">內哎喲介生見旦扶介生</span>哎。小姐端然在此。異香襲人。幽姿如故。天也。</span>你看正面上那些兒塵漬。斜空處沒半米蚍蜉。則他煖幽香四片斑爛木。潤芳姿半榻黃泉路。養花身五色燕支土。<span class="科">扶旦軟軃介生</span>俺為你款款偎將睡臉扶。休損了口中珠。</p>
        
        <p class="白"><span class="科">旦作嘔出水銀介丑</span>一塊花銀。二十分多重。賞了癩頭罷。<span class="科">生</span>乃小姐龍含鳳吐之精。小生當奉為世寶。你們別有酬犒。<span class="科">旦開眼歎介淨</span>小姐開眼哩。<span class="科">生</span>天開眼了。小姐呵。</p>
        
        <p class="曲"><span class="牌">金蕉葉</span><span class="科">旦</span>是真是虛。劣夢魂猛然驚遽。<span class="科">作掩眼介</span>避三光業眼難舒。<span class="夾白">怕</span>一弄兒巧風吹去。</p>
        
        <p class="白"><span class="科">生</span>怕風怎好。<span class="科">淨扶旦介</span>且在這牡丹亭內。進還魂丹。秀才翦襠。<span class="科">生翦介丑</span>待俺湊些加味還魂散。<span class="科">生</span>不消了。快熱酒來。</p>
        
        <p class="曲"><span class="牌">鶯啼序</span><span class="科">調酒灌介</span>玉喉嚨半點靈酥。<span class="夾白"><span class="科">旦吐介生</span>哎也。怎生呵</span>落在胸脯。<span class="夾白">姐姐再進些。</span>纔喫了三個多半口還無。<span class="夾白"><span class="科">覷介</span>好了。好了。</span>喜春生顏面肌膚。<span class="夾白"><span class="科">旦覷介</span>這些都是誰。</span>敢是些無端道途。弄的俺不着墳墓。<span class="夾白"><span class="科">生</span>便是柳夢梅。<span class="科">旦</span></span>眳矇覷。怕不是梅邊柳邊人數。</p>
        
        <p class="白"><span class="科">生</span>有這道姑為證。<span class="科">淨</span>小姐可認的貧道。<span class="科">旦看不語介</span></p>
        
        <p class="曲"><span class="牌">前腔</span><span class="夾白"><span class="科">淨</span>你</span>乍回頭記不起<span class="夾白">俺</span>這姑姑。<span class="夾白"><span class="科">生</span>可記的這後花園。<span class="科">旦不語介淨</span>是了。你</span>夢境模糊。<span class="夾白"><span class="科">旦</span>只那個是柳郎。<span class="科">生應旦作認介</span>柳郎真信人也。虧殺你</span>撥草尋蛇。<span class="夾白">虧殺你</span>守株待兔。<span class="夾白">棺中寶玩收存。餘俱拋散池塘裡去。<span class="科">眾</span>呸。<span class="科">丟去棺物介</span></span>向人間別畫個葫蘆。水邊頭洗除凶物。<span class="夾白"><span class="科">眾</span>虧小姐。整整睡這三年。<span class="科">旦</span></span>流年度。怕春色三分一分塵土。</p>
        
        <p class="白"><span class="科">生</span>小姐。此處風露。不可久停。好處將息去。</p>
        
        <p class="曲"><span class="牌">尾聲</span>死工夫救了你活地獄。七香湯瑩了美食相扶。<span class="夾白"><span class="科">旦</span>扶往那裡去。<span class="科">淨</span>梅花觀。<span class="科">旦</span></span>可知道洗棺塵都是這高唐觀中雨。</p>
        
        <p class="落詩">天賜燕支一抹腮。<br />隨君此去出泉臺。<br />俺來穿穴非無意。<br />願結靈姻愧短才。</p>
        
        <h2 id=ch36 class="chapter"><span class="齣題">第三十六齣　婚走</span></h2>
        
        <p class="曲"><span class="牌">意難忘</span><span class="科">淨扶旦上</span>如笑如呆。嘆情絲不斷。夢境重開。<span class="科">淨</span>你驚香辭地府。輿櫬出天台。<span class="科">旦</span>姑姑。俺強掙作。軟咍咍。重嬌養起這嫩孩孩。<span class="科">合</span>尚疑猜。怕如煙入抱。似影投胎。</p>
        
        <p class="誦"><span class="牌">畫堂春</span>蛾眉秋恨滿三霜。夢餘荒冢斜陽。土花零落舊羅裳。睡損紅妝。　　<span class="科">淨</span>風定彩雲猶怯。火傳金炧重香。如神如鬼費端詳。除是高唐。</p>
        
        <p class="白"><span class="科">旦</span>姑姑。奴家死去三年。為鍾情一點。幽契重生。皆虧柳郎和姑姑信心提救。又以美酒香酥。時時將養。數日之間。稍覺精神旺相。<span class="科">淨</span>好了。秀才三回五次。央俺成親哩。<span class="科">旦</span>姑姑。這事還早。揚州問過了老相公老夫人。請個媒人方好。<span class="科">淨</span>好消停的話兒。這也由你。則問小姐前生事。可都記的些。</p>
        
        <p class="曲"><span class="牌">勝如花</span><span class="科">旦</span>前生事。曾記懷。為傷春病害。困春遊夢境難捱。寫春容那人兒拾在。那勞承那般頂戴。似盼天仙盼的眼咍。似叫觀音叫的口歪。<span class="夾白"><span class="科">淨</span>俺也聽見些。則小姐泉下怎生得知。<span class="科">旦</span></span>雖則塵埋。把耳輪兒熱壞。感一片志誠無奈。死淋浸走上陽臺。活森沙走出這泉臺。</p>
        
        <p class="白"><span class="科">淨</span>秀才來哩。</p>
        
        <p class="曲"><span class="牌">生查子</span><span class="科">生上</span>艷質久塵埋。又掙出這煙花界。你看他含笑插金釵。擺動那長裙帶。</p>
        
        <p class="白"><span class="科">見介</span>麗娘妻。<span class="科">旦羞介生</span>姐姐。俺地窟裡扶卿做玉真。<span class="科">旦</span>重生勝過父娘親。<span class="科">生</span>便好今宵成配偶。<span class="科">旦</span>懵騰還自少精神。<span class="科">淨</span>起前說精神旺相。則瞞着秀才。<span class="科">旦</span>秀才。可記的古書云。必待父母之命。媒妁之言。<span class="科">生</span>日前雖不是鑽穴相窺。早則鑽墳而入了。小姐今日又會起書來。<span class="科">旦</span>秀才。比前不同。前夕鬼也。今日人也。鬼可虛情。人須實禮。聽奴道來。</p>
        
        <p class="曲"><span class="牌">勝如花</span>青臺閉。白日開。<span class="夾白"><span class="科">拜介</span>秀才呵。</span>受的俺三生禮拜。待成親少個官媒。<span class="科">泣介</span>結盞的要高堂人在。<span class="夾白"><span class="科">生</span>成了親。訪令尊令堂。有驚天之喜。要媒人。道姑便是。<span class="科">旦</span>秀才。忙待怎的。</span>也曾落幾個黃昏陪待。<span class="夾白"><span class="科">生</span>今夕何夕。<span class="科">旦</span></span>直恁的急色秀才。<span class="夾白"><span class="科">生</span>小姐搗鬼。<span class="科">旦笑介</span>秀才搗鬼。</span>不是俺鬼奴台妝妖作乖。<span class="夾白"><span class="科">生</span>為甚。<span class="科">旦笑介</span></span>半死來回。<span class="夾白">怕的</span>雨雲驚駭。有的是這人兒活在。但將息<span class="夾白">俺</span>半載身材。<span class="科">背介</span>但消停俺半刻情懷。</p>
        
        <p class="曲"><span class="牌">不是路</span><span class="科">末上</span>深院閒階。花影蕭蕭轉翠苔。<span class="科">扣門介</span>人誰在。是陳生探望柳君來。<span class="夾白"><span class="科">眾驚介生</span>陳先生來了。怎好<span class="科">旦</span>俺可迴避去。<span class="科">下末</span></span>忒奇哉。怎女兒聲息紗窗外。硬抵門兒應不開。<span class="夾白"><span class="科">又扣門介生</span>是誰。<span class="科">末</span>陳最良。<span class="科">開門見介生</span></span>承車蓋。俺衣冠未整因遲待。<span class="科">末</span>有些驚怪。<span class="科">生</span>有何驚怪。</p>
        
        <p class="曲"><span class="牌">前腔</span><span class="科">末</span>不是天台。怎風度嬌音隔院猜。<span class="夾白"><span class="科">淨</span>原來陳齋長到來。<span class="科">生</span>陳先生說裡面婦娘聲息。則是老姑姑。<span class="科">淨</span>是了。</span>長生會。蓮花觀裡一個小姑來。<span class="夾白"><span class="科">末</span>便是前日的小姑麼。<span class="科">淨</span>另是一眾。<span class="科">末</span>好哩。這梅花觀一發興哩。也是杜小姐冥福所致。因此徑來相約。明午整個小盒兒。同柳兄往墳上隨喜去。暫告辭了。</span>無閒會。今朝有約明朝在。酒滴青娥墓上回。<span class="科">生</span>承拖帶。這姑姑點不出個茶兒待。即來回拜。<span class="科">末</span>慢來回拜。</p>
        
        <p class="白"><span class="科">下生</span>喜的陳先生去了。請小姐有話。<span class="科">旦上淨</span>怎了。怎了陳先生明日要上小姐墳去。事露之時。一來小姐有妖冶之名。二來公相無閨閫之教。三來秀才坐迷惑之譏。四來老身招發掘之罪。如何是了。<span class="科">旦</span>老姑姑。待怎生好。<span class="科">淨</span>小姐。這柳秀才待往臨安取應。不如曲成親事。叫童兒尋隻贛船。夤夜開去。以滅其蹤。意下何如。<span class="科">旦</span>這也罷了。<span class="科">淨</span>有酒在此。你二人拜告天地。<span class="科">拜把酒介</span></p>
        
        <p class="曲"><span class="牌">榴花泣</span><span class="科">生</span>三生一夢。人世兩和諧。承合巹。送金杯。比墓田春酒這新醅。纔醱轉人面桃腮。<span class="科">旦悲介</span>傷春便埋。似中山醉夢三年在。<span class="夾白">只一件來。</span>看伊家龍鳳姿容。怎配俺這土木形骸。</p>
        
        <p class="白"><span class="科">生</span>那有此話。</p>
        
        <p class="曲"><span class="牌">前腔</span>相逢無路。良夜肯疑猜。眠一柳。當了三槐。杜蘭香真個在讀書齋。則柳耆卿不是仙才。<span class="科">旦嘆介</span>幽姿暗懷。被元陽鼓的這陰無賴。<span class="夾白">柳郎。奴家依然還是女身。<span class="科">生</span>已經數度幽期。玉體豈能無損。<span class="科">旦</span>那是魂。這纔是正身陪奉。</span>伴情哥則是遊魂。女兒身依舊含胎。</p>
        
        <p class="誦"><span class="科">外舟子歌上</span>春娘愛上酒家子樓。不怕歸遲總弗子愁。推道那家娘子睡。且留教住要梳子頭。<span class="科">又歌</span>不論秋菊和那春子個花。個個能噇空肚子茶。無事莫教頻入子庫。一名閒物他也要些子些。</p>
        
        <p class="白"><span class="科">丑疙童上</span>船船船。臨安去。<span class="科">外</span>來來來。<span class="科">攏船介丑</span>門外船便。相公纂下小姐班。<span class="科">淨辭介</span>相公小姐。小心去了。<span class="科">生</span>小姐無人伏侍。煩老姑姑一行。得了官時相報。<span class="科">淨</span>俺不曾收拾。<span class="科">背介</span>事發相連。走為上計。<span class="科">回介</span>也罷。相公賞姪兒什麼。着他收拾俺房頭。俺伴小姐去來。<span class="科">丑</span>使得。<span class="科">生</span>便賞他這件衣服。<span class="科">解衣介丑</span>謝了。事發誰當。<span class="科">生</span>則推不知便了。<span class="科">丑</span>這等請了。禿廝兒權充道伴。女冠子真當梅香。<span class="科">下</span></p>
        
        <p class="曲"><span class="牌">急板令</span><span class="科">眾上船介</span>別南安孤帆夜開。走臨安把雙飛路排。<span class="夾白"><span class="科">旦悲介生</span>因何弔下淚來。<span class="科">旦</span></span>歎從此天涯。歎從此天涯。歎三年此居。三年此埋。死不能歸。活了纔回。<span class="科">合</span>問今夕何夕。此來魂脈脈。意咍咍。</p>
        
        <p class="曲"><span class="牌">前腔</span><span class="科">生</span>似倩女返魂到來。采芙蓉回生並載。<span class="夾白"><span class="科">旦嘆介生</span>為何又弔下淚來。<span class="科">旦</span></span>想獨自誰挨想獨自誰挨。翠黯香囊。泥漬金釵。怕天上人間。心事難諧。<span class="科">合前淨</span></p>
        
        <p class="白">夜深了。叫停船。你兩人睡罷。<span class="科">生</span>風月舟中。新婚佳趣。其樂何如。</p>
        
        <p class="曲"><span class="牌">一撮棹</span>藍橋驛。<span class="夾白">把</span>奈河橋風月篩。<span class="夾白"><span class="科">旦</span>柳郎。今日方知有人間之樂也。</span>七星版。三星照。兩星排。<span class="夾白">今夜呵。</span>把身子兒帶。情兒邁。意兒挨。<span class="科">淨</span>你過河衣帶緊。請寬懷。<span class="科">生</span>眉橫黛。小船兒禁重載。這歡眠自在。<span class="夾白">抵多少</span>嚇魂臺。</p>
        
        <p class="曲"><span class="牌">尾聲</span><span class="科">生</span>情根一點是無生債。<span class="科">旦</span>嘆孤墳何處是俺望夫臺。<span class="夾白">柳郎。俺和你</span>死裡淘生情似海。</p>
        
        <p class="落詩">偷去須從月下移。<br />好風偏似送佳期。<br />傍人不識扁舟意。<br />惟有新人子細知。</p>
        
        <h2 id=ch37 class="chapter"><span class="齣題">第三十七齣　駭變</span></h2>
        
        <p class="詩"><span class="牌">集唐</span><span class="科">末上</span><br />風吹不動頂垂絲。吟背春城出草遲。<br />畢竟百年渾是夢。夜來風雨葬西施。</p>
        
        <p class="白">俺陳最良。只因感激杜太守。為他看顧小姐墳塋。昨日約了柳秀才墳上望去。不免走一遭。<span class="科">行介</span>巖扉不掩雲長在。院徑無媒草自生。待俺叫門。<span class="科">叫介</span>呀。往常門兒重重掩上。今日都開在此。待俺參了聖。<span class="科">看菩薩介</span>咳。冷清清沒香沒燈的。呀。怎不見了杜小姐牌位。待俺問一聲老姑姑。<span class="科">叫三聲介</span>誰家去了。待俺叫柳兄問他。<span class="科">叫介</span>柳朋友。<span class="科">又叫介</span>柳秀才。一發不應了。<span class="科">看介</span>嗄。柳秀才去了。醫好了他。來不參。去不辭。沒行止。沒行止。待俺西房瞧瞧。哎喲。道姑也搬去了。磬兒鍋兒牀席。一些都不見了。怪哉。<span class="科">想介</span>是了。日前小道姑有話。日昨又聽的小道姑聲息。於中必有柳夢梅勾搭事情。一夜去了。沒行止。沒行止。由他。由他。且後園看小姐墳去。<span class="科">行介</span></p>
        
        <p class="曲"><span class="牌">懶畫眉</span>深徑側老蒼苔。那幾所月榭風亭久不開。當時曾此葬金釵。<span class="夾白"><span class="科">望介</span>呀。舊墳高高兒的。如今平下來了。</span>緣何不見墳兒在。敢是狐兔穿空倒塌來。</p>
        
        <p class="白">這太湖石。只左邊靠動了些。梅樹依然。<span class="科">驚介</span>哎呀。小姐墳被劫了也。<span class="科">放聲哭介</span></p>
        
        <p class="曲"><span class="牌">朝天子</span><span class="夾白">小姐。天</span>呵。是甚發塚無情短倖材。他有多少金珠葬在打眼來。<span class="夾白">小姐。你若早有人家。也搬回去了。</span>則為玉鏡臺無分照泉臺。好孤哉。怕蛇鑽骨。樹穿骸。不隄防這災。</p>
        
        <p class="白">知道了。柳夢梅嶺南人。慣會劫墳。將棺材放在近所。截了一角為記。要人取贖。這賊意思。止不過說。杜老先生聞知。定來取贖。想那棺材。只在左近埋下了。待俺尋。<span class="科">見介</span>咳呀。這草窩裡。不是硃漆板頭。這不是大鏽釘。開了去。天呵。小姐骨殖。丟在那裡。<span class="科">望介</span>那池塘裡浮着一片棺材。是了。小姐尸骨拋在河裡去了。狠心賊也。</p>
        
        <p class="曲"><span class="牌">普天樂</span>問天天。<span class="夾白">你</span>怎把他昆池碎劫無餘在。又不欠觀音鎖骨連環債。怎丟他水月魂骸。亂紅衣暗泣蓮腮。似黑月重拋業海。<span class="夾白">待車乾池水。撈起他骨殖來。</span>怕浪淘沙碎玉難分派。到不如當初水葬無猜。賊眼腦生來毒害。<span class="夾白">那些個</span>憐香惜玉。致命圖財。</p>
        
        <p class="白">先師云。虎兕出於柙。龜玉毀于櫝中。典守者不得辭其責。俺如今先稟了南安府緝拿。星夜往淮揚。報知杜老先生去。</p>
        
        <p class="曲"><span class="牌">尾聲</span><span class="夾白">石虔婆。</span>他古弄裡金珠曾見來。<span class="夾白">柳夢梅。</span>他做得個破周書汲冢才。<span class="夾白">小姐呵。你道他</span>為什麼向金蓋銀牆做打家賊。</p>
        
        <p class="落詩">丘墳發掘當官路。<br />春草茫茫墓亦無。<br />致汝無辜由俺罪。<br />狂眠恣飲是凶徒。</p>
        
        <h2 id=ch38 class="chapter"><span class="齣題">第三十八齣　淮警</span></h2>
        
        <p class="曲"><span class="牌">霜天曉角</span><span class="科">淨引眾上</span>英雄出眾。鼓譟紅旗動。三年繡甲錦蒙茸彈劍把雕鞍斜鞚。</p>
        
        <p class="白">賊子豪雄是李全。忠心赤膽向胡天。靴尖踢倒長天塹。卻笑江南土不堅。俺溜金王。奉大金之命。騷擾江淮三年。打聽大金家兵糧湊集。將次南征。教俺淮揚開路。不免請出賤房計議。中軍快請。<span class="科">眾叫介</span>大王叫箭坊。<span class="科">老旦軍人持箭上</span>箭坊俱已造完。<span class="科">淨笑惱介</span>狗才。怎麼說。<span class="科">老旦</span>大王說請出箭坊計議。<span class="科">淨</span>胡說。俺自請楊娘娘。是你箭坊。<span class="科">老旦</span>楊娘娘是大王箭坊。小的也是箭坊。<span class="科">淨喝介</span></p>
        
        <p class="曲"><span class="牌">前腔</span><span class="科">丑上</span>帳蓮深擁。壓寨的陰謀重。<span class="夾白"><span class="科">見介</span>大王興也。</span>你夜來鏖戰好粗雄。困的俺垓心沒縫。</p>
        
        <p class="白">大王夫。俺睡倦了。請俺甚事商量。<span class="科">淨</span>聞的金主南侵。教俺攻打淮揚。以便征進。思想揚州有杜安撫守鎮。急切難攻。如何是好。<span class="科">丑</span>依奴家所見。先圍了淮安。杜安撫定然赴救。俺分兵揚州。斷其聲援。於中取事。<span class="科">淨</span>高高。娘娘這計。李全要怕你了。<span class="科">丑</span>你那一宗兒不怕了奴家。<span class="科">淨</span>罷了。未封王號時。俺是個怕老婆的強盜。封王之後。也要做怕老婆的王。<span class="科">丑</span>着了。快起兵去攻打淮城。</p>
        
        <p class="曲"><span class="牌">錦上花</span>撥轉磨旗峰。促緊先鋒。千兵擺列。萬馬奔冲。鼓通通。鼓通通。譟的那淮揚動。</p>
        
        <p class="曲"><span class="牌">前腔</span>軍中母大蟲。綽有威風。連環陣勢。煙粉牢籠。哈哄哄。哈哄哄。哄的那淮揚動。</p>
        
        <p class="白"><span class="科">丑</span>溜金王。行軍到處。不許你搶占半名婦女。如違。定以軍法從事。<span class="科">淨</span>不敢。</p>
        
        <p class="落詩">日暮風沙古戰場。<br />軍營人學內家妝。<br />如今領帥紅旗下。<br />擘破雲鬟金鳳凰。</p>
        
        <h2 id=ch39 class="chapter"><span class="齣題">第三十九齣　如杭</span></h2>
        
        <p class="曲"><span class="牌">唐多令</span><span class="科">生上</span>海月未塵埋。<span class="科">旦上</span>新妝倚鏡臺。<span class="科">生</span>捲錢塘風色破書齋。<span class="科">旦</span>夫。昨夜天香雲外吹。桂子月中開。</p>
        
        <p class="白"><span class="科">生</span>夫妻客旅悶難開。<span class="科">旦</span>待喚提壺酒一杯。<span class="科">生</span>江上怒潮千丈雪。<span class="科">旦</span>好似禹門平地一聲雷。<span class="科">生</span>俺和你夫妻相隨。到了臨安京都地面。賃下這所空房。可以理會書史。爭奈試期尚遠。客思轉深。如何是好。<span class="科">旦</span>早上分付姑姑。買酒一壺。少解夫君之悶。尚未見回。<span class="科">生</span>生受了。娘子。一向不曾說及。當初只說你是西鄰女子。誰知感動幽冥。匆匆成其夫婦。一路而來。到今不曾請教。小姐。可是見小生於道院西頭。因何詩句上。不是梅邊是柳邊。就指定了小生姓名。這靈通委是怎的。<span class="科">旦笑介</span>柳郎。俺說見你于道院西頭是假。俺前生呵。</p>
        
        <p class="曲"><span class="牌">江兒水</span>偶和你後花園曾夢來。擎一朵柳絲兒要俺把詩篇賽。<span class="夾白">奴正題詠間。便和你牡丹亭上去了。<span class="科">生笑介</span>可好呢。<span class="科">旦笑介</span>咳。正好中間。落花驚醒。此後神情不定。一病奄奄。</span>這是聰明反被聰明帶。真誠不得真誠在。冤親做下這冤親債。一點色情難壞。再世為人話做了兩頭分拍。</p>
        
        <p class="曲"><span class="牌">前腔</span><span class="科">生</span>是話兒聽的都呆答孩。<span class="夾白">則俺</span>為情癡信及你人兒在。還則怕邪淫惹動陰曹怪。忌亡墳觸犯陰陽戒。分書生領受陰人愛。勾的你色身無壞。出土成人。又看見這帝城風采。</p>
        
        <p class="白"><span class="科">淨提酒上</span>路從丹鳳城邊過。酒向金魚館內沽。呀。相公小姐不知。俺在江頭沽酒。看見各路秀才。都赴選場去了。相公。錯過天大好事。<span class="科">生旦作忙介旦</span>相公。只索快行。<span class="科">淨</span>這酒便是狀元紅了。<span class="科">旦把酒介</span></p>
        
        <p class="曲"><span class="牌">小措大</span>喜的一宵恩愛。被功名二字驚開。好開懷這御酒三杯。放着四嬋娟人月在。立朝馬五更門外。聽六街裡喧傳人氣概。七步才。蹬上了寒宮八寶臺。沈醉了九重春色。便看花十里歸來。</p>
        
        <p class="曲"><span class="牌">前腔</span><span class="科">生</span>十年窗下。遇梅花凍九纔開。夫貴妻榮八字安排。敢你七香車穩情載。六宮宣有你朝拜。五花誥封你非分外。論四德。似你那三從結願諧。二指大泥金報喜。打一輪皂蓋飛來。</p>
        
        <p class="白"><span class="科">旦</span>夫。記的春容詩句。</p>
        
        <p class="曲"><span class="牌">尾聲</span>盼今朝得傍你蟾宮客。你和俺倍精神金階對策。<span class="夾白">高中了。同去訪你丈人丈母呵。</span>則道俺從地窟裡登仙那大喝采。</p>
        
        <p class="落詩">良人的的有奇才。<br />恐失佳期後命摧。<br />紅粉樓中應計日。<br />遙聞笑語自天來。</p>
        
        <h2 id=ch40 class="chapter"><span class="齣題">第四十齣　僕貞</span></h2>
        
        <p class="曲"><span class="牌">孤飛雁</span><span class="科">淨郭駝挑擔上</span>世路平消長。十年事老頭兒心上。柳郎君翰墨人家長。無營運。單承望。天生天養。果樹成行。年深樹老。把園圍拋漾。你索在何方。好沒主量。悽惶。逞上他身衣口糧。</p>
        
        <p class="白">家人做事興。全靠主人命。主人不在家。園樹不開花。俺老駝一生依着柳相公。種果為生。你說好不古怪。柳相公在家。一株樹上着百十來個果兒。自柳相公去後。一株樹上生百十來個蟲。便胡亂長幾個果。小廝們偷個盡。老駝無主。被人欺負。因此發個老狠。體探俺相公過嶺北來了。在梅花觀養病。直尋到此。早則南安府大封條封了觀門。聽的邊廂人說。道婆為事走了。有個姪兒癩頭黿。小西門住。找尋他去。<span class="科">行介</span>抹過大東路。投至小西門。<span class="科">下</span></p>
        
        <p class="曲"><span class="牌">金錢花</span><span class="科">丑疙童披衣笑上</span>自小疙辣郎當。郎當。官司拿俺為姑娘。姑娘。盡了法。腦皮撞。得了命。賣了房。充小廝。串街坊。</p>
        
        <p class="白">若要人不知。除非己不為。自家癩頭黿便是。這無人所在。表白一會。你說姑娘和柳秀才那事。幹得好。又走得好。只被陳教授那狗才稟過南安府。拿了俺去。拷問姑娘那裡去了。劫了杜小姐墳哩。你道俺更不聰明。卻也頗頗的。則掉着頭不做聲。那鳥官喝道。馬不弔不肥。人不拶不直。把這廝上起腦箍來。哎也。哎也。好不生疼。原來用刑人。先撈了俺一架金鐘玉磬。替俺方便。稟說這小廝夾出腦髓來了。那鳥官喝道。撚上來瞧。瞧了大鼻子一颩。說道這小廝真個夾出腦漿來了。不知是俺癩頭上膿。叫鬆了刑。着保在外。俺如今有了命。把柳相公送俺這件黑海青。擺將起來。<span class="科">唱介</span>擺搖搖。擺搖搖。沒人所在。被俺擺過子橋。<span class="科">淨向前叫揖介</span>小官唱喏。<span class="科">丑作不回揖大笑唱介</span>俺小官子腰閃價。唱不的子喏。比似你個跎子唱喏。則當伸子個腰。<span class="科">淨</span>這賊種。開口傷人。難道做小官的。背偏不跎。<span class="科">丑</span>刮這跎子嘴。偷了你什麼。賊。<span class="科">淨認丑衣介</span>別的罷了。則這件衣服。嶺南柳相公的。怎在你身上。<span class="科">丑</span>咳呀。難道俺做小官的。就沒件干淨衣服。便是嶺南柳家的。隔這般一道梅花嶺。誰見俺偷來。<span class="科">淨</span>這衣帶上有字。你還不認。叫地方。<span class="科">扯丑作怕倒介</span>罷了。衣服還你去囉。<span class="科">淨</span>耍哩。我正要問一個人。<span class="科">丑</span>誰。<span class="科">淨</span>柳秀才那裡去了。<span class="科">丑</span>不知。<span class="科">淨三問丑三不知介淨</span>你不說。叫地方去。<span class="科">丑</span>罷了。大路頭難好講話。演武廳去。<span class="科">行介淨</span>好個僻靜所在。<span class="科">丑</span>柳秀才到有一個。可是你問的不是。你說的像。俺說。你說不像。休想。叫地方。便到官司。俺也只是不說。<span class="科">淨</span>這小廝到是個賊。聽俺道來。</p>
        
        <p class="曲"><span class="牌">尾犯序</span>提起柳家郎。他俊白龎兒。典雅行妝。<span class="夾白"><span class="科">丑</span>是了。多少年紀。<span class="科">淨</span></span>論儀表看他。三十不上。<span class="夾白"><span class="科">丑</span>是了。你是他什麼人。<span class="科">淨</span></span>他祖上。傳留下俺栽花種糧。自小兒我看成他快長。<span class="夾白"><span class="科">丑</span>原來你是柳大官。你幾時別他。知他做出甚事來。<span class="科">淨</span></span>春頭別。跟尋至此。聞說的不端詳。</p>
        
        <p class="白"><span class="科">丑</span>這老兒說的一句句着。老兒。若論他做的事。咦。<span class="科">作扯淨耳語淨不聽見介丑</span>呸。左則無人。耍他去。老兒。你聽者。</p>
        
        <p class="曲"><span class="牌">前腔</span>他到此病郎當。<span class="夾白">逢着個杜太爺衙教小姐的陳秀才。</span>勾引他養病菴堂。去後園遊賞。<span class="夾白"><span class="科">淨</span>後來。<span class="科">丑</span>一遊遊到杜小姐墳兒上。拾的一軸春容。朝思暮想。做出事來。<span class="科">淨</span>怎的來。<span class="科">淨</span></span>秀才家為真當假。劫墳偷壙。<span class="夾白"><span class="科">淨驚介</span>這卻怎了。<span class="科">丑</span>你還不知。被那陳教授稟了官。圍住觀門。拖番柳秀才。和俺姑娘。行了杖。䙀琶拶壓。不怕不招。點了供紙。解上江西提刑廉訪司。問那六案都孔目。這男女應得何罪。六案請了律令。稟復道。但偷墳見屍者。依律一秋。<span class="科">淨</span>怎麼秋。<span class="科">丑作案淨頭介</span>這等秋。<span class="科">淨驚哭介</span>俺的柳秀才呵。老跎沒處投奔了。<span class="科">丑笑介</span></span>休慌。<span class="夾白">後來遇赦了。便是那杜小姐活轉來哩。<span class="科">淨</span>有這等事。<span class="科">丑</span></span>活鬼頭還做了秀才正房。俺那死姑娘到做了梅香伴當。<span class="夾白"><span class="科">淨</span>何往。<span class="科">丑</span></span>臨安去。送他上路。賞這領舊衣裳。</p>
        
        <p class="白"><span class="科">淨</span>嚇俺一跳。卻早喜也。</p>
        
        <p class="曲"><span class="牌">尾聲</span>去臨安定是圖金榜。<span class="夾白"><span class="科">丑</span>着了。<span class="科">淨</span></span>俺勒掙着軀腰走帝鄉。<span class="夾白"><span class="科">丑</span>老哥。你路上精細些。</span>現如今一路裡畫影圖形捕兇黨。</p>
        
        <p class="落詩">尋得仙源訪隱淪。<br />郡城南下是通津。<br />眾中不敢分明說。<br />遙想風流第一人。</p>
        
        <h2 id=ch41 class="chapter"><span class="齣題">第四十一齣　耽試</span></h2>
        
        <p class="曲"><span class="牌">鳳凰閣</span><span class="科">淨苗舜賓引眾上</span>九邊烽火咤。秋水魚龍怎化。廣寒丹桂吐層花。誰向雲端折下。<span class="科">合</span>殿闈深鎖。取試卷看詳回話。</p>
        
        <p class="詩"><span class="牌">集唐</span><br />鑄時天匠待英豪。引手何方一釣鰲。<br />報答春光知有處。文章分得鳳凰毛。</p>
        
        <p class="白">下官苗舜賓便是。聖上因俺香山能辨番回寶色。欽取來京典試。因金兵搖動。臨軒策士。問和戰守三者孰便。各房俱已取中頭卷。聖旨着下官詳定。想起來看寶易。看文字難。為什麼來。俺的眼睛原是貓兒睛。和碧綠琉璃水晶無二。因此一見真寶。眼睛火出。說起文字。俺眼裡從來沒有。如今卻也奉旨無奈。左右開箱。取各房卷子上來。<span class="科">眾取卷上淨作看介</span>這試卷好少也。且取天字號三卷。看是何如。第一卷詔問和守戰三者孰便。臣謹對。臣聞國家之和賊。如里老之和事。呀。里老和事。和不的罷。國家事。和不來怎了。本房擬他狀元。好沒分曉。且看第二卷。這意思主守。<span class="科">看介</span>臣聞天子之守國。如女子之守身也。比的小了。再看第三卷。到是主戰。<span class="科">看介</span>臣聞南朝之戰北。如老陽之戰陰。此語忒奇。但是周易有陰陽交戰之說。以前主和。被秦太師誤了。今日權取主戰者第一。主守者第二。主和者第三。其餘諸卷。以次而定</p>
        
        <p class="曲"><span class="牌">一封書</span>文章五色訛。怕冬烘頭腦多。總費他墨磨。筆尖花無一個。恁這裡龍門日日開無那。都待要尺水翻成一丈波。<span class="夾白">卻也無奈了。</span>也是煖浪桃花當一科。池裡無魚可奈何。<span class="科">封卷介</span></p>
        
        <p class="曲"><span class="牌">神仗兒</span><span class="科">生上</span>風塵戰鬭。風塵戰鬭。奇才輻輳。<span class="夾白"><span class="科">丑</span>秀才來的停當。試期過了。<span class="科">生</span>呀。試期過了。文字可進呈麼。<span class="科">丑</span>不進呈。難道等你。</span>道英雄入彀。恰鎖院進呈時候。<span class="夾白"><span class="科">生</span>怕沒有狀元在裡也哥。<span class="科">丑</span>不多。有三個了。<span class="科">生</span></span>萬馬爭先。偏驊騮落後。<span class="夾白">你快稟。有個遺才狀元求見。<span class="科">丑</span>這是朝房裡面。府州縣道。告遺才哩。<span class="科">生</span>大哥。你真個不稟。<span class="科">哭介</span>天呵。苗老先齎發俺來獻寶。</span>止不住卞和羞。對重瞳雙淚流。</p>
        
        <p class="白"><span class="科">淨聽介</span>掌門的。這什麼所在。拿過來。<span class="科">丑扯生進介生</span>告遺才的。望老大人收考。<span class="科">淨</span>哎也。聖旨臨軒。翰林院封進。誰敢再收。<span class="科">生哭介</span>生員從嶺南萬里。帶家口而來。無路可投。願觸金階而死。<span class="科">生起觸階丑止介淨背云</span>這秀才像是柳生。真乃南海遺珠也。<span class="科">回介</span>秀才上來。可有卷子。<span class="科">生</span>卷子備有。<span class="科">淨</span>這等姑准收考。一視同仁。<span class="科">生跪介</span>千載奇遇。<span class="科">淨念題介</span>聖旨問汝多士。近聞金兵犯境。惟有和戰守三策。其便何如。<span class="科">生叩頭介</span>領聖旨。<span class="科">起介丑</span>東席舍去。<span class="科">生寫策介淨再將前卷細觀看介</span>頭卷主戰。二卷主守。三卷主和。主和的怕不中聖意。<span class="科">生交卷淨看介</span>呀。風簷寸晷。立掃千言。可敬可敬。俺急忙難看。只說和戰守三件。你主那一件兒。<span class="科">生</span>生員也無偏主。天下大勢。能戰而後能守。能守而後能戰。可戰可守。而後能和。如醫用藥。戰為表。守為裡。和在表裡之間。<span class="科">淨</span>高見高見。則當今事勢何如。</p>
        
        <p class="曲"><span class="牌">馬蹄花</span><span class="夾白"><span class="科">生</span>當今呵。</span>寶駕遲留。則道西湖晝錦遊。為三秋桂子。十里荷香。一段邊愁。<span class="夾白">則</span>願的吳山立馬那人休。俺燕雲唾手何時就。<span class="夾白">若止是和呵。</span>小朝廷羞殺江南。<span class="夾白">便戰守呵。</span>請鑾輿略近神州。</p>
        
        <p class="白"><span class="科">淨</span>秀才言之有理。</p>
        
        <p class="曲"><span class="牌">前腔</span>聖主垂旒。想泣玉遺珠一網收。<span class="夾白">對策者千餘人。</span>那些不知時務。未曉天心。怎做儒流。<span class="夾白">似你呵。</span>三分話點破帝王憂。萬言策檢盡乾坤漏<span class="夾白"><span class="科">生</span>小生嶺海之士。<span class="科">淨低介</span>知道了。你</span>釣竿兒拂綽了珊瑚。敢今番着了鰲頭。</p>
        
        <p class="白">秀才。午門外候旨。<span class="科">生應出背介</span>這試官卻是苗老大人。嫌疑之際。不敢相認。且當清鏡明開眼。惟願朱衣暗點頭。<span class="科">下淨</span>試卷俱已詳定。左右跟隨進呈去。<span class="科">行介</span>絲綸閣下文章靜。鐘鼓樓中刻漏長。呀。那裡鼓響。<span class="科">內急擂鼓介丑</span>是樞密府樓前邊報鼓。<span class="科">內馬嘶介淨</span>邊報警急。怎了怎了。<span class="科">外老樞密上</span>花萼夾城通御氣。芙蓉小苑入邊愁。<span class="科">見介淨</span>老先生奏邊事而來。<span class="科">外</span>便是。先生為進卷而來。<span class="科">淨</span>正是。<span class="科">外</span>今日之事。以緩急為先後。僭了。<span class="科">外叩頭奏事介</span>掌管天下兵馬知樞密院事臣謹奏俺主。<span class="科">內宣介</span>所奏何事。<span class="科">外</span></p>
        
        <p class="曲"><span class="牌">滴溜子</span>金人的。金人的。風聞入寇。<span class="夾白"><span class="科">內</span>誰是先鋒。<span class="科">外</span></span>李全的。李全的。前來戰鬭。<span class="夾白"><span class="科">內</span>到什麼地方了。<span class="科">外</span></span>報到了淮揚左右。<span class="夾白"><span class="科">內</span>何人可以調度。<span class="科">外</span>有杜寶現為淮揚安撫。</span>怕邊關早晚休。要星忙廝救。</p>
        
        <p class="白"><span class="科">淨叩頭奏事介</span>臣看卷官苗舜賓謹奏俺主。</p>
        
        <p class="曲"><span class="牌">前腔</span>臨軒的。臨軒的。文章看就。呈御覽。呈御覽。定其卷首。黃道日傳臚祗候。眾多官在殿頭。把瓊林宴備久。</p>
        
        <p class="白"><span class="科">內</span>奏事官午門外伺候。<span class="科">外淨同起介淨</span>老先生。聽的金兵為何而動。<span class="科">外</span>適纔不敢奏知。金主此行。單為來搶占西湖美景。<span class="科">淨</span>癡韃子。西湖是俺大家受用的。若搶了西湖去。這杭州通沒用了。<span class="科">內宣介</span>聽旨。朕惟治天下有緩有急。乃武乃文。今淮揚危急。便着安撫杜寶前去迎敵。不可有遲。其傳臚一事。待干戈寧集。偃武修文。可諭知多士。叩頭。<span class="科">外淨叩頭呼萬歲起介</span></p>
        
        <p class="落詩">澤國江山入戰圖。<br />曳裾終日盛文儒。<br />多才自有雲霄望。<br />其奈邊防重武夫。</p>
        
        <h2 id=ch42 class="chapter"><span class="齣題">第四十二齣　移鎮</span></h2>
        
        <p class="曲"><span class="牌">夜遊船</span><span class="科">外杜安撫引眾上</span>西風揚子津頭樹。望長淮渺渺愁予。枕障江南。鉤連塞北。如此江山幾處。</p>
        
        <p class="誦"><span class="牌">訴衷情</span>砧聲又報一年秋。江水去悠悠。塞草中原何處。一雁過淮樓。　　天下事。鬢邊愁。付東流。不分吾家小杜。清時醉夢揚州。</p>
        
        <p class="白">自家淮揚安撫使杜寶。自到揚州三載。雖則李全騷擾。喜得大勢平安。昨日打聽金兵要來。下官十分憂慮。可奈夫人不解事。偏將亡女絮傷心。</p>
        
        <p class="曲"><span class="牌">似娘兒</span><span class="科">老旦貼上</span>夫主挈兵符。也相從燕幕棲遲<span class="科">嘆介</span>畫屏風外秦淮樹。看兩點金焦。十分眉恨。片影江湖。</p>
        
        <p class="白"><span class="科">老</span>相公萬福。<span class="科">外</span>夫人免禮。</p>
        
        <p class="誦"><span class="牌">玉樓春</span><span class="科">老</span>相公。幾年別下南安路。春去秋來朝復暮。<span class="科">外</span>空懷錦水故鄉情。不見揚州行樂處。　　<span class="科">老</span>你摩梭老劍評今古。那個英雄閒處住。<span class="科">淚介合</span>忘憂恨自少宜男。淚灑嶺雲江外樹。</p>
        
        <p class="白"><span class="科">老</span>相公。俺提起亡女。你便無言。豈知俺心中愁恨。一來為苦傷女兒。二來為全無子息。待趁在揚州。尋下一房。與相公傳後。尊意何如<span class="科">外</span>使不得。部民之女哩。<span class="科">老</span>這等。過江金陵女兒可好。<span class="科">外</span>當今王事匆匆。何心及此。<span class="科">老</span>苦殺俺麗娘兒也。<span class="科">哭介淨報子上</span>詔從日月威光遠。兵洗江淮殺氣高。稟老爺。有朝報。<span class="科">外起看報介</span>樞密院一本。為金兵寇淮事。奉聖旨。便着淮揚安撫使杜寶刻日渡淮。不許遲誤。欽此。呀。兵機緊急。聖旨森嚴。夫人。俺同你移鎮淮安。就此起程了。<span class="科">丑驛丞上</span>羽檄從參贊。牙籤報驛程。稟老爺。船隻齊備。<span class="科">內鼓吹介上船介內稟合屬官吏候送外分付起去介外</span>夫人。又是一江秋色也。</p>
        
        <p class="曲"><span class="牌">長拍</span>天意秋初。天意秋初。金風微度。城闕外畫橋煙樹。看初收潑火。嫩涼生微雨沾裾。移畫舸。浸蓬壺。報潮生風氣肅。浪花飛吐。點點白鷗飛近渡。風定也落日搖帆映綠蒲。白雲秋窣的鳴簫鼓。何處菱歌。喚起江湖。</p>
        
        <p class="白">呀。岸上跑馬的什麼人。</p>
        
        <p class="曲"><span class="牌">不是路</span><span class="科">末報子跑馬上</span>馬上傳呼。慢櫓停船看羽書。<span class="夾白"><span class="科">外</span>怎的來。<span class="科">末</span>那</span>淮安府。李全將次逞狂圖。<span class="夾白"><span class="科">外</span>可發兵守禦。<span class="科">末</span></span>怎支吾。星飛調度憑安撫。則怕這水路裡躭延你還走旱途。<span class="科">外</span>休驚懼。<span class="夾白">夫人。</span>吾當走馬紅亭路。<span class="夾白">你</span>轉船歸去。轉船歸去。</p>
        
        <p class="白"><span class="科">老</span>後面報馬又到哩。<span class="科">丑報子上</span></p>
        
        <p class="曲"><span class="牌">前腔</span>萬騎胡奴。<span class="夾白">他要</span>塹斷長淮塞五湖。<span class="夾白">老爺快行。</span>休遲誤。<span class="夾白">小的先去也。</span>怕圍城緩急要降胡。<span class="科">下老哭介</span>待何如。你星霜滿鬢當戎虜。似這等烽火連天各路衢。<span class="科">外</span>真愁促。怕揚州隔斷無歸路。再和你相逢何處。相逢何處。</p>
        
        <p class="白">夫人。就此告辭了。揚州定然有警。可徑走臨安。</p>
        
        <p class="曲"><span class="牌">短拍</span>老影分飛老影分飛。似參軍杜甫。把山妻泣向天隅。<span class="科">老哭介</span>無女一身孤。亂軍中別了夫主。<span class="科">合</span>有什麼命夫命婦。都是些鰥寡孤獨。生和死圖的個夢和書。</p>
        
        <p class="曲"><span class="牌">尾聲</span>老殘生兩下裡自支吾。<span class="科">外</span>俺做的是這地頭軍府。<span class="夾白"><span class="科">老</span>老爺。</span>也珍重你這滿眼兵戈一腐儒。</p>
        
        <p class="白"><span class="科">外下老嘆介</span>天呵。看揚州兵火滿道。春香。和你徑走臨安去也。</p>
        
        <p class="落詩">隋堤風物已淒涼。<br />楚漢寧教作戰場。<br />閨閣不知戎馬事。<br />雙雙相趁下殘陽。</p>
        
        <h2 id=ch43 class="chapter"><span class="齣題">第四十三齣　禦淮</span></h2>
        
        <p class="曲"><span class="牌">六么令</span><span class="科">外引生末眾軍上</span>西風揚譟。漫騰騰殺氣兵妖。望黃淮秋捲浪雲高。排雁陣。展龍韜。斷重圍殺過河陽道。</p>
        
        <p class="白">走乏了。眾軍士。前面何處。<span class="科">眾</span>淮城近了。<span class="科">外望介</span>天呵。</p>
        
        <p class="誦"><span class="牌">昭君怨</span>剩得江山一半。又被胡笳吹斷。<span class="科">眾</span>秋草舊長營。血風腥。　　<span class="科">外</span>聽得猿啼鶴怨。淚濕征袍如汗。<span class="科">眾</span>老爺呵。無淚向天傾。且前征。</p>
        
        <p class="白"><span class="科">外</span>眾三軍。俺的兒。你看咫尺淮城。兵勢危急。俺們一邊捨死。先衝入城。一面奏請朝廷。添兵救助。三軍。聽吾號令。鼓勇而行。<span class="科">眾哭應介</span>謹如軍令。<span class="科">行介</span></p>
        
        <p class="曲"><span class="牌">四邊靜</span>坐鞍心把定中軍號。四面旌旗遶。旗開日影搖。塵迷日光小。<span class="科">合</span>胡兵氣驕。南兵路遙。血暈幾重圍。孤城怎生料。</p>
        
        <p class="白"><span class="科">外</span>前面寇兵截路。衝殺前去。<span class="科">下</span></p>
        
        <p class="曲"><span class="牌">前腔</span><span class="科">淨引丑貼眾軍喊上</span>李將軍射雁穿落。豹子翻身嚼。單尖寶蹬挑。把追風膩旗兒嫋。<span class="科">合前淨笑介</span></p>
        
        <p class="白">你看俺溜金王手下。雄兵萬餘。把淮陰城圍了七週遭。好不緊也。<span class="科">內擂鼓喊介淨</span>呀。前路兵風。想是杜安撫來到。分兵一千。迎殺前去。<span class="科">虛下外眾唱合前上淨眾上打話單戰介淨叫眾擺長陣攔路介外叫眾軍衝圍殺進城去介淨</span>呀。杜家兵衝入圍城去了。且由他。喫盡糧草。自然投降也。<span class="科">合前下</span></p>
        
        <p class="曲"><span class="牌">番卜算</span><span class="科">老旦末文官上</span>鎮日陣雲飄。閃卻烏紗帽。<span class="科">淨丑武官上淨</span>長鎗大劍把河橋。<span class="科">丑</span>鼓角如龍叫。</p>
        
        <p class="誦"><span class="科">見介</span>請了。<span class="牌">更漏子</span><span class="科">老旦</span>枕淮樓。臨海際。<span class="科">末</span>殺氣騰天震地。<span class="科">丑</span>聞砲鼓。使人驚。插天飛不成。　　<span class="科">淨</span>匣中劍。腰間箭。領取背城一戰。<span class="科">合</span>愁地道。怕天衝幾時來杜公。</p>
        
        <p class="白"><span class="科">老旦</span>俺們是淮安府行軍司馬。和這參謀。都是文官。遭此賊兵圍緊。久已迎取安撫杜老大人。還不見到。敢問二位留守將軍。有何計策。<span class="科">丑</span>依在下所見。降了他罷。<span class="科">老</span>怎說這話。<span class="科">丑</span>不降。走為上計。<span class="科">老</span>走的一丁。走不的十個。<span class="科">丑</span>這般說。俺小奶奶。那一口。放那裡。<span class="科">淨</span>鎖放大櫃子裡。<span class="科">丑</span>鑰匙呢。<span class="科">淨</span>放俺處。李全不來。替你托妻寄子。<span class="科">丑</span>李全來呢。<span class="科">淨</span>替你出妻獻子。<span class="科">丑</span>好朋友。好朋友。<span class="科">內擂鼓喊介生報子上</span>報報報。正南一枝兵馬。破圍而來。杜老爺到也。<span class="科">眾</span>快開城迎接去。天地日流血。朝廷誰請纓。<span class="科">並下</span></p>
        
        <p class="曲"><span class="牌">金錢花</span><span class="科">外引眾上</span>連天殺氣蕭條。蕭條。連城圍了週遭。週遭。風喇喇。陣旗飄。叫開城。下弔橋。<span class="科">老旦等上合</span>文和武。索迎着。</p>
        
        <p class="白"><span class="科">跪迎介</span>文武官屬。迎接老大人。<span class="科">外</span>起來。敵樓相見。<span class="科">老旦等應下介</span></p>
        
        <p class="曲"><span class="牌">前腔</span><span class="科">外</span>胡塵染惹征袍。征袍。血花風腥寶刀。寶刀。<span class="科">內擂鼓介</span>淮安鼓。揚州簫。擺鸞旗。登麗譙<span class="科">合</span>排衙了。列功曹。<span class="科">到介貼辦官上</span></p>
        
        <p class="曲"><span class="牌">粉蝶兒引</span><span class="科">外</span>萬里寄龍韜。那得戍樓清嘯。</p>
        
        <p class="白"><span class="科">貼報門介</span>文武官屬進。<span class="科">老旦等參見介</span>孤城累卵。方當萬死之危。開府弄丸。來赴兩家之難。凡俺官寮。禮當拜謝。<span class="科">外</span>兵鋒四起。勞苦諸公。皆老夫遲慢之罪。只長揖便了。<span class="科">眾應起揖介外</span>看來此賊。頗有兵機。放俺入城。其中有計。<span class="科">眾</span>不過穿地道。起雲梯。下官粗知備禦。<span class="科">外</span>怕的是鎖城之法耳。<span class="科">丑</span>敢問何謂鎖城。是裡面鎖外面鎖。外面鎖。鎖住了溜金王。若裡面鎖。連下官都鎖住了。<span class="科">外</span>不提起罷了。城中兵幾何。<span class="科">淨</span>一萬三千。<span class="科">外</span>糧草幾何。<span class="科">末</span>可支半年。<span class="科">外</span>文武同心。救援可待。<span class="科">內擂鼓喊介生報子上</span>報報。李全兵緊圍了。<span class="科">外長嘆介</span>這賊好無理也。</p>
        
        <p class="曲"><span class="牌">划鍬兒</span>兵多食廣禁圍遶。<span class="夾白">則要你</span>文班武職兩和調。<span class="科">眾</span>巡城徹昏曉。這軍民苦勞。<span class="科">內喊介泣介合</span>那兵風正號。俺軍聲靜悄。<span class="科">外拜天眾同拜介</span>淚灑孤城。把蒼天暗禱。<span class="科">眾</span></p>
        
        <p class="曲"><span class="牌">前腔</span>危樓百尺堪長嘯。籌邊兩字寄英豪。<span class="科">外</span>江淮未應小。君侯佩刀。<span class="科">合前</span></p>
        
        <p class="白">從今日起。文官守城。武官出城。隨機策應。<span class="科">丑</span>則怕大金家來了。<span class="科">淨</span>金兵呵。</p>
        
        <p class="曲"><span class="牌">尾聲</span>他看頭勢而來不定交。休先倒折了趙家旗號。<span class="夾白">便來呵。也少不得</span>死裡求生那一着敲。</p>
        
        <p class="落詩">日日風吹虜騎塵。<br />三千犀甲擁朱輪。<br />胸中別有安邊計。<br />莫遣功名屬別人。</p>
        
        <h2 id=ch44 class="chapter"><span class="齣題">第四十四齣　急難</span></h2>
        
        <p class="曲"><span class="牌">菊花新</span><span class="科">旦上</span>曉妝臺圓夢鵲聲高。閒把金釵帶笑敲。博山秋影搖。盼泥金俺明香暗焦。</p>
        
        <p class="白">鬼魂求出世。貧落望登科。夫榮妻貴顯。凝盼事如何。俺杜麗娘。跟隨柳郎科試。偶逢天子招賢。只這些時還遲喜報。正是。長安咫尺如千里。夫婿迢遙第一人。</p>
        
        <p class="曲"><span class="牌">出隊子</span><span class="科">生上</span>詞場湊巧。無奈兵戈起禍苗。盼泥金賺殺玉多嬌。他待地窟裡隨人上九霄。一脈離魂。江雲暮潮。</p>
        
        <p class="白"><span class="科">見介旦</span>柳郎。你回來了。望你高車晝錦。為何徒步而回。<span class="科">生</span>聽俺道來。</p>
        
        <p class="曲"><span class="牌">瓦盆兒</span>去遲科試。收場鎖院散群豪。<span class="夾白"><span class="科">旦</span>咳。原來去遲了。<span class="科">生</span></span>喜逢着。舊知交。<span class="夾白"><span class="科">旦</span>可曾補上。<span class="科">生</span></span>虧他滿船明月又把去珠淘。<span class="夾白"><span class="科">旦喜介</span>好了。放榜未。<span class="科">生</span></span>恰正在奏龍樓。開鳳榜。蹊蹺。<span class="夾白"><span class="科">旦</span>怎生蹊蹺。<span class="科">生</span>你不知。大金家兵起。殺過淮揚來了。</span>忙喇煞細柳營。權將杏苑拋。剛則遲誤了你夫人花誥。<span class="夾白"><span class="科">旦</span>遲也不爭幾時。則問你淮揚地方。便是俺爹爹管轄之處了。<span class="科">生</span>便是。<span class="科">旦哭介</span>天也。俺的爹娘怎了。<span class="科">泣介生</span></span>直恁的活擦擦。痛生生。腸斷了。比如你在泉路裡可心焦。</p>
        
        <p class="白"><span class="科">旦</span>罷了。奴有一言。未敢啟齒。<span class="科">生</span>但說不妨。<span class="科">旦</span>柳郎。放榜之期尚遠。欲煩你淮揚打聽爹娘消耗。未審許否。<span class="科">生</span>謹依尊命。奈放小姐不下。<span class="科">旦</span>不妨。奴家自會支吾。<span class="科">生</span>這等就此起程了。</p>
        
        <p class="曲"><span class="牌">榴花泣</span><span class="科">旦</span>白雲親舍<span class="夾白">俺</span>孤影舊梅梢。道香魂恁寂寥。怎知魂向你柳枝銷。維揚千里長是一靈飄。回生事少。<span class="夾白">爹娘呵。</span>聽的俺活在人間驚一跳。平白地鳳婿過門。好似半青天鵲影成橋。</p>
        
        <p class="曲"><span class="牌">前腔</span><span class="科">生</span>俺且行且止兩處係心苗。要留旅店伴多嬌。<span class="夾白"><span class="科">旦</span>有姑姑為伴。<span class="科">生</span></span>陰人難伴你這冷長宵。把心兒不定還怕你舊魂飄。<span class="夾白"><span class="科">旦</span>再不飄了。<span class="科">生</span></span>俺文高中高。一時榜下歸難到。<span class="夾白"><span class="科">旦泣介</span>俺爹娘呵。<span class="科">生</span></span>你念雙親捨的離情。俺為半子怎惜攀高。</p>
        
        <p class="白">小姐。卑人拜見岳翁岳母。起頭便問及回生之事了。</p>
        
        <p class="曲"><span class="牌">漁家燈</span><span class="科">旦嘆介</span>說的來似怪如妖。怕爹爹執古妝蹻。<span class="夾白"><span class="科">想介</span>有了。將奴春容帶在身傍。但見了</span>一幅春容。少不的問俺兩下根苗。<span class="夾白"><span class="科">生</span>問時。怎生打話。<span class="科">旦</span></span>則說是天曹。偶然注定的姻緣到。驀踏着墓墳開了。<span class="夾白"><span class="科">生</span>說你先到俺書齋纔好。<span class="科">旦羞介</span></span>休喬。這話教人笑。略說與梅香賊牢。</p>
        
        <p class="曲"><span class="牌">前腔</span><span class="科">生</span>俺滿意兒待駟馬過門。和你離魂女同歸氣高。誰承望探高親去傍干戈。怕寒儒欠整衣毛。<span class="夾白"><span class="科">旦</span>女婿老成些不妨。則途路孤棲。使奴罣念。<span class="科">生</span></span>秋霄。雲橫雁字斜陽道。向秦淮夜泊魂消。<span class="夾白"><span class="科">旦</span>夫。你去時冷落些。回來報中狀元呵。<span class="科">生</span></span>名標。大拜門喧笑。抵多少駙馬還朝。</p>
        
        <p class="白"><span class="科">淨上</span>雨傘晴兼雨。春容秋復春。包袱雨傘在此。</p>
        
        <p class="曲"><span class="牌">尾聲</span><span class="科">拜別介旦</span>秀才郎探的個門楣着。<span class="科">生</span>報重生這歡聲不小。<span class="夾白"><span class="科">旦</span>柳郎。那裡平安了便回。</span>休只顧的月明橋上聽吹簫。</p>
        
        <p class="落詩">不為經時謁丈人。<br />囊無一物獻尊親。<br />馬蹄走入揚州路。<br />兩地各傷無限神。</p>
        
        <h2 id=ch45 class="chapter"><span class="齣題">第四十五齣　寇間</span></h2>
        
        <p class="曲"><span class="牌">包子令</span><span class="科">老旦外賊兵巡哨上</span>大王原是小嘍囉。嘍囉。娘娘原是小旗婆。旗婆。立下個草朝忒快活。虧心又去搶山河。<span class="科">合</span>轉巡羅。山前山後一聲鑼。</p>
        
        <p class="白">兄弟。大王爺攻打淮城。要個人見杜安撫打話。大路頭影兒沒一個。小路頭尋去。<span class="科">唱前合下末雨傘包袱上</span></p>
        
        <p class="曲"><span class="牌">駐馬聽</span>家舍南安。有道為生新失館。要腰纏十萬。教學千年。方纔貫滿。<span class="夾白">俺陳最良。為報杜小姐之事。揚州見杜安撫大人。誰知他淮安被圍。教俺沒前沒後。大路上不敢行走。抄從小路而去。</span>學先師傳食走胡旋。怯書生避寇遭塗炭。你看樹影凋殘。猿啼虎嘯教人歎。</p>
        
        <p class="白"><span class="科">丑外上</span>明知山有虎。故向虎邊行。鳥漢那裡去。<span class="科">拿介末</span>饒命。大王。<span class="科">外</span>還有個大王哩。<span class="科">末</span>天天。怎了。正是烏鴉喜鵲同行。吉凶全然未保。<span class="科">並下</span></p>
        
        <p class="曲"><span class="牌">普賢歌</span><span class="科">淨丑眾上</span>莽乾坤生俺賊兒頑。誰道賊人膽裡單。南朝俺不蠻。北朝俺不番。甚天公有處安排俺。</p>
        
        <p class="白">娘娘。俺和你圍了淮安許久。只是不下。要得個人去淮安打話。兼看杜安撫動定如何。則眼下無人可使哩。<span class="科">丑</span>必得杜老兒親信之人。將計就計。方且可行。<span class="科">外綁末上</span></p>
        
        <p class="曲"><span class="牌">粉蝶兒</span>沒路走羊腸。天天呵。撞入這屠門怎放。</p>
        
        <p class="白"><span class="科">見介外</span>稟大王。拿得個南朝漢子在此。<span class="科">淨</span>是個老兒。何方人氏。作何生理。<span class="科">末</span>聽稟。</p>
        
        <p class="曲"><span class="牌">大迓鼓</span>生員陳最良。南安人氏。訪舊淮揚。<span class="夾白"><span class="科">淨</span>訪誰。<span class="科">末</span>便是杜安撫。</span>他後堂曾設扶風帳。<span class="夾白"><span class="科">丑</span>你原來他衙中教學。幾個學生。<span class="科">末</span>則他甄氏夫人。單生下一女。</span>女書生年少亡。<span class="夾白"><span class="科">丑</span>還有何人。<span class="科">末</span></span>義女春香夫人伴房。</p>
        
        <p class="白"><span class="科">丑笑背介</span>一向不知杜老家中事體。今日得知。吾有計矣。<span class="科">回介</span>這腐儒。且帶在轅門外去。<span class="科">眾應押末下介丑</span>大王。奴家有了一計。昨日殺了幾個婦人。可於中取出首級二顆。則說杜家老小。回至揚州。被俺手下殺了。獻首在此。故意蘇放那腐儒。傳示杜老。杜老心寒。必無守城之意矣。<span class="科">淨</span>高見。高見。<span class="科">淨起低聲分付介</span>叫中軍。<span class="科">生上淨</span>俺請那腐儒講話中間。你可將昨日殺的婦人首級二顆來獻。則說是杜安撫夫人甄氏和他使女春香。牢記着。<span class="科">生應下淨</span>左右。再拿秀才來見。<span class="科">眾押末上介末</span>饒命。大王。<span class="科">淨</span>你是個細作。不可輕饒。<span class="科">丑</span>勸大王鬆了他。聽他講些兵法到好。<span class="科">淨</span>也罷。依娘娘說。鬆了他。<span class="科">眾放末綁介末叩頭介</span>叩謝大王娘娘不殺之恩。<span class="科">淨</span>起來。講些兵法俺聽。<span class="科">末</span>衛靈公問陳於孔子。孔子不對。說道吾未見好德如好色者也。<span class="科">淨</span>這是怎麼說。<span class="科">末</span>則因彼時衛靈公有個夫人南子同座。先師所以怕得講話。<span class="科">淨</span>他夫人是南子。俺這娘娘是婦人。<span class="科">內擂鼓生報子上</span>報報報。揚州路上兵馬。殺了杜安撫家小。竟來獻首級討賞。<span class="科">淨看介</span>則怕是假的。<span class="科">眾</span>千真萬真。夫人甄氏。這使女叫做春香。<span class="科">末做看認驚哭介</span>天呵。真個是老夫人和春香也。<span class="科">淨</span>唗。腐儒啼哭什麼。還要打破淮城。殺杜老兒去。<span class="科">末</span>饒了罷。大王。<span class="科">淨</span>要饒他。除非獻了這座淮安城罷。<span class="科">末</span>這等。容生員去傳示大王虎威。立取回報。<span class="科">丑</span>大王恕你一刀。腐儒快走。<span class="科">內擂鼓發喊開門介末作怕介</span></p>
        
        <p class="曲"><span class="牌">尾聲</span>顯威風記的這溜金王。<span class="夾白"><span class="科">淨丑</span>你去說與杜安撫呵。</span>着什麼耀武揚威早納降。俺實實的要占江山非是謊。</p>
        
        <p class="白"><span class="科">淨丑下末打躬送介弔場</span>活強盜。活強盜。殺了杜老夫人春香。不免城中報去。</p>
        
        <p class="落詩">海神東過惡風迴。<br />日暮沙場飛作灰。<br />今日山翁舊賓主。<br />與人頭上拂塵埃。</p>
        
        <h2 id=ch46 class="chapter"><span class="齣題">第四十六齣　折寇</span></h2>
        
        <p class="曲"><span class="牌">破陣子</span><span class="科">外戎裝佩劍引眾上</span>接濟風雲陣勢。侵尋歲月邊垂。<span class="科">內擂鼓喊介外嘆介</span>你看虎咆般砲石連雷碎。雁翅似刀輪密雪施。李全。李全。你待要霸江山吾在此。</p>
        
        <p class="詩"><span class="牌">集唐</span><br />誰能談笑解重圍。萬里胡天鳥不飛。<br />今日海門南畔事。滿頭霜雪為兵機。</p>
        
        <p class="白">我杜寶。自到淮揚。即遭兵亂。孤城一片。困此重圍。只索調度兵糧。飛揚金鼓。生還無日。死守由天。潛坐敵樓之中。追想靖康而後。中原一望。萬事傷心。</p>
        
        <p class="曲"><span class="牌">玉桂枝</span>問天何意。有三光不辨華夷。把腥羶吹換人間。這望中原做了黃沙片地。<span class="科">惱介</span>猛冲冠怒起。猛冲冠怒起。是誰弄的江山如是。<span class="夾白"><span class="科">嘆介</span>中原已矣。</span>關河困心事違。也則要保揚州濟淮水。<span class="夾白">俺看李全賊數萬之眾。破此何難。進退遲疑。其間有故。</span>俺有一計可救圍。恨無人與遊說。</p>
        
        <p class="白"><span class="科">內擂鼓報子上</span>羽檄場中無雁到。鬼門關上有人來。好笑。城圍的鐵桶似緊。有個秀才來打秋風。則索報去。稟老爺。有個故人相訪。<span class="科">外</span>敢是奸細。<span class="科">淨</span>說是江右南安府陳秀才。<span class="科">外</span>這迂儒。怎生飛的進來。快請。快請。<span class="科">末上</span></p>
        
        <p class="曲"><span class="牌">浣溪紗</span>擺旌旗。添景致。又不是鬧元宵鼓砲齊飛。<span class="夾白">杜老爺在那裡。<span class="科">外笑出迎介</span></span>忽聞的千里故人誰。<span class="夾白"><span class="科">嘆介</span>原來是先生到此。</span>教俺驚垂淚。<span class="夾白"><span class="科">末</span>老公相頭通白了。<span class="科">合</span></span>白首相看俺與伊。三年一見愁眉。<span class="科">拜介</span></p>
        
        <p class="詩"><span class="牌">集唐</span><br /><span class="科">末</span>頭白乘驢懸布裳。<span class="科">外</span>故人相見憶山陽。<br /><span class="科">末</span>橫塘一別千餘里。<span class="科">外</span>卻認并州作故鄉。</p>
        
        <p class="白"><span class="科">末</span>恭念公相。又苦傷老夫人回揚州。被賊兵所算了。<span class="科">外驚介</span>怎知道。<span class="科">末</span>生員在賊營中。眼同驗過老夫人首級。同春香都殺了。<span class="科">外哭介</span></p>
        
        <p class="曲"><span class="牌">玉桂枝</span>相夫登第。表賢名甄氏吾妻。稱皇宣一品夫人。又待伴俺立雙忠烈女。想賢妻在日。想賢妻在日。淒然垂淚。儼然冠帔。<span class="夾白"><span class="科">外哭倒眾扶介末</span>我的老夫人。老夫人。怎了。你將官們也大家哭一聲兒麼。<span class="科">眾哭介</span>老夫人呵。<span class="科">外作惱拭淚介</span>呀。好沒來由。夫人是朝廷命婦。罵賊而死。理所當然。我怎為他亂了方寸。灰了軍心。</span>身為將怎顧的私。任悽惶百無悔。<span class="夾白">陳先生。溜金王還有講麼。<span class="科">末</span>不好說得。他還要殺老先生。<span class="科">外</span>咳。</span>他殺俺甚意兒。俺殺他全為國。</p>
        
        <p class="白"><span class="科">末</span>依了生員。兩下裡都不要殺。<span class="科">做扯外耳語介</span>那溜金王要這座淮安城。<span class="科">外</span>噤聲。那賊營中。是一個座位。是兩個座位。<span class="科">末</span>他和妻子連席而坐。<span class="科">外笑介</span>這等。吾解此圍必矣。先生竟為何來。<span class="科">末</span>老先生不問。幾乎忘了。為小姐墳兒被盜。竟此相報。<span class="科">外驚介</span>天呵。塚中枯骨。與賊何仇。都則為那些寶玩害了也。賊是誰。<span class="科">末</span>老公相去後。石道姑招了個嶺南遊棍柳夢梅為伴。見物起心。一夜劫墳逃去。屍骨投之池水中。因此不遠千里而告。<span class="科">外嘆介</span>女墳被發。夫人遭難。正是未歸三尺土。難保百年身。既歸三尺土。難保百年墳。也索罷了。則可惜先生一片好心。<span class="科">末</span>生員拜別老公相後。一發貧薄了。<span class="科">外嘆介</span>軍中倉卒。無以為情。我把一大功勞。先生幹去。<span class="科">末</span>願效勞。<span class="科">外</span>我久寫下咫尺之書。要李全解散三軍之眾。餘無可使。煩公一行。左右。取過書儀來。倘說得李全降順。便可歸奏朝廷。自有個出身之處。<span class="科">生取書儀介</span>儒生三寸舌。將軍一紙書。書儀在此。<span class="科">末</span>途費謹領。送書一事。其實怕人。<span class="科">外</span>不妨。</p>
        
        <p class="曲"><span class="牌">榴花泣</span>兵如鐵桶。一使在其中。將折簡去和戎。<span class="夾白">陳先生。</span>你志誠打的賊兒通。雖然寇盜奸雄。他也相機而動。<span class="夾白"><span class="科">末</span>恐遊說非書生之事。<span class="科">外</span>看他開圍放你而來。其意可知。</span>你這書生正好做傳書用。<span class="科">末</span>仗恩臺一字長城。借寒儒八面威風。<span class="科">內鼓吹介</span></p>
        
        <p class="曲"><span class="牌">尾聲</span>戍樓羌笛話匆匆。<span class="夾白">事成呵。</span>你歸去朝廷沾寸寵。<span class="夾白">這紙書敢則是</span>保障江淮第一封。</p>
        
        <p class="落詩">隔河征戰幾歸人。<br />五馬臨流待幕賓。<br />勞動先生遠相訪。<br />恩波自會惜枯鱗。</p>
        
        <h2 id=ch47 class="chapter"><span class="齣題">第四十七齣　圍釋</span></h2>
        
        <p class="曲"><span class="牌">出隊子</span><span class="科">貼通事上</span>一天之下。南北分開兩事家。中間放着個蓼兒洼。明助着番家打漢家。通事中間。撥嘴撩牙。</p>
        
        <p class="白">事有足詫。理有必然。自家溜金王麾下一名通事便是。好笑。好笑。俺大王助金圍宋。攻打淮城。誰知北朝。暗地差人去到南朝講話。正是暫通禽獸語。終是犬羊心。<span class="科">下淨引眾上</span></p>
        
        <p class="曲"><span class="牌">雙勸酒</span>橫江虎牙。插天鷹架。擂鼓揚旗。衝車甲馬。把座錦城牆圍的陣雲花。杜安撫你有翅難加。</p>
        
        <p class="白">自家溜金王。攻打淮城。日久未下。外勢雖然虎踞。中心未免狐疑。一來怕南朝大兵。兼程而進。二來怕北朝見責。委任無功。真個進退兩難。待娘娘到來計議。<span class="科">丑上</span>驅兵捉將蚩尤女。揑鬼妝神豹子妻。大王。你可聽見。大金家有人南朝打話。回到俺營門之外了。<span class="科">淨</span>有這事。<span class="科">老旦番將帶刀騎馬上</span></p>
        
        <p class="曲"><span class="牌">北夜行船</span>大北裡宣差傳站馬。虎頭牌滴溜的分花。<span class="夾白"><span class="科">外馬夫趕上介</span>滑了。滑了。<span class="科">老旦</span></span>那古裡誰家跑番了拽喇。怎生呵。大營盤沒個人兒答煞。<span class="夾白"><span class="科">外大叫介</span>溜金爺。北朝天使到來。<span class="科">下淨丑作慌介</span>快叫通事請進。<span class="科">貼上接跪介</span>溜金王患病了。請那顏進。<span class="科">老旦</span></span>可纔可纔道句兒克卜喇。</p>
        
        <p class="白"><span class="科">下馬上坐介</span>都兒。都兒。<span class="科">淨問貼介</span>怎麼說。<span class="科">貼</span>惱了。<span class="科">淨丑舉手老旦做惱不回介指淨介</span>鐵力溫。都答喇。<span class="科">淨問貼介</span>怎說。<span class="科">貼</span>不敢說。要殺了。<span class="科">淨</span>卻怎了。<span class="科">老旦做看丑笑介</span>忽伶。忽伶。<span class="科">丑問貼介貼</span>嘆娘娘生得妙。<span class="科">老旦</span>克老。克老。<span class="科">貼</span>說走渴了。<span class="科">老旦手足做忙介</span>兀該打刺。<span class="科">貼</span>叫馬乳酒。<span class="科">老旦</span>約兒兀只。<span class="科">貼</span>要燒羊肉。<span class="科">淨叫介</span>快取羊肉乳酒來。<span class="科">外持酒肉上介老旦灑酒取刀割羊肉喫笑將羊油手擦胸介</span>一六兀刺的。<span class="科">貼</span>不惱了。說有禮體。<span class="科">老旦作醉介</span>鎖陀八。鎖陀八。<span class="科">貼</span>說醉了。<span class="科">老旦作看丑介</span>倒喇。倒喇。<span class="科">丑笑介</span>怎說。<span class="科">貼</span>要娘娘唱個曲兒。<span class="科">丑</span>使得。</p>
        
        <p class="曲"><span class="牌">北清江引</span><span class="夾白">呀。</span>啞觀音覷着個番答辣。胡蘆提笑哈。兀那是都麻。請將來岸答。撞門兒一句咬兒只不毛古喇。</p>
        
        <p class="白">通事。我斟一杯酒。你送與他。<span class="科">貼作送酒介</span>阿阿兒該力。<span class="科">丑</span>通事。說甚麼。<span class="科">貼</span>小的稟娘娘送酒。<span class="科">丑</span>着了。<span class="科">老旦作醉看丑介</span>孛知。孛知。<span class="科">貼</span>又央娘娘舞一回。<span class="科">丑</span>使得。取我梨花鎗來。</p>
        
        <p class="曲"><span class="牌">前腔</span><span class="科">持鎗舞介</span>冷梨花點點風兒刮。嫋得腰身乍。胡旋兒打一車。花門折一花。把一個睃啜老那顏風勢煞。</p>
        
        <p class="白"><span class="科">老旦反背拍袖笑倒介</span>忽伶。忽伶。<span class="科">貼扶起老旦介老擺手倒地介</span>阿來不來。<span class="科">貼</span>這便是唱喏。叫唱一直。<span class="科">老笑點頭招丑介</span>哈撒。哈撒。<span class="科">貼</span>要問娘娘。<span class="科">丑笑介</span>問甚麼。<span class="科">老扯丑輕說介</span>哈撒兀該。毛克喇。毛克喇。<span class="科">丑笑問貼介</span>怎說。<span class="科">貼作搖頭介</span>問娘娘討件東西。<span class="科">丑笑介</span>討甚麼。<span class="科">貼</span>通事不敢說。<span class="科">老笑倒介</span>古魯。古魯。<span class="科">淨背叫貼問介</span>他要娘娘什麼東西。古魯古魯不住的。<span class="科">貼</span>這件東西。是要不得的。便要時。則怕娘娘不捨的。便是娘娘捨的。大王也不捨的。便大王捨的。小的也不捨得。<span class="科">淨</span>甚東西。直恁捨不的。<span class="科">貼</span>他這話到明。哈撒兀該。毛克喇。要娘娘有毛的所在。<span class="科">淨作惱介</span>氣也。氣也。這臊子好大膽。快取鎗來。<span class="科">作持花鎗趕殺介貼扶醉老走老提酒壺叫</span>古魯。古魯。<span class="科">架住鎗介</span></p>
        
        <p class="曲"><span class="牌">北尾</span><span class="科">淨</span>你那醋葫蘆指望把梨花架。<span class="夾白">臊奴。</span>鐵圍牆敢靠定你大金家。<span class="科">搦倒老介</span>則踹着你那幾莖兒薝嘴的赤支沙。把那嚥腥臊的𠼙<a epub:type="noteref" href="#char11"><sup>註</sup></a>子兒生揢殺。</p><aside epub:type="footnote" id="char11"><p>「⿰口爽」</p></aside>
        
        <p class="白"><span class="科">丑扯住淨放老介老</span>曳喇曳喇哈哩。<span class="科">指淨介</span>力婁吉丁母剌失。力婁吉丁母剌失。<span class="科">作閃袖走下介淨</span>氣殺我也。那曳喇哈的什麼。<span class="科">貼</span>叫引馬的去。<span class="科">淨</span>怎指着我力婁吉丁母剌失。<span class="科">貼</span>這要奏過他主兒。叫人來相殺。<span class="科">淨作惱介丑</span>老大王。你可也當着不着的。<span class="科">淨</span>啐。着了。你那毛格喇哩。<span class="科">丑</span>便許他在那裡。你卻也忒撚酸。<span class="科">淨不語介</span>正是。我一時風火性。大金家得知。這溜金王到有些欠穩。<span class="科">丑</span>便是。番使南朝而回。未必其中有話。<span class="科">淨</span>娘娘高見何如。<span class="科">丑</span>容奴家措思。<span class="科">內擂鼓介貼報子上</span>報報報。前日放去的老秀才。從淮城中單馬飛來。道有緊急。投見大王。<span class="科">丑</span>恰好。着他進來。</p>
        
        <p class="曲"><span class="牌">縷縷金</span><span class="科">末上</span>無之奈可如何。書生承將令。強嘍囉。<span class="科">內喊末驚跌介</span>一聲金砲響。將人跌蹉。<span class="夾白">可憐。可憐。</span>密札札干戈。其間放着我。</p>
        
        <p class="白"><span class="科">貼唱門介</span>生員進。<span class="科">末見介</span>萬死一生生員陳最良。百拜大王殿下。娘娘殿下。<span class="科">淨</span>杜安撫獻了城池。<span class="科">末</span>城池不為希罕。敬來獻一座王位與大王。<span class="科">淨</span>寡人久已為王了。<span class="科">末</span>正是官上加官。職上添職。杜安撫有書呈上。<span class="科">淨看書介</span>通家生杜寶。頓首李王麾下。<span class="科">問末介</span>秀才。我與杜安撫有何通家。<span class="科">末</span>漢朝有個李杜至交。唐朝也有個李杜契友。因此杜安撫斗膽稱個通家。<span class="科">淨</span>這老兒好意思。書有何言。</p>
        
        <p class="曲"><span class="牌">一封書</span><span class="科">讀介</span>聞君事外朝。虎狼心難定交。肯回心聖朝。保富貴全忠孝。平梁取采須收好。背暗投明帶早超。憑陸賈。說莊蹻。顒望麾慈即鑑昭。</p>
        
        <p class="白"><span class="科">笑介</span>這書勸我降宋。其實難從。外密啟一通。奉呈尊閫大人。<span class="科">笑介</span>杜安撫也畏敬娘娘哩。<span class="科">丑</span>你念我聽。<span class="科">淨看書介</span>通家生杜寶斂衽楊老娘娘帳前。咳也。杜安撫與娘娘。又通家起來。<span class="科">末</span>大王通得去。娘娘也通得去。<span class="科">淨</span>也通得去。只漢子不該說斂衽。<span class="科">末</span>娘娘肯斂衽而朝。安撫敢不斂衽而拜。<span class="科">丑</span>說的好。細念我聽。<span class="科">淨念書介</span>通家生杜寶斂衽楊老娘娘帳前。遠聞金朝封貴夫為溜金王。並無封號及於夫人。此何禮也。杜寶久已保奏大宋。勑封夫人為討金娘娘之職。伏惟妝次。鑑納不宣。好也。到先替娘娘討了恩典哩。<span class="科">丑</span>陳秀才。封我討金娘娘。難道要我征討大金家不成。<span class="科">末</span>受了封誥後。但是娘娘要金子都來宋朝取用。因此叫做討金娘娘。<span class="科">丑</span>這等是你宋朝美意。<span class="科">末</span>不說娘娘。便是衛靈公夫人。也說宋朝之美。<span class="科">丑</span>依你說。我冠兒上金子。成色要高。我是帶盔兒的娘子。近時人家首飾渾脫。就一個盔兒。要你南朝。照樣打造一付送我。<span class="科">末</span>都在陳最良身上。<span class="科">淨</span>你只顧討金討金。把我這溜金王。溜在那裡。<span class="科">丑</span>連你也做了討金王罷。<span class="科">淨</span>謝承了。<span class="科">末叩頭介</span>則怕大王娘娘退悔。<span class="科">丑</span>俺主定了。便寫下降表。齎發秀才回奏南朝去。</p>
        
        <p class="曲"><span class="牌">前腔</span><span class="科">淨</span>歸依大宋朝。怕金家成禍苗。<span class="夾白"><span class="科">丑</span>秀才。</span>你擔承這遭。要黃金須任討。<span class="夾白"><span class="科">末</span>大王。</span>你鄱陽湖磬響收心早。<span class="夾白">娘娘。</span>你黑海岸回頭星宿高。<span class="科">合</span>便休兵。隨聽招。免的名標在叛賊條。</p>
        
        <p class="白"><span class="科">淨</span>秀才。公館留飯。星夜草表送行。<span class="科">舉手送末拜別介</span></p>
        
        <p class="曲"><span class="牌">尾聲</span><span class="科">淨</span>咱比李山兒何足道。這楊令婆委實高。<span class="科">末</span>帶了你這一紙降書管取那趙官家歡笑倒。</p>
        
        <p class="白"><span class="科">末下淨丑弔場淨</span>娘娘。則為失了一邊金。得了兩條王。人要一個王不能勾。俺領下兩個王號。豈不樂哉。<span class="科">丑</span>不要慌。還有第三個王號。<span class="科">淨</span>什麼王號。<span class="科">丑</span>叫做齊肩一字王。<span class="科">淨</span>怎麼。<span class="科">丑</span>殺哩。<span class="科">淨</span>隨順他。又殺什麼。<span class="科">丑</span>你俺兩人作這大賊。全仗金韃子威勢。如今反了面。南朝拿你何難。<span class="科">淨作惱介</span>哎喲。俺有萬夫不當之勇。何懼南朝。<span class="科">丑</span>你真是個楚霸王。不到烏江不止。<span class="科">淨</span>胡說。便作俺做楚霸王。要你做虞美人。定不把趙康王占了你去。<span class="科">丑</span>罷。你也做楚霸王不成。奴家的虞美人也做不成。換了題目做。<span class="科">淨</span>什麼題目。<span class="科">丑</span>范蠡載西施。<span class="科">淨</span>五湖在那裡。去做海賊便了。<span class="科">丑作分付介</span>眾三軍。俺已降順了南朝。暫解淮圍。海上伺候去。<span class="科">眾應介</span>。解圍了。<span class="科">內鼓介</span>船隻齊備了。<span class="科">內鼓介</span>稟大王起行。<span class="科">行介</span></p>
        
        <p class="曲"><span class="牌">江頭送別</span>淮揚外。淮揚外。海波搖動。東風勁。東風勁。錦帆吹送。奪取蓬萊為巢洞。鰲背上立着旗峰。</p>
        
        <p class="曲"><span class="牌">前腔</span>順天道。順天道。放些兒閒空。招安後。招安後。再交兵言重。險做了為金家傷炎宋。權袖手做個混海癡龍。</p>
        
        <p class="白"><span class="科">眾</span>稟大王娘娘。出海了。<span class="科">淨</span>且下了營。天明進發。</p>
        
        <p class="落詩">干戈未定各為君。<br />龍鬭雌雄勢已分。<br />獨把一麾江海去。<br />莫將弓箭射官軍。</p>
        
        <h2 id=ch48 class="chapter"><span class="齣題">第四十八齣　遇母</span></h2>
        
        <p class="曲"><span class="牌">十二時</span><span class="科">旦上</span>不住的相思鬼。把前身退悔。土臭全消。肉香新長。嫁寒儒客店裡孤悽。<span class="科">淨上</span>又着他攀高謁貴。</p>
        
        <p class="誦"><span class="牌">浣溪紗</span><span class="科">旦</span>寂寞秋窗冷簟紋。<span class="科">淨</span>明璫玉枕舊香塵。<span class="科">旦</span>斷潮歸去夢郎頻。　　<span class="科">淨</span>桃樹巧逢前度客。<span class="科">旦</span>翠煙真是再來人。<span class="科">合</span>月高風定影隨身。</p>
        
        <p class="白"><span class="科">旦</span>姑姑。奴家喜得重生。嫁了柳郎。只道一舉成名。同去拜訪爹媽。誰知朝廷為着淮南兵亂。開榜稽遲。我爹娘正在圍城之內。只得齎發柳郎往尋消耗。撇下奴家錢塘客店。你看那江聲月色。悽愴人也。<span class="科">淨</span>姐姐。比你黃泉之下。景致爭多。<span class="科">旦</span>這不在話下了。</p>
        
        <p class="曲"><span class="牌">針線箱</span>雖則是荒村店江聲月色。但說着墳窩裡前生今世。則這破門簾亂撒星光內。煞強似洞天黑地。姑姑呵。三不歸父母如何的。七件事兒夫家靠誰。心悠曳。不死不活。睡夢裡為個人兒。</p>
        
        <p class="白"><span class="科">淨</span>似小姐的罕有。</p>
        
        <p class="曲"><span class="牌">前腔</span>伴着你半間靈位。又守見你一房夫婿。<span class="夾白"><span class="科">旦</span>姑姑。那夜搜尋秀才。知我閃在那裡。<span class="科">淨</span></span>則道畫幀兒怎放的個人迴避。做的事瞞神諕鬼。<span class="夾白">昏黑了。</span>你看月兒黑黑的星兒晦。螢火青青似鬼火吹。<span class="夾白"><span class="科">旦</span>上燈哩。<span class="科">淨</span>沒油。</span>黑坐地。三花兩焰。留的你照解羅衣。</p>
        
        <p class="白"><span class="科">旦</span>夜長難睡。還向主家借些油去。<span class="科">淨</span>你院子裡坐地。咱去來。合着油瓶蓋。踏碎玉蓮蓬。<span class="科">下旦玩月嘆介老旦貼行路上</span></p>
        
        <p class="曲"><span class="牌">月兒高</span>江北生兵亂。江南走多半。不載香車穩。趿的鞋鞓斷。夫主兵權。望天涯生死知何判。前呼後擁。一個春香伴。鳳髻消除打不上揚州纂。上岸了到臨安。趁黃昏黑影林巒。生忔察的難投館。</p>
        
        <p class="白"><span class="科">貼</span>且喜到臨安了。<span class="科">老</span>咳。萬死一逃生。得到臨安府。俺女娘無處投。長路多孤苦。<span class="科">貼</span>前面像是個半開門兒。驀了進去。<span class="科">老進介</span>呀。門房空靜。內可有人。<span class="科">旦</span>誰。<span class="科">貼</span>是個女人聲息。待打叫一聲。開門。</p>
        
        <p class="曲"><span class="牌">不是路</span><span class="科">旦驚介</span>斜倚雕闌。何處嬌音喚啟關。<span class="科">老</span>行程晚。女娘們借住霎兒間。<span class="科">旦</span>聽他言。聲音不似男兒漢。待自起開門月下看。<span class="夾白"><span class="科">見介旦</span>是一位女娘。請裡坐。<span class="科">老</span></span>相提盼。人間天上行方便。<span class="科">旦</span>趨迎遲慢。趨迎遲慢。<span class="科">打照面介老作驚介</span></p>
        
        <p class="曲"><span class="牌">前腔</span>破屋頹椽。<span class="夾白">姐姐呵。</span>你怎獨坐無人燈不燃。<span class="科">旦</span>這閒庭院。玩清光長送過這月兒圓。<span class="夾白"><span class="科">老背叫貼</span>春香。這像誰來。<span class="科">貼驚介</span>不敢說。好像小姐。<span class="科">老</span>你快瞧房兒裡面。還有甚人。若沒有人。敢是鬼也。<span class="科">貼下旦背</span>這位女娘好像我母親。那丫頭好像春香。<span class="科">作回問介</span>敢問老夫人。何方而來。<span class="科">老嘆介</span></span>自淮安。我相公是淮揚安撫遭兵難。我被擄逃生到此間。<span class="夾白"><span class="科">旦背介</span>是我母親了。我可認他。<span class="科">貼慌上背語老介</span>一所空房子。通沒個人影兒。是鬼。是鬼。<span class="科">老作怕介旦</span>聽他說起。是我的娘也。<span class="科">向前哭娘介老作避介</span>敢是我女孩兒。怠慢了你。你活現了。春香。有隨身紙錢。快丟。快丟。<span class="科">貼丟紙錢介旦</span>兒不是鬼。<span class="科">老</span>不是鬼。我叫你三聲。要你應我一聲高如一聲。<span class="科">做三叫三應聲漸低介老</span>是鬼也。<span class="科">旦</span>娘。你女兒有話講。<span class="科">老</span></span>則略靠遠。冷淋侵一陣風兒旋。這般活現。<span class="科">旦</span>那些活現。</p>
        
        <p class="白"><span class="科">扯老又作怕介</span>兒手恁般冷。<span class="科">貼叩頭介</span>小姐。休要撚了春香。<span class="科">老</span>兒。不曾廣超度你。是你父親古執。<span class="科">旦哭介</span>娘。你這等怕。女孩兒死不放娘去了。</p>
        
        <p class="曲"><span class="牌">前腔</span><span class="科">淨持燈上</span>門戶牢拴。為甚空堂人語諠。<span class="科">照地介</span>這青苔院。怎生吹落紙黃錢。<span class="夾白"><span class="科">貼</span>夫人。來的不是道姑。<span class="科">老</span>可是。<span class="科">淨驚介</span>呀。老夫人和春香那裡來。這般大驚小怪。</span>看他打盤旋。那夫人呵。怕漆燈無艷將身遠。小姐恨不得幽室生輝得近前。<span class="夾白"><span class="科">旦</span>姑姑好來。奶奶害怕。<span class="科">貼</span>這姑姑敢也是個鬼。<span class="科">淨扯老照旦介</span></span>休疑憚。移燈就月端詳遍。可是當年人面。<span class="科">合</span>是當年人面。</p>
        
        <p class="白"><span class="科">老抱旦泣介</span>兒呵。便是鬼。娘也不捨的去了。</p>
        
        <p class="曲"><span class="牌">前腔</span>腸斷三年。怎墜海明珠去復旋。<span class="科">旦</span>爹娘面。陰司裡憐念把魂還。<span class="夾白"><span class="科">貼</span>小姐。你怎生出的墳來。<span class="科">旦</span></span>好難言。<span class="夾白"><span class="科">老</span>是怎生來。<span class="科">旦</span></span>則感的是東岳大恩眷。托夢一個書生把墓踹穿。<span class="夾白"><span class="科">老</span>書生何方人氏。<span class="科">旦</span>是嶺南柳夢梅。<span class="科">貼</span>怪哉。當真有個柳和梅。<span class="科">老</span>怎到得這來。<span class="科">旦</span></span>他來科選。<span class="夾白"><span class="科">老</span>這等是個好秀才。快請相見。<span class="科">旦</span></span>我央他看淮揚動定去把爹娘探。因此上獨眠深院。獨眠深院。</p>
        
        <p class="白"><span class="科">老背與貼語介</span>有這等事。<span class="科">貼</span>便是。難道有這樣出跳的鬼。<span class="科">老回泣介</span>我的兒呵。</p>
        
        <p class="曲"><span class="牌">番山虎</span>則道你烈性上青天。端坐在西方九品蓮。不道三年鬼窟裡重相見。哭的我手麻腸寸斷。心枯淚點穿。夢魂沈亂。我神情倒顛。看時兒立地。叫時娘各天。怕你茶酒飯無澆奠。牛羊侵墓田。<span class="科">合</span>今夕何年。今夕何年。<span class="夾白">咦。</span>還怕這相逢夢邊。</p>
        
        <p class="曲"><span class="牌">前腔</span><span class="科">旦泣介</span>你拋兒淺土。骨冷難眠。喫不盡爹娘飯。江南寒食天。可也不想有今日也。道不起從前。似這般糊突謎。甚時明白也天。鬼不要。人不嫌。不是前生斷。今生怎得連。<span class="科">合前老</span></p>
        
        <p class="白">老姑姑。也虧你守着我兒。</p>
        
        <p class="曲"><span class="牌">前腔</span><span class="科">淨</span>近的話不堪提嚥。早森森地心疎體寒。空和他做七做中元。怎知他成雙成愛眷。<span class="科">低與老介</span>我捉鬼拿奸。知他影戲兒做的恁活現。<span class="科">合</span>這樣奇緣。這樣奇緣。打當了輪迴一遍。</p>
        
        <p class="曲"><span class="牌">前腔</span><span class="科">貼</span>論魂離倩女是有知。他三年外靈骸怎全。則恨他同棺椁少個郎官。誰想他為院君這宅院。<span class="夾白">小姐呵。</span>你做的相思鬼穿。你從夫意專。那一日春香不鋪其孝筵。那節兒夫人不哀哉醮薦。早知道你撇離了陰司。跟了人上船。<span class="科">合前</span></p>
        
        <p class="曲"><span class="牌">尾聲</span><span class="科">老</span>感的化生女顯活在燈前面。<span class="夾白">則你的親爹</span>他在賊子窩中沒信傳。<span class="夾白"><span class="科">旦</span>娘放心有我那信付的人兒。</span>他穴地通天打聽的遠。</p>
        
        <p class="落詩">想像精靈欲見難。<br />碧桃何處便驂鸞。<br />莫道非人身不煖。<br />菱花初曉鏡光寒。</p>
        
        <h2 id=ch49 class="chapter"><span class="齣題">第四十九齣　淮泊</span></h2>
        
        <p class="曲"><span class="牌">三登樂</span><span class="科">生包袱雨傘上</span>有路難投。禁得這亂離時候。走孤寒落葉知秋。為嬌妻。思岳丈。探聽揚州。又誰料他困守淮揚。索奔前答救。</p>
        
        <p class="詩"><span class="牌">集唐</span><br />那能得計訪情親。濁水污泥清路塵。<br />自恨為儒逢世難。卻憐無事是家貧。</p>
        
        <p class="白">俺柳夢梅。陽世寒儒。蒙杜小姐陰司熱寵。得為夫婦。相隨赴科。且喜殿試攛過卷子。又被邊報躭誤榜期。因此小姐呵。聞說他尊翁淮揚兵急。叫俺沿路上體訪安危。親齎一幅春容。敬報再生之喜。雖則如此。客路貧難。諸凡路費之資。盡出壙中之物。其間零碎寶玩。急切典賣不來。有此成器金銀。土氣銷鎔有限。兼且小生看書之眼。並不認得等子星兒。一路上賺騙無多。逐日裡支分有盡。到的揚州地面。恰好岳丈大人移鎮淮城。賊兵阻路。不敢前進。且喜因循解散。不免迤逗數程。</p>
        
        <p class="曲"><span class="牌">錦纏道</span>早則要醉揚州。尋杜牧夢三生花月樓。怎知他長淮去休。那裡有纏十萬順天風跨鶴閒遊。則索傍漁樵尋食宿。敗荷衰柳。添一抹五湖秋。那秋意兒有許多迤逗。咱功名事未酬。冷落我斷腸閨秀。堪回首。算江南江北有十分愁。</p>
        
        <p class="白">一路行來。且喜看見了插天高的淮城。城下一帶清長淮水。那城樓之上。還掛有丈六闊的軍門旗號。大吹大擂。想是日晚掩門了。且尋小店歇宿。<span class="科">丑上</span>多參白水江湖酒。少綻黃邊風月錢。秀才投宿麼。<span class="科">生進店介丑</span>要果酒。案酒。<span class="科">生</span>天性不飲。<span class="科">丑</span>柴米是要的。<span class="科">生</span>喫倒算。<span class="科">丑</span>算倒喫。<span class="科">生</span>花銀五分在此。<span class="科">丑</span>高銀散碎些。待我稱一稱。<span class="科">稱介作驚叫介</span>銀子走了。<span class="科">尋介生</span>怎大驚小怪。<span class="科">丑</span>秀才。銀子地縫裡走了。你看碎珠兒。<span class="科">生</span>這等。還有幾塊在這裡。<span class="科">丑接銀又走三度介</span>呀。原來秀才會使水銀。<span class="科">生</span>因何是水銀。<span class="科">背介</span>是了。是小姐殯斂之時。水銀在口。龍含土成珠而上天。鬼含汞成丹而出世。理之然也。此乃見風而化。原初小姐死。水銀也死。如今小姐活。水銀也活了。則可惜這神奇之物。世人不知。<span class="科">回介</span>也罷了。店主人。你將我花銀都消散去了。如今一釐也無。這本書是我平日看的。准酒一壺。<span class="科">丑</span>書破了。<span class="科">生</span>貼你一枝筆。<span class="科">丑</span>筆開花了。<span class="科">生</span>此中使客往來。你可也聽見。讀書破萬卷。<span class="科">丑</span>不聽見。<span class="科">生</span>可聽見。夢筆吐千花。<span class="科">丑</span>不聽得。<span class="科">生作笑介</span></p>
        
        <p class="曲"><span class="牌">皂羅袍</span>可笑一場閒話。破詩書萬卷。筆蕊千花。<span class="夾白">是我差了。這原不是換酒的東西。<span class="科">丑笑介</span>神仙留玉珮。卿相解金貂。<span class="科">生</span>你說金貂玉珮。那裡來的。</span>有朝貨與帝王家。金貂玉佩書無價。<span class="夾白">你還不知哩。</span>便是千金小姐。依然嫁他。一朝臣宰。端然拜他。<span class="夾白"><span class="科">丑</span>要他則甚。<span class="科">生</span></span>讀書人把筆安天下。</p>
        
        <p class="白">不要書。不要筆。這把雨傘可好。<span class="科">丑</span>天下雨哩。<span class="科">生</span>明日不走了。<span class="科">丑</span>餓死在這裡<span class="科">生笑介</span>你認的淮揚杜安撫麼。<span class="科">丑</span>誰不認的。明日喫太平宴哩。<span class="科">生</span>則我便是他女婿。來探望他。<span class="科">丑驚介</span>喜是相公說的早。杜老爺多早發下請書了。<span class="科">生</span>請書在那裡。<span class="科">丑</span>和相公瞧去。<span class="科">請生行介</span>待小人背答袱雨傘。<span class="科">行介生</span>請書那裡。<span class="科">丑</span>兀的不是。<span class="科">生</span>這是告示居民的。<span class="科">丑</span>便是。你瞧。</p>
        
        <p class="曲"><span class="牌">前腔</span>禁為閒遊奸詐。<span class="夾白">杜老爺是巴上生的。</span>自三巴到此。萬里為家。不教子姪到官衙。從無女婿親閒雜。<span class="夾白">這句單指相公。</span>若有假充行騙。地方稟拿。<span class="夾白">下面說小的了。</span>扶同歇宿。罪連主家。為此須至關防者。</p>
        
        <p class="白">右示通知。建炎三十二年五月日示。你看後面安撫司杜大花押。上面蓋着一顆欽差安撫淮揚等處地方提督軍務安撫司使之印。鮮明紫粉。相公。相公。你在此消停。小人告回了。各人自掃門前雪。休管他家屋上霜。<span class="科">下生淚介</span>我的妻。你怎知丈夫到此。悽惶無地也。<span class="科">作望介</span>呀。前面房子門上有大金字。咱投宿去。<span class="科">看介</span>四個字。漂母之祠。怎生叫做漂母之祠。<span class="科">看介</span>原來壁上有題。昔賢懷一飯。此事已千秋。是了。乃前朝淮陰侯韓信之恩人也。我想起來。那韓信是個假齊王。尚然有人一飯。俺柳夢梅是個真秀才。要杯冷酒不能勾。像這個漂母。俺拜他一千拜。</p>
        
        <p class="曲"><span class="牌">鶯皂袍</span><span class="科">拜介</span>垂釣楚天涯。瘦王孫。遇漂紗。楚重瞳較比這秋波瞎。太史公表他。淮安府祭他。甫能勾一飯千金價。<span class="夾白">看古來婦女多有悄眼兒。</span>文公乞食。僖妻禮他昭關乞食。相逢浣紗。鳳尖頭叩首三千下。</p>
        
        <p class="白">起更了。廊下一宿。早去伺候開門。沒水梳洗。<span class="科">看介</span>好了。下雨哩。</p>
        
        <p class="落詩">舊事無人可共論。<br />只應漂母識王孫。<br />轅門拜手儒衣弊。<br />莫使沾濡有淚痕。</p>
        
        <h2 id=ch50 class="chapter"><span class="齣題">第五十齣　鬧宴</span></h2>
        
        <p class="曲"><span class="牌">梁州令</span><span class="科">外引丑眾上</span>長淮千騎雁行秋。浪捲雲浮。思鄉淚國倚層樓。<span class="科">合</span>看機遘。逢奏凱。且遲留。</p>
        
        <p class="誦"><span class="牌">昭君怨</span>萬里封侯岐路。幾輛英雄草屨。秋城鼓角催。老將來。　　烽火平安昨夜。夢醒家山淚下。兵戈未許歸。意徘徊。</p>
        
        <p class="白">我杜寶身為安撫。時直兵衝。圍絕救援。貽書解散。李寇既去。金兵不來。中間善後事宜。且自看詳停當。分付中軍。門外伺候。<span class="科">眾下丑把門介外嘆介</span>雖有存城之懽。實切亡妻之痛。<span class="科">淚介</span>我的夫人呵。昨已單本題請他的身後恩典。兼求賜假西歸。未知旨意何如。正是功名富貴草頭露。骨肉團圓錦上花。<span class="科">看文書介</span></p>
        
        <p class="曲"><span class="牌">金蕉葉</span><span class="科">生破衣巾攜春容上</span>窮愁客愁。正搖落雁飛時候。<span class="科">整容介</span>帽兒光整頓從頭。還則怕未分明的門楣認否。</p>
        
        <p class="白"><span class="科">丑喝介</span>甚麼人行走。<span class="科">生</span>是你老爺女婿拜見。<span class="科">丑</span>當真。<span class="科">生</span>秀才無假。<span class="科">丑進稟介外</span>關防明白了。<span class="科">問丑介</span>那人材怎的。<span class="科">丑</span>也不怎的。袖着一幅畫兒。<span class="科">外笑介</span>是個畫師。則說老爺軍務不閒便了。<span class="科">丑見生介</span>老爺軍務不閒。請自在。<span class="科">生</span>叫我自在。自在不成人了。<span class="科">丑</span>等你去成人不自在。<span class="科">生</span>老爺可拜客。<span class="科">丑</span>今日文武官僚喫太平宴。牌簿都繳了。<span class="科">生</span>大哥。怎麼叫做太平宴。<span class="科">丑</span>這是各邊方年例。則今年退了賊。筵宴盛些。席上有金花樹。金臺盤。長尺頭。大圓寶。無數的。你是老爺女婿。背幾個去。<span class="科">生</span>原來如此。則怕進見之時。考一首太平宴詩。或是軍中凱歌。或是淮清頌。急切怎好。且在這班房裡蹬着。打想一篇。正是有備無患。<span class="科">丑</span>秀才還不走。文武官員來也。<span class="科">生下</span></p>
        
        <p class="曲"><span class="牌">梁州令</span><span class="科">末文官上</span>長淮望斷塞垣秋。喜兵甲潛收。賀昇平歌頌許吾流。<span class="科">淨武官上</span>兼文武。陪將相。宴公侯。</p>
        
        <p class="白">請了。<span class="科">末</span>今日我文武官屬太平宴。水陸務須華盛。歌舞都要整齊。<span class="科">末淨見介</span>聖天子萬靈擁輔。老君侯八面威風。寇兵銷咫尺之書。軍禮設太平之宴。謹已完備。伏乞俯容。<span class="科">外</span>軍功雖卑末難當。年例有諸公怎廢。難言奏凱。聊用舒懷。<span class="科">內鼓吹介丑持酒上</span>黃石兵書三寸舌。清河雪酒五加皮。酒到。</p>
        
        <p class="曲"><span class="牌">梁州序</span><span class="科">外澆酒介</span>天開江左。地冲淮右。氣色夜連刁斗。<span class="科">末淨進酒介</span>長城一線。何來得御君侯。喜平銷戰氣。不動征旗。一紙書回寇。那堪羌笛裡望神州。這是萬里籌邊第一樓。<span class="科">合</span>乘塞草。秋風候。太平筵上如淮酒。盡慷慨。為君壽。</p>
        
        <p class="曲"><span class="牌">前腔</span><span class="科">外</span>吾皇福厚。群才策湊。半壁圍城堅守。<span class="科">末淨</span>分明軍令。杯前借箸題籌。<span class="夾白"><span class="科">外</span>我題書與李全夫婦呵。</span>也是燕支卻虜。夜月吹篪。一字連環透。不然無救也。怎生休。不是天心不聚頭。<span class="科">合前內擂鼓介老旦報子上</span></p>
        
        <p class="白">金貂迸入三公府。錦帳誰當萬里城。報老爺。奏本已下。奉有聖旨。不准致仕。欽取老爺回朝。同平章軍國大事。老夫人追贈一品貞烈夫人。<span class="科">末淨</span>平章乃宰相之職。君侯出將入相。官屬不勝欣仰。<span class="科">末淨送酒介</span></p>
        
        <p class="曲"><span class="牌">前腔</span>攬貂蟬歲月淹留。慶龍虎風雲輻輳。<span class="夾白">君侯此一去呵。</span>看洗兵河漢。接天高手。偏好桂花時節。天香隨馬。簫鼓鳴清晝。到長安宮闕裡報高秋。可也河上砧聲憶舊遊。<span class="科">合前外</span></p>
        
        <p class="白">諸公皆高才壯歲。自致封侯。如杜寶者。白首還朝。何足道哉。</p>
        
        <p class="曲"><span class="牌">前腔</span>每日價看鏡登樓。淚沾衣渾不如舊。似江山如此。光陰難又。猛把吳鉤看了。闌干拍遍。落日重回首。<span class="夾白">此去呵。</span>恨南歸草草也寄東流。<span class="科">舉手介</span>你可也明月同誰嘯庾樓。<span class="科">合前生上</span></p>
        
        <p class="白">腹稿已吟就。名單還未通。<span class="科">見丑介</span>大哥替我再一稟。<span class="科">丑</span>老爺正喫太平宴。<span class="科">生</span>我太平宴詩。也想完一首了。太平宴還未完。<span class="科">丑</span>誰叫你想來。<span class="科">生</span>大哥。俺是嫡親女婿。沒奈何稟一稟。<span class="科">丑進稟介</span>稟老爺。那個嫡親女婿沒奈何稟見。<span class="科">外</span>好打。<span class="科">丑走起惱推生出介生</span>老丈人高宴未終。咱半子禮當恭候。<span class="科">下旦貼女樂上</span>壯士軍前半死生。美人帳下能歌舞。營妓們叩頭。</p>
        
        <p class="曲"><span class="牌">節節高</span>轅門簫鼓啾。陣雲收。君恩可借淮揚寇。貂插首。玉垂腰。金佩肘。馬敲金鐙也秋風驟。展沙堤笑拂朝天袖。<span class="科">合</span>但捲取江山獻君王。看玉京迎駕把笙歌奏。</p>
        
        <p class="白"><span class="科">生上</span>欲窮千里目。更上一層樓。想歌闌宴罷。小生饑困了。不免衝席而進。<span class="科">丑攔介</span>饑鬼不羞。<span class="科">生惱介</span>你是老爺跟馬賤人。敢辱我乘龍貴婿。打不的你。<span class="科">打丑介外問介</span>軍門外誰敢喧嚷。<span class="科">丑</span>是早上嫡親女婿。叫做沒奈何的。破衣破帽破褡袱破雨傘。手裡拿一幅破畫兒。說他餓的荒了。要來衝席。但勸的都打。連打了九個半。則剩下小的這半個臉兒。<span class="科">外惱介</span>可惡。本院自有禁約。何處寒酸。敢來胡賴。<span class="科">末淨</span>此生委係乘龍。屬官禮當攀鳳。<span class="科">外</span>一發中他計了。叫中軍官暫時拿下那光棍。逢州換驛。遞解到臨安監候。<span class="科">老旦中軍官應介出縛生介生</span>冤哉。我的妻呵。因貪弄玉為秦贅。且帶儒冠學楚囚。<span class="科">下外</span>諸公不知。老夫因國難分張。心痛如割。又放着這等一個無名子來聒噪人。愈生傷感。<span class="科">末淨</span>老夫人受有國恩。名標烈史。蘭玉自有。不必慮懷。叫樂人進酒。</p>
        
        <p class="曲"><span class="牌">前腔</span><span class="科">末淨</span>江南好宦遊。急難休。樽前且進平安酒。看福壽有。子女悠。夫人又。<span class="夾白"><span class="科">外</span>竟醉矣。<span class="科">旦貼作扶介外淚介</span></span>閃英雄淚倩盈盈袖。傷心不為悲秋瘦。<span class="科">合前</span></p>
        
        <p class="白">諸公請了。老夫歸朝念切。即便起行。<span class="科">內鼓樂介</span></p>
        
        <p class="曲"><span class="牌">尾聲</span>明日離亭一杯酒。<span class="科">末淨</span>則無奈丹青聖主求。<span class="科">外笑介</span>怕畫的上麒麟人白首。</p>
        
        <p class="落詩">萬里沙西寇已平。<br />東歸銜命見雙旌。<br />塞鴻過盡殘陽裡。<br />淮水長憐似鏡清。</p>
        
        <h2 id=ch51 class="chapter"><span class="齣題">第五十一齣　榜下</span></h2>
        
        <p class="白"><span class="科">老旦丑將軍持瓜槌上</span>鳳舞龍飛作帝京。巍峨宮殿羽林兵。天門欲放傳臚喜。江路新傳奏凱聲。請了。聖駕升殿。</p>
        
        <p class="曲"><span class="牌">北點絳唇</span><span class="科">外老樞密上</span>整點朝綱。籌晨邊餉。山河壯。<span class="科">淨苗舜賓上</span>翰苑文章。顯豁的昇平象。</p>
        
        <p class="白">請了。恭喜李全納款。皆老樞密調度之功也。<span class="科">外</span>正此引奏。前日先生看定狀元試卷。蒙聖旨武偃文修。今其時矣。<span class="科">淨</span>正此題請。呀。一個老秀才走將來。好怪。好怪。<span class="科">末破衣巾捧表上</span>先師孔夫子。未得見周王。本朝聖天子。得睹我陳最良。非小可也。<span class="科">見外淨介</span>生員陳最良告揖。<span class="科">淨驚介</span>又是遺才告考麼。<span class="科">末</span>不敢。生員是這樞密老大人門下引奏的。<span class="科">外</span>則這生員。是杜安撫叫他招安了李全。便中帶有降表。故此引見。<span class="科">內響鼓介唱介</span>奏事官上御道。<span class="科">外前跪引末後跪叩頭介外</span>掌管天下兵馬知樞密院事臣謹奏。恭賀吾主。聖德天威。淮寇來降。金兵不動。有淮揚安撫臣杜寶。敬遣南安府學生員臣陳最良奏事。帶有李全降表進呈。微臣不勝懽忭。<span class="科">內</span>杜寶招安李全一事。就着生員陳最良詳奏。<span class="科">外</span>萬歲。<span class="科">起介末</span>帶表生員陳最良謹奏。</p>
        
        <p class="曲"><span class="牌">駐雲飛</span>淮海維揚。萬里江山氣脈長。那安撫機謀壯。矯詔從寬蕩。<span class="夾白">嗏。</span>李賊快迎降。他表文封上。金主聞知。不敢兵南向。他則好看花到洛陽。咱取次擒胡過汴梁。</p>
        
        <p class="白"><span class="科">內介</span>奏事的午門外候旨。<span class="科">末</span>萬歲。<span class="科">起介淨跪介</span>前廷試看詳文字官臣苗舜賓謹奏。</p>
        
        <p class="曲"><span class="牌">前腔</span>殿策賢良。榜下諸生候久長。亂定人懽暢。文運天開放。<span class="夾白">嗏。</span>文字已看詳。臚傳須唱。莫遣夔龍。久滯風雲望。早是蟾宮桂有香。御酒封題菊半黃。<span class="科">內介</span></p>
        
        <p class="白">午門外候旨。<span class="科">淨</span>萬歲。<span class="科">起行介</span>今當榜期。這些寒儒。卻也候久。<span class="科">外笑介</span>則這陳秀才夾帶一篇海賊文字。到中的快。<span class="科">內介</span>聖旨已到。跪聽宣讀。朕聞李全賊平。金兵迴避。甚喜。甚喜。此乃杜寶大功也。杜寶已前有旨。欽取回京。陳最良有奔走口舌之才。可充黃門奏事官。賜其冠帶。其殿試進士。於中柳夢梅可以狀元。金瓜儀從。杏苑赴宴。謝恩。<span class="科">眾呼萬歲起介雜取冠帶上</span>黃門舊是鴻門客。藍袍新作紫袍仙。<span class="科">末作換衣冠服介</span>二位老先生告揖。<span class="科">外淨賀介</span>恭喜。恭喜。明日便借重新黃門唱榜了。<span class="科">末</span>適間宣旨。狀元柳夢梅何處人。<span class="科">淨</span>嶺南人。此生遭際的奇異。<span class="科">外</span>有甚奇異。<span class="科">淨</span>其日試卷。看詳已定。將次進呈。恰好此生午門外放聲大哭。告收遺才。原來為搬家小。到京遲誤。學生權收他在附卷進呈。不想點中狀元。<span class="科">外</span>原來有此。<span class="科">末背想介</span>聽來。敢便是那個。那個柳夢梅。他那有家小。是了。和老道姑做一家兒。<span class="科">回介</span>不瞞老先生。這柳夢梅也和晚生有舊。<span class="科">外淨</span>一發可喜了。</p>
        
        <p class="落詩">榜題金字射朝暉。<br />獨奏邊機出殿遲。<br />莫道官忙身老大。<br />曾經倬立在丹墀。</p>
        
        <h2 id=ch52 class="chapter"><span class="齣題">第五十二齣　索元</span></h2>
        
        <p class="曲"><span class="牌">吳小四</span><span class="科">淨郭跎傘包上</span>天九萬。路三千。月餘程抵半年。破蝨裝衣擔壓肩。壓的頭臍匾又圓。扢喇察龜兒爬上天。</p>
        
        <p class="白">謝天。老跎到了臨安。京城地面。好不繁華。則不知柳秀才去向。俺且往天街上瞧去。呀。一夥臭軍踢禿禿走來。且自迴避。正是不因漁父引。怎得見波濤。<span class="科">下老旦丑軍校旗鑼上</span></p>
        
        <p class="曲"><span class="牌">六么令</span>朝門榜遍。怎生狀元。柳夢梅不見。又不是黃巢下第題詩赸。排門的問。刻期宣。再因循敢淹答了杏園公宴。</p>
        
        <p class="白"><span class="科">老笑介</span>好笑。好笑。大宋國一場怪事。你道差不差。中了狀元干鱉煞。你道奇不奇。中了狀元囉唕唏。你道興不興。中了狀元胡廝踁。你道山不山。中了狀元一道煙。天下人古怪。不像嶺南人。你瞧這駕牌上。欽點狀元嶺南柳夢梅。年二十七歲。身中材。面白色。這等明明道着。卻普天下找不出這人。敢家去哩。化哩。睡覺哩。則淹了瓊林宴席面兒。<span class="科">丑</span>哥。人山人海。那裡淘氣去。俺們把一位帶了儒巾喫宴去。正身出來。算還他席面錢。<span class="科">老</span>使不得。羽林衛宴老軍替得。瓊林宴進士替不得。他要杏苑題詩。<span class="科">丑</span>哥。看見幾個狀元題詩哩。依你說。叫去。<span class="科">行叫介</span>狀元柳夢梅那裡。<span class="科">叫三次介老</span>長安東西十二門。大街都無人應。小衚衕叫去。<span class="科">丑</span>這蘇木衕衚有個海南會館。叫地方問他。<span class="科">叫介內應介</span>老長官貴幹。<span class="科">老丑</span>天大事。你在睡夢哩。聽分付。</p>
        
        <p class="曲"><span class="牌">香柳娘</span>問新科狀元。問新科狀元。<span class="夾白"><span class="科">內</span>何處人。<span class="科">眾</span></span>廣南鄉貫。<span class="夾白"><span class="科">內</span>是何名姓。<span class="科">眾</span></span>柳夢梅面白無巴繾。<span class="夾白"><span class="科">內</span>誰尋他。<span class="科">眾</span></span>是當今駕傳。是當今駕傳。要得柳如煙。裁開杏花宴。<span class="夾白"><span class="科">內</span>俺這一帶鋪子都沒有。則瓦市王大姐家。歇着個番鬼。<span class="科">眾</span>這等去去去。<span class="科">合</span></span>柳夢梅也天。柳夢梅也天。好幾個盤旋。影兒不見。<span class="科">下貼妓上</span></p>
        
        <p class="詩"><span class="牌">集唐</span><br />殘鶯何事不知秋。日日悲看水獨流。<br />便從巴峽穿巫峽。錯把杭州作汴州。</p>
        
        <p class="白">奴家王大姐是也。開個門戶在此。天。一個孤老不見。幾個長官撞的來。<span class="科">老旦丑上</span>王大姐喜哩。柳狀元在你家。<span class="科">貼</span>什麼柳狀元。<span class="科">眾</span>番鬼哩。<span class="科">貼</span>不知道。<span class="科">眾</span>地方報哩。</p>
        
        <p class="曲"><span class="牌">前腔</span>笑花牽柳眠。笑花牽柳眠。<span class="夾白"><span class="科">貼</span>昨日有個雞不着褲。去了。<span class="科">眾</span>原來</span>十分形現。敢柳遮花映做葫蘆纏。<span class="夾白">有狀元麼。<span class="科">貼</span>則有個狀匾。<span class="科">丑</span>房兒裡狀匾去。<span class="科">進房搜介眾諢貼走下介眾</span></span>找煙花狀元找煙花狀元。熱趕在誰邊毛臊打教遍。<span class="科">合前下</span></p>
        
        <p class="曲"><span class="牌">前腔</span><span class="科">淨拐杖上</span>到長安日邊。到長安日邊。果然風憲。九街三市排場遍。<span class="夾白">柳相公呵。</span>他形蹤杳然。他形蹤杳然。有了悄家緣。風聲落誰店。<span class="夾白">少不的大道上行走。</span>那柳夢梅也天。<span class="科">老旦丑上</span>柳夢梅也天。好幾個盤旋。影兒不見。</p>
        
        <p class="白"><span class="科">丑作撞跌淨淨叫介</span>跌死人。跌死人。<span class="科">丑作拿淨介</span>俺們叫柳夢梅。你也叫柳夢梅。則拿你官裡去。<span class="科">淨叩頭介</span>是了。梅花觀的事發了。小的不知情。<span class="科">眾笑介</span>定說你知情。是他什麼人。<span class="科">淨</span>聽稟。老兒呵。</p>
        
        <p class="曲"><span class="牌">前腔</span>替他家種園。替他家種園。遠來探看。<span class="夾白"><span class="科">眾作忙</span>可尋着他哩。<span class="科">淨</span></span>猛紅塵透不出東君面。<span class="夾白"><span class="科">眾</span>你定然知他去向。<span class="科">淨</span>長官可憐。則聽見他到南安。其餘不知。<span class="科">眾</span>好笑。好笑。他到這臨安應試。中了狀元了。<span class="科">淨驚喜介</span></span>他中了狀元。他中了狀元。踏的菜園穿。攀花上林苑。</p>
        
        <p class="白">長官。他中了狀元。怕沒處尋他。<span class="科">眾</span>便是呢。<span class="科">合前</span>也罷。饒你這老兒。協同尋他去。</p>
        
        <p class="落詩">一第由來是出身。<br />五更風水失龍鱗。<br />紅塵望斷長安陌。<br />只在他鄉何處人。</p>
        
        <h2 id=ch53 class="chapter"><span class="齣題">第五十三齣　硬拷</span></h2>
        
        <p class="曲"><span class="牌">風入松慢</span><span class="科">生上</span>無端雀角土牢中。是什麼孔雀屏風。一杯水飯東牀用。草牀頭繡褥芙蓉。<span class="夾白">天呵。</span>繫頸的是定昏店赤繩羈鳳。領解的是藍橋驛配遞乘龍。</p>
        
        <p class="詩"><span class="牌">集唐</span><br />夢到江南身旅羈。包羞忍恥是男兒。<br />自家妻父猶如此。若問傍人那得知。</p>
        
        <p class="白">俺柳夢梅。因領杜小姐言命。去淮揚謁見杜安撫。他在眾官面前。怕俺寒儒薄相。故意不行識認。遞解臨安。想他將次下馬。提審之時。見了春容。不容不認。只是眼下悽惶也。<span class="科">淨獄官獄卒持棍上</span>試喚皋陶鬼。方知獄吏尊。咄。淮安府解到囚徒那裡。<span class="科">生見舉手介淨</span>見面錢。<span class="科">生</span>少有。<span class="科">丑</span>入監油。<span class="科">生</span>也無。<span class="科">淨作惱介</span>哎呀。一件也沒有。大膽來舉手。<span class="科">打介生</span>不要打。儘行裝檢去罷了。<span class="科">丑檢介</span>這個酸鬼。一條破被單。裹軸小畫兒。<span class="科">看畫介</span>是軸觀音。送奶奶供養去。<span class="科">生</span>都與你去。則留下畫軸兒。<span class="科">丑作搶畫生扯介末公差上</span>僵煞乘龍婿。冤遭下馬威。獄官那裡。<span class="科">丑揖介</span>原來平章府祗候哥。<span class="科">末稟示介</span>平章府提取遞解犯人一名。及隨身行李赴審。<span class="科">丑</span>人犯在此。行李一些也無。<span class="科">生</span>都是這獄官搬去了。<span class="科">末</span>搬了幾件。拿狗官平章府去。<span class="科">丑淨慌叩頭介</span>則這畫軸被單兒。<span class="科">末</span>這狗官。還了秀才。快起解去。<span class="科">淨丑應介押生行介</span>老相公。你便行動些兒。略知孔子三分禮。不犯蕭何六尺條。<span class="科">下</span></p>
        
        <p class="曲"><span class="牌">唐多令</span><span class="科">外引眾上</span>玉帶蟒袍紅。新參近九重。耿秋光長劍倚崆峒。歸到把平章印總。渾不是黑頭公。</p>
        
        <p class="詩"><span class="牌">集唐</span><br />秋來力盡破重圍。入掌銀臺護紫薇。<br />回頭卻嘆浮生事。長向東風有是非。</p>
        
        <p class="白">自家杜平章。因淮揚平寇。叨蒙聖恩。超遷相位。前日有個棍徒。假充門婿。已着遞解臨安府監候。今日不免取來細審一番。<span class="科">淨丑押生上雜門官唱門介</span>臨安府解犯人進。<span class="科">見介生</span>岳丈大人拜揖。<span class="科">外坐笑介生</span>人將禮樂為先。<span class="科">眾呼喝介生嘆介</span></p>
        
        <p class="曲"><span class="牌">新水令</span>則這怯書生劍氣吐長虹。原來丞相府十分尊重。聲息兒忒洶湧。咱禮數缺通融。曲曲躬躬。他那裡半擡身全不動。</p>
        
        <p class="白"><span class="科">外</span>寒酸。你是那色人數。犯了法。在相府階前不跪。<span class="科">生</span>生員嶺南柳夢梅。乃老大人女婿。<span class="科">外</span>呀。我女已亡故三年。不說到納采下茶。便是指腹裁襟。一些沒有。何曾得有個女婿。可笑。可恨。祗候們與我拿下。<span class="科">生</span>誰敢拿。</p>
        
        <p class="曲"><span class="牌">步步嬌</span><span class="科">外</span>我有女無郎早把他青年送。剗口兒輕調鬨。<span class="夾白">便做是我遠房門婿呵。</span>你嶺南吾蜀中。牛馬風遙。甚處裡絲蘿共。敢一棍兒走秋風。指說關親騙的軍民動。</p>
        
        <p class="白"><span class="科">生</span>我這樣女婿。眠書雪案。立榜雲霄。自家行止用不盡。要秋風老大人。<span class="科">外</span>還強嘴。搜他裹袱裡。定有假雕書印。併贓拿賊。<span class="科">丑開袱介</span>破布單一條。畫觀音一幅。<span class="科">外看畫驚介</span>呀。見贓了。這是我女孩兒春容。你可到南安。認的石道姑麼。<span class="科">生</span>認的。<span class="科">外</span>認的個陳教授麼。<span class="科">生</span>認的。<span class="科">外</span>天眼恢恢。原來劫墳賊便是你。左右采下打。<span class="科">生</span>誰敢打。<span class="科">外</span>這賊快招來。<span class="科">生</span>誰是賊。老大人拿賊見贓。不曾捉奸見牀。</p>
        
        <p class="曲"><span class="牌">折桂令</span>你道證明師一軸春容<span class="夾白"><span class="科">外</span>春容分明是殉葬的。<span class="科">生</span>可知道</span>是蒼苔石縫。迸坼了雲蹤。<span class="夾白"><span class="科">外</span>快招來。<span class="科">生</span></span>我一謎的承供。供的是開棺見喜。攩煞逢凶。<span class="夾白"><span class="科">外</span>壙中還有玉魚金椀。<span class="科">生</span></span>有金椀呵。兩口兒同匙受用。玉魚呵。和我九泉下比目和同。<span class="夾白"><span class="科">外</span>還有哩。<span class="科">生</span></span>玉碾的玲瓏。金鎖的玎𤤮<a epub:type="noteref" href="#char12"><sup>註</sup></a>。<span class="夾白"><span class="科">外</span>都是那道姑。<span class="科">生</span></span>則那石姑姑識趣拿奸縱。卻不似你杜爺爺逞拿賊威風。</p><aside epub:type="footnote" id="char12"><p>「⿰王冬」</p></aside>
        
        <p class="白"><span class="科">外</span>呀。他明明招了。叫令史取過一張堅厚官綿紙。寫下親供。犯人一名柳夢梅。開棺劫財者斬。寫完。發與那死囚。於斬字下押個花字。會成一宗文卷。放在那裡。<span class="科">貼吏取供紙上</span>稟爺定個斬字。<span class="科">外寫介貼叫生押花字生不伏介外</span>你看這喫敲才。</p>
        
        <p class="曲"><span class="牌">江兒水</span>眼腦兒天生賊心機使的凶。<span class="夾白">還不畫紙。<span class="科">生</span>誰慣來。<span class="科">外</span></span>你紙筆硯墨則好招詳用。<span class="夾白"><span class="科">生</span>生員又不犯奸盜。<span class="科">外</span></span>你奸盜詐偽機謀中。<span class="夾白"><span class="科">生</span>因令愛之故。<span class="科">外</span></span>你精奇古怪虛頭弄。<span class="夾白"><span class="科">生</span>令愛現在。<span class="科">外</span>現在麼。</span>把他玉骨拋殘心痛。<span class="夾白"><span class="科">生</span>拋在那裡。<span class="科">外</span></span>後苑池中。月冷斷魂波動。</p>
        
        <p class="白"><span class="科">生</span>誰見來。<span class="科">外</span>陳教授來報知。<span class="科">生</span>生員為小姐費心。除了天知地知。陳最良那得知。</p>
        
        <p class="曲"><span class="牌">雁兒落</span>我為他禮春容叫的凶。我為他展幽期躭怕恐。我為他點神香開墓封。我為他唾靈丹活心孔。我為他偎熨的體酥融。我為他洗發的神清瑩。我為他度情腸款款通。我為他啟玉肱輕輕送。我為他軟溫香把陽氣攻。我為他搶性命把陰程迸。神通。醫的他女孩兒能活動。通也麼通。到如今風月兩無功。</p>
        
        <p class="白"><span class="科">外</span>這賊都說的是甚麼話。着鬼了。左右。取桃條打他。長流水噴他。<span class="科">丑取桃條上</span>要的門無鬼。先教園有桃。桃條在此。<span class="科">外</span>高弔起打。<span class="科">眾弔起生作打介生叫痛轉動眾諢打鬼介噴水介淨郭跎拐杖同老旦貼軍校持金瓜上</span>天上人間忙不忙。開科失卻狀元郎。一向找尋柳夢梅。今日再尋不見打老跎。<span class="科">淨</span>難道要老跎賠。買酒你喫。去叫是。<span class="科">叫介</span>狀元柳夢梅那裡。<span class="科">外聽介眾叫下外問丑丑</span>不見了新科狀元。聖旨着俺沿街尋叫。<span class="科">生</span>大哥。開榜哩。狀元誰。<span class="科">外惱介</span>這賊閒管。掌嘴掌嘴。<span class="科">丑掌生嘴介生叫冤屈介老旦貼淨依前上</span>但聞丞相府。不見狀元郎。咦。平章府打諠鬧哩。<span class="科">聽介淨</span>裡面聲息。像有俺家相公哩。<span class="科">眾進介淨向前哭介</span>弔起的不是相公也。<span class="科">生</span>列位救俺。<span class="科">淨</span>誰打相公來。<span class="科">生</span>是這平章。<span class="科">淨將拐杖打外介</span>拚老命打這平章。<span class="科">外惱介</span>誰敢無禮。<span class="科">老貼</span>駕上的。來尋狀元柳夢梅。<span class="科">生</span>大哥。柳夢梅便是小生。<span class="科">淨向前解生外扯淨跌介生</span>你是老跎。因何至此。<span class="科">淨</span>俺一逕來尋相公。喜的中了狀元。<span class="科">生</span>真個的。快向錢塘門外報杜小姐喜。<span class="科">老旦貼</span>找着了狀元。連俺們也報知黃門官奏去。未去朝天子。先來激相公。<span class="科">下外</span>一路的光棍去了。正好拷問這廝。左右。再與俺弔將起來。<span class="科">生</span>待俺分訴些。難道狀元是假的。<span class="科">外</span>凡為狀元者。登科記為證。你有何據。則是弔了打便了。<span class="科">生叫苦介淨苗舜賓引老旦貼堂候官捧冠袍帶上</span>踏破草鞋無覓處。得來全不費工夫。老公相住手。有登科記在此。</p>
        
        <p class="曲"><span class="牌">僥僥犯</span>則他是御筆親標第一紅。柳夢梅為梁棟。<span class="夾白"><span class="科">外</span>敢不是他。<span class="科">淨</span>是晚生本房取中的。<span class="科">生</span>是苗老師哩。救門生一救。<span class="科">淨笑介</span></span>你高弔起文章鉅公。打桃枝受用。<span class="夾白">告過老相公。軍校快請狀元下弔。<span class="科">貼放生叫痛煞介淨</span>可憐。可憐。</span>是斯文倒喫盡斯文痛。無情棒打多情種。<span class="夾白"><span class="科">生</span>他是俺丈人。<span class="科">淨</span></span>原來是倚太山壓卵欺鸞鳳。</p>
        
        <p class="白"><span class="科">老旦</span>狀元懸梁刺股。<span class="科">淨</span>罷了。一領宮袍遮蓋去。<span class="科">外</span>什麼宮袍。扯了他。</p>
        
        <p class="曲"><span class="牌">收江南</span><span class="科">外扯住冠服介生</span>呀。你敢抗皇宣罵勑封。早裂綻我御袍紅。似人家女婿呵拜門也似乘龍。偏我帽光光走空。你桃夭夭煞風。<span class="科">老替生冠服插花介生</span>老平章。好看我插宮花帽壓君恩重。</p>
        
        <p class="白"><span class="科">外</span>柳夢梅怕不是他。果是他。便是童生應試。也要候案。怎生殿試了。不候榜開。淮揚胡撞。<span class="科">生</span>老平章是不知。為因李全兵亂。放榜稽遲。令愛聞的老平章有兵寇之事。着我一來上門。二來報他再生之喜。三來扶助你為官。好意成惡意。今日可是你女婿了。<span class="科">外</span>誰認你女婿。</p>
        
        <p class="曲"><span class="牌">園林好</span><span class="科">淨眾</span>嗔怪你會平章的老相公。不刮目破窰中呂蒙。忒做作前輩們性重。<span class="科">笑介</span>敢折倒你丈人峰。</p>
        
        <p class="白"><span class="科">外</span>悔不將劫墳賊。監候奏請為是。</p>
        
        <p class="曲"><span class="牌">沽美酒</span><span class="科">生笑介</span>你這孔夫子把公冶長陷縲絏中。我柳盜跖打地洞向鴛鴦塚。有日呵。把燮理陰陽問相公。要無語對春風。則待列笙歌畫堂中。搶絲鞭御街攔縱。把窮柳毅賠笑在龍宮。你老夫差失敬了韓重。我呵。人雄氣雄。老平章深躬淺躬。請狀元升東轉東。呀。那時節纔提破了壯丹亭杜鵑殘夢。</p>
        
        <p class="白">老平章請了。你女婿赴宴去也。</p>
        
        <p class="曲"><span class="牌">北尾</span>你險把司天臺失陷了文星空。把一個有對付的玉潔冰清烈火烘。咱想有今日呵。越顯的俺玩花柳的女郎能。則要你那打桃條的相公懂。</p>
        
        <p class="白"><span class="科">下外弔場</span>異哉。異哉。還是賊。還是鬼。堂候官。去請那新黃門陳老爹。到來商議。<span class="科">丑</span>知道了。謁者有如鬼。狀元還似人。<span class="科">下末扮陳黃門上</span>官運精神老不眠。早朝三下聽鳴鞭。多沾聖主隨朝米。不受村童學俸錢。自家陳最良。因奏捷。聖恩可憐。欽受黃門。此皆杜老相公擡舉之恩。敬此趣謝。<span class="科">丑上見介</span>正來相請。少待通報。<span class="科">進報見介外笑介</span>可喜。可喜。昔為陳白屋。今作老黃門。<span class="科">末</span>新恩無報效。舊恨有還魂。適聞老先生三喜臨門。一喜官居宰輔。二喜小姐活在人間。三喜女婿中了狀元。<span class="科">外</span>陳先生教的好女學生。成精作怪哩。<span class="科">末</span>老相公胡盧提認了罷。<span class="科">外</span>先生差矣。此乃妖孼之事。為大臣的。必須奏聞滅除為是。<span class="科">末</span>果有此意。容晚生登時奏上。取旨何如。<span class="科">外</span>正合吾意。</p>
        
        <p class="落詩">夜渡滄州怪亦聽。<br />可關妖氣暗文星。<br />誰人斷得人間事。<br />神鏡高懸照百靈。</p>
        
        <h2 id=ch54 class="chapter"><span class="齣題">第五十四齣　聞喜</span></h2>
        
        <p class="曲"><span class="牌">遶地遊</span><span class="科">貼上</span>露寒清怯。金井吹梧葉。轉不斷轆轤情劫。</p>
        
        <p class="白">咳。俺小姐為夢見書生。感病而亡。已經三年。老爺與老夫人。時時痛他孤魂無靠。誰知小姐到活活的跟着個窮秀才。寄居錢塘江上。子女重逢。真乃天上人間。怪怪奇奇。何事不有。今日小姐分付安排繡牀。溫習針指。小姐早到也。</p>
        
        <p class="曲"><span class="牌">遶紅樓</span><span class="科">旦上</span>秋過了平分日易斜。恨辭梁燕語周遮。人去空江。身依客舍。無計七香車。</p>
        
        <p class="白">秋風吹冷破窗紗。夫婿揚州不到家。玉指淚彈江北草。金鍼閒刺嶺南花。春香。俺同柳郎至此。即赴試闈。虎榜未開。揚州兵亂。俺星夜賚發柳郎。打聽爹娘消息。且喜老萱堂不意而逢。則老相公未知下落。想柳郎刻下可到。料今番榜上高題。須先翦下羅衣。襯其光彩。<span class="科">貼</span>繡牀停當。請自尊裁。<span class="科">旦裁衣介</span>裁下了。便待縫將起來。<span class="科">縫介貼</span>小姐。俺淡口兒閒嗑。你和柳郎夢裡陰司裡。兩下光景何如。</p>
        
        <p class="曲"><span class="牌">羅江怨</span><span class="科">旦</span>春園夢一些。到陰司裡有轉折。夢中逗的影兒別。陰司較追的情兒切。<span class="夾白"><span class="科">貼</span>還魂時像怎的。<span class="科">旦</span></span>似夢重醒。猛回頭放教跌。<span class="夾白"><span class="科">貼</span>陰司可也有耍子處。<span class="科">旦</span></span>一般兒輪迴路駕香車。愛河邊題紅葉。便則到鬼門關逐夜的望秋月。</p>
        
        <p class="曲"><span class="牌">前腔</span><span class="科">貼</span>你風姿恁惹邪。情腸害劣。<span class="夾白">小姐。</span>你香魂逗出了夢兒蝶。把親娘腸斷了影中蛇。不道燕冢荒斜。再立起鴛鴦舍。則問你會書齋燈怎遮。送情杯酒怎賒。取喜時也要那破頭稍一泡血。</p>
        
        <p class="白"><span class="科">旦</span>蠢丫頭。幽歡之時。彼此如夢。問他則甚。呀。奶奶來的恁忙也。<span class="科">老旦慌上</span></p>
        
        <p class="曲"><span class="牌">玩仙燈</span>人語鬧吱嗻。聽風聲似是女孩兒關節。</p>
        
        <p class="白">兒。聽見外廂喧嚷。新科狀元是嶺南柳夢梅。<span class="科">旦</span>有這等事。<span class="科">淨忙走上</span></p>
        
        <p class="曲"><span class="牌">前腔</span>旗影兒走龍蛇。甚宣差教來近者。</p>
        
        <p class="白"><span class="科">見介</span>奶奶。小姐。駕上人來。俺看門去也。<span class="科">下外丑扮軍校持黃旗上</span></p>
        
        <p class="曲"><span class="牌">入賺</span>深巷門斜。抓不出狀元門第也。<span class="夾白">這是了。<span class="科">敲門介老旦</span></span>聲息兒恁怔忡。把門兒偷瞥。<span class="夾白"><span class="科">啟門校衝開介老旦</span>那衙門來的。<span class="科">校</span></span>星飛不迭。你看這旗。看這旗影兒頭勢別。是黃門官把聖旨教傳洩。<span class="夾白"><span class="科">老旦叫介</span>兒。原來是傳聖旨的。<span class="科">旦上</span></span>斗膽相詢。金榜何時揭。可有柳夢梅名字高頭列。<span class="夾白"><span class="科">校</span>他中了狀元。<span class="科">旦</span>真個中了狀元。<span class="科">校</span></span>則他中狀元。急節裡遭磨滅。<span class="夾白"><span class="科">旦驚介</span>是怎生。<span class="科">校</span></span>往淮揚觸犯了杜參爺。扭回京把他做劫墳塋的賊決。<span class="夾白"><span class="科">老旦</span>俺兒。謝天謝地。老爺平安回京了。他那知世間有此重生之事。<span class="科">旦</span>這卻怎了。<span class="科">校</span></span>正高弔起猛桃條細抽掣。被官裡人搶去遊街歇。<span class="夾白"><span class="科">旦</span>恰好哩。<span class="科">校</span>平章他勢大。上本了。說劫墳之賊。不可以作狀元。<span class="科">旦</span>狀元可也辯一本兒。<span class="科">校</span>狀元也有本。</span>那平章奏他。惡茶白賴把陰人竊。那狀元呵。他說頭帶魁罡不受邪。便是萬歲爺聽了成癡呆。<span class="夾白"><span class="科">旦</span>後來。<span class="科">校</span>僥倖。有個陳黃門。是平章爺故人。奏准。要平章狀元和小姐三人。駕前勘對。方取聖裁。<span class="科">老旦</span>呀。陳黃門是誰。<span class="科">校</span></span>是陳最良。他說南安教授曾官舍。因此杜平章擡舉他掌朝班通御謁。<span class="夾白"><span class="科">老旦</span>一發詫異哩。<span class="科">校</span>便是他着俺們來宣旨。分付你家一更梳洗。二鼓喫飯。三鼓穿衣。四鼓走動。</span>到的五更三點徹。響玎璫翠佩那是朝時節。<span class="夾白"><span class="科">旦</span>獨自個怕人。<span class="科">校</span></span>怕則麼。平章宰相你親爺。狀元妻妾。<span class="夾白">俺去了。<span class="科">旦</span>再說些去。<span class="科">校</span></span>明朝金闕。討你幅撞門紅去了也。<span class="夾白"><span class="科">下旦</span>娘。爹爹高陞。柳郎高中。</span>小旗兒報捷。又是平安帖。把神天叩謝。神天叩謝。<span class="科">拜介</span></p>
        
        <p class="曲"><span class="牌">滴溜子</span>當日的。當日的。梅根柳葉。無明路。無明路。曾把遊魂再疊。果應夢花園後摺。甫能勾迸到頭。搶了捷。鬼趣裡因緣。人間判貼。</p>
        
        <p class="曲"><span class="牌">前腔</span>雖則是。雖則是。希奇事業。可甚的。可甚的。驚勞駕帖。他道你。是花妖害怯。看承的柳抱懷。做花下劫。你那爹爹呵。沒得介符兒。再把花神召攝。</p>
        
        <p class="曲"><span class="牌">尾聲</span>女兒。緊簪束揚塵舞蹈搖花頰。<span class="夾白"><span class="科">旦</span>叫俺奏個甚麼來。<span class="科">老旦</span>有了。</span>你活人硬證無虛脅。<span class="科">旦</span>少不的萬歲君王聽臣妾。</p>
        
        <p class="白"><span class="科">淨扮郭跎上</span>要問黿鼉窟。還過烏鵲橋。兩日再尋個錢塘江不着。正好撞着老軍。說知夫人下處。抖擻了進去。<span class="科">見介老旦</span>是誰。<span class="科">淨</span>狀元家裡老跎。恭喜了。<span class="科">旦</span>辛苦。可見了狀元。<span class="科">淨</span>俺往平章府。搶下了狀元。要夫人見朝也。</p>
        
        <p class="落詩">往事閒徵夢欲分。<br />今晨忽見下天門。<br />分明為報精靈輩。<br />淡掃蛾眉朝至尊。</p>
        
        <h2 id=ch55 class="chapter"><span class="齣題">第五十五齣　圓駕</span></h2>
        
        <p class="白"><span class="科">淨丑扮將軍持金瓜上</span>日月光天德。山河壯帝居。萬歲爺升朝。在此直殿。<span class="科">末上</span></p>
        
        <p class="曲"><span class="牌">北點絳唇</span>寶殿雲開。御爐煙靄。乾坤泰。<span class="科">回身拜介</span>日影金階。早唱道黃門拜。</p>
        
        <p class="詩"><span class="牌">集唐</span><br />鸞鳳旌旗拂曉陳。傳聞闕下降絲綸。<br />興王會淨妖氛氣。不問蒼生問鬼神。</p>
        
        <p class="白">自家大宋朝新除授一個老黃門陳最良是也。下官原是南安府飽學秀才。因柳夢梅發了杜平章小姐之墓。徑往揚州報知。平章念舊。着俺說平李寇。告捷效勞。聖恩欽賜黃門奏事之職。不想平章回朝。恰遇柳生投見。當時拿下。遞解臨安府監候。卻說柳生先曾攛過卷子。中了狀元。找尋之間。恰好狀元弔在杜府拷問。當被駕前官校人等冲破府門。搶了狀元上馬而去。到也罷了。又聽的說。俺那女學生杜小姐也還魂在京。平章聽說女兒成了個色精。一發惱激。央俺題奏一本。為誅除妖賊事。中間劾奏柳夢梅係劫墳之賊。其妖魂托名亡女。不可不誅。杜老先此奏。卻是名正言順。隨後柳生也奏一本。為辨明心跡事。都奉有聖旨。朕覽所奏。幽隱奇特。必須返魂之女。而駕敷陳。取旨定奪。老夫又恐怕真是杜小姐返魂。私着官校傳旨與他。五更朝見。正是三生石上看來去。萬歲臺前辨假真。道猶未了。平章狀元早到。<span class="科">外生幞頭袍笏同上介</span></p>
        
        <p class="曲"><span class="牌">前腔</span><span class="科">外</span>有恨妝排。無明躭帶。真奇怪。<span class="科">生</span>啞謎難猜。今上親裁劃。</p>
        
        <p class="白">岳丈大人拜揖。<span class="科">外</span>誰是你岳丈。<span class="科">生</span>平章老先生拜揖。<span class="科">外</span>誰和你平章。<span class="科">生笑介</span>古詩。</p>
        
        <p class="詩">梅雪爭春未肯降。騷人閣筆費平章。<br />今日夢梅爭辨之時。少不的要老平章閣筆。</p>
        
        <p class="白"><span class="科">外</span>你罪人咬文哩。<span class="科">生</span>小生何罪。老平章是罪人。<span class="科">外</span>俺有平李全大功。當得何罪。<span class="科">生</span>朝廷不知。你那裡平的個李全。則平的個李半。<span class="科">外</span>怎生止平的個李半。<span class="科">生笑介</span>你則哄的個楊媽媽退兵。怎哄的全。<span class="科">外惱作扯生介</span>誰說。和你官裡講去。<span class="科">末作慌出見介</span>午門之外。誰敢諠譁。<span class="科">見介</span>原來是杜老先生。這是新狀元。放手。放手。<span class="科">外放生介末</span>狀元何事激惱了老平章。<span class="科">外</span>他罵俺罪人。俺得何罪。何罪。<span class="科">生</span>你說無罪。便是處分令愛一事。也有三大罪。<span class="科">外</span>那三罪。<span class="科">生</span>太守縱女遊春。一罪。<span class="科">外</span>是了。<span class="科">生</span>女死不奔喪。私建菴觀。二罪。<span class="科">外</span>罷了。<span class="科">生</span>嫌貧逐婿。刁打欽賜狀元。可不三大罪。<span class="科">末笑介</span>狀元以前也罪過些。看下官而分。和了罷。<span class="科">生</span>黃門大人。與學生有何面分。<span class="科">末笑介</span>狀元不知。尊夫人請俺上學來。<span class="科">生</span>敢是鬼請先生。<span class="科">末</span>狀元忘舊了。<span class="科">生認介</span>老黃門可是南安陳齋長。<span class="科">末</span>惶恐。惶恐。<span class="科">生</span>呀。先生。俺於你分上不薄。如何妄報俺為賊。做門館報事不真。則怕做了黃門。也奏事不以實。<span class="科">末笑介</span>今日奏事實了。遠望尊夫人將到。二公先行叩頭禮。<span class="科">內唱禮介</span>奏事官齊班。<span class="科">外生同進叩頭介外</span>臣杜寶見。<span class="科">生</span>臣柳夢梅見。<span class="科">末</span>平身。<span class="科">外生立左右介旦上</span>麗娘本是泉下女。重瞻天日向丹墀。</p>
        
        <p class="曲"><span class="牌">黃鐘北醉花陰</span>平鋪着金殿琉璃翠鴛瓦。響鳴稍半天兒刮刺。<span class="夾白"><span class="科">淨丑喝介</span>甚的婦人衝上御道。拿了。<span class="科">旦驚介</span></span>似這般猙獰漢叫喳喳。在閻浮殿見了些青面獠牙。也不似今番怕。<span class="夾白"><span class="科">末</span>前面來的。是女學生杜小姐麼。<span class="科">旦</span>來的黃門官。像陳教授。叫他一聲。陳師父。陳師父。<span class="科">末應介</span>是也。<span class="科">旦</span>陳師父喜哩。<span class="科">末</span>學生。你做鬼。怕不驚駕。<span class="科">旦</span>噤聲。</span>再休提探花鬼喬作衙。則說狀元妻來面駕。</p>
        
        <p class="白"><span class="科">淨丑下內</span>奏事人揚塵舞蹈。<span class="科">旦作舞蹈呼萬歲萬歲介內</span>平身。<span class="科">旦起內</span>聽旨。杜麗娘是真是假。就着伊父杜寶。狀元柳夢梅出班識認。<span class="科">生覷旦作悲介</span>俺的麗娘妻也。<span class="科">外覷旦作惱介</span>鬼乜些。真個一模二樣。大膽大膽。<span class="科">作回身跪奏介</span>臣杜寶謹奏。臣女亡已三年。此女酷似。此必花妖狐媚。假托而成。俺王聽啟。</p>
        
        <p class="曲"><span class="牌">南畫眉序</span>臣女沒年多。道理陰陽豈重活。願俺王向金階一打立見妖魔。<span class="夾白"><span class="科">生作泣</span>好狠心的父親。<span class="科">跪奏介</span></span>他做五雷般嚴父的規模。則待要一下裡把聲名煞抹。<span class="科">起介合</span>便閻羅包老難彈破。除取旨前來撒和。</p>
        
        <p class="白"><span class="科">內</span>聽旨。朕聞人行有影。鬼形怕鏡。定時臺上。有秦朝照膽鏡。黃門官可同杜麗娘照鏡。看花陰之下。有無蹤影。回奏。<span class="科">末應同旦對鏡介</span>女學生是人是鬼。</p>
        
        <p class="曲"><span class="牌">北喜遷鶯</span><span class="科">旦</span>人和鬼教怎生酬答。形和影現托着面菱花。<span class="夾白"><span class="科">末</span>鏡無改面。委係人身再向花街取影而奏。<span class="科">行看影介旦</span></span>波查。花陰這答。一般兒蓮步迴鸞印淺沙。<span class="夾白"><span class="科">末奏介</span>杜麗娘有蹤有影。的係人身。<span class="科">內</span>聽旨。麗娘既係人身。可將前亡後化事情奏上。<span class="科">旦</span>萬歲。臣妾二八年華。自畫春容一幅。曾于柳外梅邊。夢見這生。妾因感病而亡。葬于後園梅樹之下。後來果有這生姓名柳夢梅。拾取春容。朝夕掛念。臣妾因此出現成親。<span class="科">悲介</span>哎喲。</span>悽惶煞。這底是前亡後化。抵多少陰錯陽差。</p>
        
        <p class="白"><span class="科">內</span>聽旨。柳狀元質證。麗娘所言真假。因何預名夢梅。<span class="科">生打躬呼萬歲介</span></p>
        
        <p class="曲"><span class="牌">南畫眉序</span>臣南海泛絲蘿。夢向嬌姿折梅萼。果登程取試。養病南柯。<span class="夾白">因借居南安府紅梅院中。遊其後苑。拾的麗娘春容。因而感此真魂。成其人道。<span class="科">外介</span>此人欺誑陛下。兼且點污臣之女也。論臣女呵。</span>便死葬向水口廉貞。肯和生人做山頭撮合。<span class="科">合前內</span></p>
        
        <p class="白">聽旨。朕聞有云。不待父母之命。媒妁之言。則國人父母皆賤之。杜麗娘自媒自婚。有何主見。<span class="科">旦泣介</span>萬歲。臣妾受了柳夢梅再活之恩。</p>
        
        <p class="曲"><span class="牌">北出隊子</span>真乃是無媒而嫁。<span class="夾白"><span class="科">外</span>誰保親。<span class="科">旦</span></span>保親的是母喪門。<span class="夾白"><span class="科">外</span>送親的。<span class="科">旦</span></span>送親的是女夜叉。<span class="夾白"><span class="科">外</span>這等胡為。<span class="科">生</span>這是陰陽配合正理。<span class="科">外</span>正理正理。花你那蠻兒一點紅嘴哩。<span class="科">生</span>老平章。你罵俺嶺南人喫檳榔。其實柳夢梅唇紅齒白。<span class="科">旦</span>噤聲。眼前活立着個女孩兒。親爺不認。到做鬼三年。有個柳夢梅認親。</span>則你這喇生生回陽附子較爭些。為甚麼翠呆呆下氣的檳榔俊煞了他。<span class="夾白">爺。你不認呵。有娘在。<span class="科">指鬼門</span></span>現放着實丕丕貝母開談親阿媽。</p>
        
        <p class="白"><span class="科">老旦上</span>多早晚女兒還在面駕。老身揣入正陽門叫冤去也。<span class="科">進見跪伏介</span>萬歲爺。杜平章妻一品夫人甄氏見駕。<span class="科">外末驚介</span>那裡來的。真個是俺夫人哩。<span class="科">外跪介</span>臣杜寶啟。臣妻已死揚州亂賊之手。臣已奏請恩旨褒封。此必妖鬼揑作母子一路。白日欺天。<span class="科">起介生</span>這個婆婆。是不曾認的他。<span class="科">內</span>聽旨。甄氏既死于賊手。何得臨安母子同居。<span class="科">老旦</span>萬歲。<span class="科">起介</span></p>
        
        <p class="曲"><span class="牌">南滴溜子</span><span class="科">老旦</span>揚州路。揚州路。遭兵劫奪。只得向。只得向。長安住托。不想到錢塘夜過。嘿撞着麗娘兒。魂似脫。少不的子母肝腸。死同生活。</p>
        
        <p class="白"><span class="科">內</span>聽旨。甄氏所奏。其女重生無疑。則他陰司三載。多有因果之事。假如前輩做君王臣宰不臻的。可有的發付他。從直奏來。<span class="科">旦</span>這話不提罷了。提起都有。<span class="科">末</span>女學生。子不語怪。比如陽世府部州縣。尚然磨刷卷宗。他那裡有甚會案處。</p>
        
        <p class="曲"><span class="牌">北刮地風</span><span class="科">旦</span>呀。那陰司一樁樁文簿查。使不着你猾律拿喳。是君王有半付迎魂駕。臣和宰玉鎖金枷。<span class="夾白"><span class="科">末</span>女學生沒對證。似這般說。秦檜老太師在陰司裡可受用。<span class="科">旦</span>也知道些。說他的受用呵。</span>那秦太師他一進門。忒楞楞的黑心搥敢搗了千下。淅另另的紫筋肝刴作三花。<span class="夾白"><span class="科">眾驚介</span>為甚刴作三花。<span class="科">旦</span>道他一花兒為大宋。一花為金朝。一花兒為長舌妻。<span class="科">末</span>這等。長舌夫人有何受用。<span class="科">旦</span>若說秦夫人的受用。一到了陰司。撏去了鳳冠霞帔。赤體精光。跳出個牛頭夜叉。只一對七八寸長指彄兒。輕輕的。</span>把那撇道兒揢長舌揸。<span class="夾白"><span class="科">末</span>為甚。<span class="科">旦</span></span>聽的是東窗事發。<span class="夾白"><span class="科">外</span>鬼話也。且問你鬼乜邪。人間私奔。自有條法。陰司可有。<span class="科">旦</span>有的。是柳夢梅七十條。爹爹發落過了。女兒陰司收贖。</span>桃條打。罪名加。做尊官勾管了簾下。則道是沒真場風流罪過些。有甚麼饒不過這嬌滴滴的女孩家。</p>
        
        <p class="白"><span class="科">內</span>聽旨。朕細聽杜麗娘所奏。重生無疑。就着黃門官押送午門外父子夫妻相認。歸第成親。<span class="科">眾呼萬歲行介老旦</span>恭喜相公高轉了。<span class="科">外</span>怎想夫人無恙。<span class="科">旦哭介</span>我的爹呵。<span class="科">外不理介</span>青天白日。小鬼頭遠些。遠些。陳先生。如今連柳夢梅俺也疑將起來。則怕也是個鬼。<span class="科">末笑介</span>是踢斗鬼。<span class="科">老旦喜介</span>今日見了狀元女婿。女兒再生。千十分喜也。狀元。先認了你丈母罷。<span class="科">生揖介</span>丈母光臨。做女婿的有失迎待。罪之重也。<span class="科">旦</span>官人。恭喜賀喜。<span class="科">生</span>誰報你來。<span class="科">旦</span>到得陳師父傳旨來。<span class="科">生</span>受你老子的氣也。<span class="科">末</span>狀元。認了丈人翁罷。<span class="科">生</span>則認的十地閻君為岳丈。<span class="科">末</span>狀元。聽俺分勸一言。</p>
        
        <p class="曲"><span class="牌">南滴滴金</span>你夫妻趕着了輪迴磨。便君王使的個隨風柁。那平章怕不做賠錢貨。到不如娘共女翁和婿明交割。<span class="夾白"><span class="科">生</span>老黃門。俺是個賊犯。<span class="科">末笑介</span></span>你得便宜人偏會撒科。則道你偷天把桂影那。不爭多。先偷了地窟裡花枝朵。</p>
        
        <p class="白"><span class="科">旦嘆介</span>陳師父。你不教俺後花園遊去。怎看上這攀桂客來。<span class="科">外</span>鬼乜邪。怕沒門當戶對。看上柳夢梅什麼來。</p>
        
        <p class="曲"><span class="牌">北四門子</span><span class="科">旦笑介</span>是看上他帶烏紗象簡朝衣掛。笑笑笑笑的來眼媚花。<span class="夾白">爹娘。人家白日裡高結綵樓。招不出個官婿。你女兒睡夢裡。鬼窟裡。選着個狀元郎。還說門當戶對。</span>則你個杜杜陵慣把女孩兒嚇。那柳柳州他可也門戶風華。<span class="夾白">爹。認了女孩兒罷。<span class="科">外</span>離異了柳夢梅。回去認你。<span class="科">旦</span></span>叫俺回杜家。赸了柳衙。便作你杜鵑花也叫不轉子規紅淚灑。<span class="夾白"><span class="科">哭介</span>哎喲。</span>見了俺前生的爹。即世嬷。顛不刺悄魂靈立化。</p>
        
        <p class="白"><span class="科">旦作悶倒介外驚介</span>俺的麗娘兒。<span class="科">末作望介</span>怎那老道姑來也。連春香也活在。好笑。好笑。我在賊營裡瞧甚來。<span class="科">淨扮道姑同貼上</span></p>
        
        <p class="曲"><span class="牌">南鮑老催</span>官前定奪。官前定奪。<span class="夾白"><span class="科">打望介</span>原來一眾官員在此。怎的起。狀元小姐。嘴骨都站一邊。</span>眼見他喬公案斷的錯。聽了那喬教學的嘴兒嗑。<span class="夾白"><span class="科">末</span>春香賢弟也來了。這姑姑是賊。<span class="科">淨</span>啐。陳教化。誰是賊。你報老夫人死哩。春香死哩。</span>做的個。紙棺材。舌鍬撥。<span class="夾白"><span class="科">向生介</span>柳相公喜也。<span class="科">生</span>姑姑喜也。這丫頭。那裡見俺來。<span class="科">貼</span>你和小姐牡丹亭做夢時有俺在。<span class="科">生</span>好活人活證。<span class="科">淨丑</span></span>鬼團圓不想到真和合。鬼揶揄不想做人生活。老相公。你便是鬼三台。費評跋。</p>
        
        <p class="白"><span class="科">淨貼並下末</span>朝門之下。人欽鬼伏之所。誰敢不從。少不得小姐勸狀元認了平章。成其大事。<span class="科">旦作笑勸生介</span>柳郎。拜了丈人罷。<span class="科">生不伏介</span></p>
        
        <p class="曲"><span class="牌">北水仙子</span><span class="科">旦</span>呀呀呀。你好差。<span class="科">扯生手按生肩介</span>好好好。點着你玉帶腰身把玉手又。<span class="夾白"><span class="科">生</span>幾百個桃條。<span class="科">旦</span></span>拜拜拜拜荊條曾下馬。<span class="科">外扯介旦</span>扯扯扯做太山倒了架。<span class="科">指生介</span>他他他點黃錢聘了咱。俺俺俺逗寒食喫了他茶。<span class="科">指末介</span>你你你待求官報信則把口皮喳。<span class="科">指生介</span>是是是是他開棺見椁湔除罷。<span class="科">指外介</span>爹爹爹你可也罵勾了咱這鬼乜邪。</p>
        
        <p class="白"><span class="科">丑扮韓子才冠帶捧詔上</span>聖旨已到。跪聽宣讀。據奏奇異。勑賜團圓。平章杜寶。進階一品。妻甄氏。封淮陰郡夫人。狀元柳夢梅。除授編修院學士。妻杜麗娘。封陽和縣君。就着鴻臚官韓子才送歸宅院。叩頭謝恩。<span class="科">丑見介</span>狀元恭喜了。<span class="科">生</span>呀。是韓子才兄。何以得此。<span class="科">丑</span>自別了尊兄。蒙本府起送先儒之後。到京考中鴻臚之職。故此相會。<span class="科">生</span>一發奇異了。<span class="科">末</span>原來韓老先。也是舊朋友。<span class="科">行介</span></p>
        
        <p class="曲"><span class="牌">南雙聲子</span><span class="科">眾</span>姻緣詫。姻緣詫。陰人夢黃泉下。福分大。福分大。周堂內是這朝門下。齊見駕。齊見駕。真喜洽。真喜洽。領陽間誥勑。去陰司銷假。</p>
        
        <p class="曲"><span class="牌">北尾</span><span class="科">生</span>從今後把牡丹亭夢影雙描畫。<span class="科">旦</span>虧殺你南枝挨煖俺北枝花。則普天下做鬼的有情誰似咱。</p>
        
        <p class="落詩">杜陵寒食草青青。<br />羯鼓聲高眾樂停。<br />更恨香魂不相遇。<br />春腸遙斷牡丹亭。<br />千愁萬恨過花時。<br />人去人來酒一卮。<br />唱盡新詞懽不見。<br />數聲啼鳥上花枝。</p>
    </body> 
</html>