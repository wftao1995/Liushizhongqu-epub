<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/灌園記</title>
        <meta name="author" content="明　張鳳翼　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">灌園記</span></h1>

        <p class="作者">明　張鳳翼　著</p>

        <h2 id=ch1 class="chapter"><span class="齣題">第一齣　開場家門</span></h2>

        <p class="曲"><span class="牌">東風齊着力</span><span class="科">末上</span>華屋珠簾。壽山福海。別是風煙。玉觥滿泛。正好醉瓊筵。多少賞心樂事。笙歌沸似聽鈞天。新聲奏。一翻金縷。不改青編。　　往事演齊燕。歎忠臣慷慨。孝子迍邅。竄身灌漑。潛地結良緣。幸有宗英為將。出奇計坤轉乾旋。摧強敵。一時匡復。千載名傳。<span class="科">問答照常</span></p>
        
        <p class="落詩">持全節忠臣王蠋。<br />用奇計良將田單。<br />太史氏塵埃佳偶。<br />田法章家國重安。</p>
        
        <h2 id=ch2 class="chapter"><span class="齣題">第二齣　王蠋論諫</span></h2>
        
        <p class="曲"><span class="牌">高陽臺</span><span class="科">生世子上</span>列國瓜分。群雄鼎立。正雲蒸龍變之日。勝負縱橫。滿眼紛如觀弈。全齊自合推強國。恐塞翁得馬非吉。抱隱憂通宵支枕。臥不貼席。</p>
        
        <p class="白">漫誇東帝擅威名。爭似當年任晏嬰。祖烈已能垂統緒。孫謀猶可紹芳聲。矜豫大。侈豐亨。空談富國與強兵。要知滿損觀欹器。欲識盈虧誦鼎銘。自家姓田。名法章。乃齊王世子。我父王因伐宋得志。南割強楚。西侵三晉意欲并周而為天子。諸侯恐懼。合從謀齊。我父王猶自恃其強大縱情酒色。不理朝政眼見得家國危亡。社稷將覆。我欲苦諫一番。且待太傅到來。與他商議。分付門上。太傅到時。即便請進。<span class="科">暫下外扮王蠋上</span></p>
        
        <p class="曲"><span class="牌">番卜算</span>畫邑久棲遲。少海初通籍。輔道欣逢主器賢。庶可修臣職。</p>
        
        <p class="白">自家畫邑王蠋是也。出仕本朝。蒙齊以我為世子太傅。那世子器度端莊。知識明達。他見父王驕縱。日夜憂惶。今日正該進講。不免到東宮慰安他一番。這是宮門上了。可通報。<span class="科">報介外</span>世子。老臣兩日不曾進來尊顏為何轉覺清瘦了。<span class="科">生</span>先生還不知法章的心事。我父王自恃富強。荒於酒色。諸侯謀齊。禍患將及。況燕王與我深讎。他築金臺禮賢士。專欲報怨於我。我欲苦諫父王。專待先生進來商議。<span class="科">外</span>尊意如何。願聞其詳。</p>
        
        <p class="曲"><span class="牌">高陽臺</span><span class="科">生</span>義重君親。憂兼家國。眼前事勢危急。<span class="夾白">我那父王呵。</span>好大貪功。須知我仇能即呼吸。先王宗廟不血食。這其間禍機難測。待批鱗直言匡救。未必無益。</p>
        
        <p class="曲"><span class="牌">前腔</span><span class="科">外</span>差忒。<span class="夾白">你</span>任重邦儲。身膺子職。問安侍膳朝夕。膝下承顏。豈應直言得失。須識。事親有隱而無犯。恐忠言與耳相逆。<span class="夾白"><span class="科">生</span>先生豈不聞事父母幾諫。<span class="科">外</span></span>料君王縱聞幾諫。也不相入。</p>
        
        <p class="曲"><span class="牌">前腔</span><span class="科">生</span>淫佚。沈湎壺觴。宴安琴瑟。寧知密邇強敵。震不于鄰。只恐噬臍無及。目擊。梁韓楚趙連燕也。瞬息間臨淄即墨。<span class="夾白">先生。你道法章不該直諫。且待兵臨之日。</span>自請兵背城一決。死綏何惜。</p>
        
        <p class="曲"><span class="牌">前腔</span><span class="科">外</span>休癖。<span class="夾白">你</span>正麗重明。職當監國。豈宜折衝之役。<span class="夾白">我老臣呵。</span>委質當朝。臨危豈容緘默。狂直。<span class="夾白">與</span>龍逢比干遊地下。便捐生也須塞責。倘聞言幡然悔悟。豈無一得。</p>
        
        <p class="白"><span class="科">生</span>先生既以直諫為己任。明日待法章先侍父王臨朝。待先生進諫。從傍相助便了。</p>
        
        <p class="曲"><span class="牌">尾聲</span><span class="科">外</span>面折廷諍須明日。<span class="夾白">世子。你</span>只須調停君側。<span class="夾白"><span class="科">生</span>先生。</span>全仗你回天之力。</p>
        
        <p class="落詩">破宋殘燕恃富強。<br />敵人報怨不隄防。<br />大風吹倒梧桐樹。<br />自有傍人說短長。</p>
        
        <h2 id=ch3 class="chapter"><span class="齣題">第三齣　齊王拒諫</span></h2>
        
        <p class="曲"><span class="牌">齊天樂</span><span class="科">淨齊王生世子上淨</span>功臣伐宋威名震。割楚仍侵三晉。鄒魯稱臣。諸侯恐懼。計日周秦兼併。烽煙罷警。正好酣柳迷花。舞燕歌鶯。<span class="科">生</span>謀合鄰邦。機深讎敵。且莫相輕。</p>
        
        <p class="白"><span class="科">淨</span>禁林鶯語蝶飛忙。花發朱門百和香。水碧御溝斜拂柳。鑾輿到處引笙簧。自家齊王便是。我前日用蘇代之計。移兵伐宋。一舉而克。泗上諸侯。無不服從。眼見得代周而為天子。豈不快樂。連日慶賞。每夜沈醉。今日纔一視朝。百官俱已退班。傳旨奏事的可上殿來。</p>
        
        <p class="曲"><span class="牌">生查子</span><span class="科">外王蠋上</span>憂時白髮增。謀國丹心秉。抗疏向彤廷。願聳君王聽。</p>
        
        <p class="白">世子太傅臣王蠋見。<span class="科">淨</span>王太傅有何事來奏。<span class="科">外</span>無事不敢凟奏。有事不敢不言。大王乘危於燕。收利於宋。泗上諸侯。莫不畏服。計則得矣。今日安意肆志。荒於酒色。不訪賢才。不理朝政。豈知仇燕方乘隙而圖齊。各國又嫉齊而與燕。若復流連荒亡。般樂怠傲。恐殷鑑不遠。只在燕宋。將使扁鵲望而卻走。誠為大王危之。<span class="科">淨</span>以我之強。視燕之弱。真摧枯拉朽。發蒙振落。何足為慮。<span class="科">外</span>大王。你休道燕不足慮。</p>
        
        <p class="曲"><span class="牌">啄木兒</span><span class="夾白">他</span>招樂毅拜亞卿。十載雄心思一逞。他那裡惕厲憂勤。我這裡懈惰荒寧。<span class="夾白">他那裡</span>臥薪嘗膽勤修政。<span class="夾白">我這裡</span>宴安鴆毒不思省。兵馬臨城待怎生。</p>
        
        <p class="白"><span class="科">淨怒介</span>王蠋。你又不是言官。誰要你多說。我知道你不過是沽名釣譽。卻不道長他的志氣。滅我的威風。<span class="科">生</span>父王請息怒。</p>
        
        <p class="曲"><span class="牌">前腔</span><span class="夾白">他</span>披肝膽瀝悃誠。危行危言真骨鯁。犯龍顏總為朝廷。批逆鱗豈是沽名。閉邪陳善臣之敬。轉圜從諫君之聖。<span class="夾白">父王豈不聞三年不鳴。一鳴驚人。</span>大鳥驚人在一鳴。</p>
        
        <p class="白"><span class="科">淨怒介</span>既如此說。是我不能治國。如今你自做了齊王。王蠋做了齊相如何。正是酒逢知己千鍾少。話不投機半句多。<span class="科">下生外弔場</span></p>
        
        <p class="曲"><span class="牌">三段子</span><span class="科">外</span>孤忠自盟。奈天高不察下情。<span class="科">生</span>大廈漸傾。奈鄰邦多謀戰爭。<span class="科">合</span>眼前暫恃邊疆靖。不時難保烽煙警。<span class="夾白">把</span>藥石之言翻成畫餅。<span class="科">內傳介</span></p>
        
        <p class="白">大王有旨。王蠋越職言事。奪官削職。發回原籍。世子不能將順。發去莒州安置。不許朝見。</p>
        
        <p class="曲"><span class="牌">歸朝歡</span><span class="科">外</span>君王的。君王的。聽言不明。料人謀難回天命。<span class="科">生</span>先生的。先生的。朝陽鳳鳴。又誰知一鳴輒斥使人悲哽。</p>
        
        <p class="曲"><span class="牌">尾聲</span><span class="科">外</span>歸耕尚有田一頃。<span class="科">生</span>我安置處孤形弔影。<span class="夾白"><span class="科">外</span>世子不須煩惱。老臣一定送你到莒州。</span>待你還朝<span class="夾白">我</span>方纔返鄉井。</p>
        
        <p class="白">世子。我如今與你同出朝門。去喚了臧兒。收拾行李。上路便了。臧兒在那里。<span class="科">丑上</span>五鼓聽朝鐘。退朝日已紅。若還莊裡睡。正好夢周公。老爹出來了。老爹與世子一同出朝。又是這般荒荒張張。莫非做出些事來。<span class="科">生</span>這小廝到乖巧。<span class="科">外</span>你先與世子脫了錦袍。就來與我脫了朝服。可到下處收拾行李做一車兒。發到南門來。隨我上路。<span class="科">丑</span>要往那里去。<span class="科">外</span>我因諫諍。今已罷官了。<span class="科">丑</span>老爹。這時節可是開得口的。自古道閉口深藏舌。安身處處牢。既然齊王不用了。你何不往他邦去。正是東邊不養西邊養。<span class="科">外</span>唗。你那里知道。你只隨我到莒州去便了。<span class="科">丑</span>阿呀。老爹又作怪。既然不到他邦去。只該回到自家莊上快活。為何到要往莒州去。不知是去做甚麼。<span class="科">外</span>世子因救我。也得罪於齊王。發去莒州安置。他形孤影隻。甚是淒楚。我與你須送他到彼。多則一年。少則半載。待他回朝。我們方可回家去。<span class="科">丑</span>原來如此。要往莒州去。如今老爹與世子前行。小人收拾行李。就趕上來了。<span class="科">先下</span></p>
        
        <p class="落詩">一紙封章早扣閽。<br />誰知遭遣出金門。<br />分明指與平川路。<br />卻把忠言當惡言。</p>
        
        <h2 id=ch4 class="chapter"><span class="齣題">第四齣　太史賞花</span></h2>
        
        <p class="曲"><span class="牌">瑞鶴仙</span><span class="科">外太史敫貼正旦小旦同上外</span>春入郊原後。正芳菲滿眼。賞花時候。<span class="科">貼</span>年華一回首。奈蘭閨弱息。未諧婚媾。<span class="科">旦</span>承歡膝下。喜堂上雙親齊壽。<span class="科">小旦</span>想姻緣前定。愆期有待。未妨迤逗。</p>
        
        <p class="白"><span class="科">旦</span>爹爹母親萬福。<span class="科">小旦</span>老相公。老夫人。朝英磕頭。<span class="科">外</span>無媒徑路草蕭蕭。自古雲林遠市朝。公道世間惟白髮。貴人頭上不曾饒。老夫覆姓太史。名敫。世居莒州。以田園為業。向謁齊王。見他好大喜功。荒於酒色。舉朝官員。惟有王蠋一人。其餘庸庸碌碌。不足比數。我因此不願仕進。退歸田里。今日閒居無事。着朝英取酒過來。就此花下。與夫人女孩兒賞玩片時。卻不是好。<span class="科">小旦</span>酒在此。<span class="科">旦遞介</span></p>
        
        <p class="曲"><span class="牌">錦堂月</span><span class="科">外</span>尚友巢由。追蹤沮溺。生涯取盈南畝。投老蒼洲。春來釀成春酒。算吾生藿食何謀。笑杞人漫憂天覆。<span class="科">合</span>同稱壽。喜一家和氣。共甘株守。</p>
        
        <p class="曲"><span class="牌">前腔</span><span class="科">貼</span>耕耨。景物優遊。貲財富厚。承家謾論堂構。有女及笄。琴瑟未諧佳偶。詠關睢君子相逑。誦桃夭于歸不久。<span class="科">合前</span></p>
        
        <p class="曲"><span class="牌">醉鄉子</span><span class="科">旦</span>天祐。幸難老椿萱並茂。且持觴泛蟻。醉花酣柳。<span class="夾白"><span class="科">小旦</span>小姐。你看鶯兒成對。燕兒成雙。<span class="科">旦</span>那</span>牝牡。看燕對鶯雙。怎比得雲霄鸞鳳儔。<span class="科">合</span>春光透。簾幕風柔。海棠依舊。</p>
        
        <p class="曲"><span class="牌">前腔</span><span class="科">小旦</span>荳蔻。愛嫩蕊含香未剖。看在戶三星。正當時候。知否。算蝶戀蜂狂。少不得為韶光一逗遛。<span class="科">合前</span></p>
        
        <p class="曲"><span class="牌">僥僥令</span><span class="科">外貼</span>市朝雖輻輳。丘壑也風流。試看綠滿春流山明秀。應不羨人間萬戶侯。</p>
        
        <p class="曲"><span class="牌">前腔</span><span class="科">旦小旦</span>花香盈翠袖。草綠遍汀洲。無限春光都洩漏。醞釀得腰肢柳樣柔。</p>
        
        <p class="曲"><span class="牌">尾聲</span>弄晴微雨無還有。睹園林萬花如繡。急罰盞又早綠肥紅瘦。</p>
        
        <p class="落詩">逢時遇景且高歌。<br />須信人生能幾何。<br />萬兩黃金未為貴。<br />一家安樂値錢多。</p>
        
        <h2 id=ch5 class="chapter"><span class="齣題">第五齣　樂毅攻齊</span></h2>
        
        <p class="曲"><span class="牌">畫堂春</span><span class="科">末披掛樂毅上</span>金臺拜將統燕兵。早下齊七十餘城。長驅破竹展威靈。談笑功成。</p>
        
        <p class="白">開府當朝傑。論兵邁古風先鋒百勝在。略地兩隅空。自家樂毅是也。燕王誓報齊仇。築臺禮士。我自魏而往。即蒙擢為亞卿。拜上將軍。命我統兵伐齊。日來連戰皆捷。已下齊七十餘城矣。叫軍校。此處到臨淄還有許多路。<span class="科">眾</span>稟上將軍。前面望見城子就是了。<span class="科">末</span>分付將校。只與我攻城。不要圍城<span class="科">眾</span>為何只要攻城。不要圍城。<span class="科">末</span>你們那里知道。那齊王平日驕縱無備。一聞攻城。必恐懼逃出。城中無主。自然易下。若是圍城。他見無出路。必定死守。彼此擊刺。所傷必多。兵法所謂圍兵必闕。正謂此也。你們如今只是東衝西撞。喊聲不絕便了。</p>
        
        <p class="曲"><span class="牌">四邊靜</span>狂齊無道圖兼併。燕兵已乘勝。閫外屬將軍。師中錫王命。<span class="科">合</span>諸侯響應。三軍聽令。迅發似雷霆。奇功奏俄頃。<span class="科">攻城喊下</span></p>
        
        <h2 id=ch6 class="chapter"><span class="齣題">第六齣　齊王出奔</span></h2>
        
        <p class="曲"><span class="牌">步步嬌</span><span class="科">淨齊王上</span>土崩瓦解須臾事。四下軍聲起。孤城累卵危。樂毅何人頓能如此。<span class="夾白">如今</span>無計可支持。悔當初不用忠良計。</p>
        
        <p class="白">不聽老人言。必有悽惶淚。我當初怪王蠋多言。誰知燕國果來報仇。一一如他的言語。況那燕王用樂毅為將。智勇無敵。乘勝長驅。漸漸到來。如何是好。已差探子去打聽。且待他來時。便知端的。<span class="科">探子上</span>報報報。禍事方來到。探子報覆大王。那燕將樂毅破我國七十餘城。如今已殺至城下了。</p>
        
        <p class="曲"><span class="牌">江兒水</span>火砲旋風起。雲梯與壘齊。東衝西突難遮蔽。城門失火池魚斃。眼前麋鹿遊齊地。縱有金湯何濟。<span class="夾白">便是</span>墨翟登陴。怎禦得公輸之技。</p>
        
        <p class="曲"><span class="牌">川撥棹</span><span class="科">淨</span>將何處。這兵威須早避。想太王昔日遷岐。想太王昔日遷岐。<span class="夾白"><span class="科">眾</span>大王避到那里去好。<span class="科">淨</span>我欲往各國去借兵。</span>我如今還投魯衛。<span class="夾白">就是各國不相容。我自莒州去尋我那世子。</span>把安危問我兒。把家邦付我兒。</p>
        
        <p class="白">走走走。<span class="科">奔下末引眾喊殺上</span></p>
        
        <p class="曲"><span class="牌">錦衣香</span>破齊城一何易。報燕仇難輕恕。須言王師兼弱攻昩。血流漂杵有何奇。怎如一舉治亂持危。論師出以律要先知。撫安黎庶。士女壺漿至。市不易肆。秋毫無犯。方為節制。</p>
        
        <p class="白"><span class="科">探子上</span>報報。報與上將軍知道。楚國發兵救齊。來得近了。</p>
        
        <p class="曲"><span class="牌">漿水令</span>奈楚兵特來救齊。<span class="夾白"><span class="科">末</span>楚國用誰為將。<span class="科">探</span></span>那楚將名為淖齒。<span class="夾白">他</span>揚威耀武列旌旗。前途駐扎。欲進徘徊。<span class="夾白"><span class="科">末</span>我知道了。你再去打探。</span>伊先往。吾隨至。<span class="夾白">叫軍校就此起兵。前去迎敵。他若進兵。就與截殺。若還扎住。就去劫營。擒了淖齒。則齊王之頭懸於太白旗矣。</span>先擒淖齒方施計。<span class="夾白"><span class="科">眾</span>可惜齊王走了。<span class="科">未</span></span>由他走。由他走。怎脫藩籬。直殺上。直殺上。不必多疑。</p>
        
        <p class="曲"><span class="牌">尾聲</span>破齊摧楚男兒事。記得燕王推轂時。寄語金臺不負伊。</p>
        
        <p class="落詩">握奇百戰決雄雌。<br />大將橫行十萬師。<br />臺上霜威凌草木。<br />軍中殺氣傍旌旗。</p>
        
        <h2 id=ch7 class="chapter"><span class="齣題">第七齣　田單鐵籠</span></h2>
        
        <p class="曲"><span class="牌">阮郎歸</span><span class="科">小生田單上</span>市廛刀筆且潛蹤。疏屬愧田宗。滿城逃難勢從風。還須避敵鋒。</p>
        
        <p class="白">自家田單是也。幼習兵符胸藏將略只因主昏國亂。無人薦引。故雖忝為國王疏屬。不願任職居官。寄跡市椽。如今燕兵入城。國王逃難。不知我同宗之人。可曾去否。<span class="科">淨扮單兄丑扮單弟上</span>一心忙似箭。兩腳走如飛。兄弟哥哥。我們家小貲財俱已收拾了。只等你同上車去。<span class="科">小生</span>且住。少停逃難。大家爭先。必定挨擠。倘那時車軸損折。就要被擒了。可斷其車軸之末。傅以鐵籠。方可保其無虞。</p>
        
        <p class="曲"><span class="牌">駐雲飛</span>避敵匆匆。車軸還須傅鐵籠。方好容輜重。不怕人填湧。<span class="夾白"><span class="科">淨丑</span>走往那裡去好。<span class="科">小生</span>嗏。</span>即墨近城東。不須憂恐。趨吉逃凶。仗劍當陪奉。管取平安保我宗。管取平安保我宗。</p>
        
        <p class="落詩"><span class="科">小生</span>全宗避難太匆匆。<br />車軸還須用鐵籠。<br /><span class="科">淨丑</span>今日得君提掇起。<br />免教人在污泥中。</p>
        
        <h2 id=ch8 class="chapter"><span class="齣題">第八齣　淖齒被擒</span></h2>
        
        <p class="曲"><span class="牌">西江月</span><span class="科">丑淖齒引兵上</span>江漢盡歸強楚。堪誇地廣兵多。夤緣專閫握兵符。一任傍人笑我。</p>
        
        <p class="白">自家楚將淖齒的便是。我楚王因齊國求救。要選良將將兵去救他。我想這一差有利無害。有賞無罰。被我多將金銀。賂王左右。央他舉薦。楚王聽信了。召我上殿。問我救齊一事。你去得麼。我道臣去得。又問道樂毅好生了得。你敵得他過麼。我道不要說一個樂毅。就是十個樂毅。也敵得過。楚王大喜。賜筵席。許我便宜行事。就着我擇日起兵。我今已到齊地了。仔細思量起來。那樂毅不是好惹的。我不如只扎營在此。關支些錢糧。分送些與楚王左右。落些入已。待後只說齊國已破。燕兵勢成。故不進戰。且又不曾虧折人馬也叫做便宜行事。決不罪我。落得一場受用。叫軍校。就此扎營。再不可前進。<span class="科">眾</span>請問將軍。齊王燒眉之急。專待將軍到來。如何不要進兵。<span class="科">丑</span>你不知道。勝負兵家不可期。豈可輕易出戰。你們只聽我將令。大家去營裡安息。閒時編些楚歌起來。匡得一二年編成。一二年唱會。終日去在那燕軍前後歌唱。唱他娘十來年。那燕軍久客在外。一定想家。就都散了。止剩下一個樂毅。就有三頭六臂。也幹得甚事。<span class="科">眾</span>將軍。這等說將起來。是個急驚風撞了個慢郎中。<span class="科">末領兵上</span></p>
        
        <p class="曲"><span class="牌">水底魚兒</span>楚將無知。反來捋虎鬚。提兵迎敵。管取似摧枯。管取似摧枯。</p>
        
        <p class="白">叫軍校。問前面何處人馬。到此何幹。<span class="科">丑</span>不要與他實說。只說我們是打獵到此。又不犯着你。不須來問。<span class="科">末</span>胡說。我明知你是楚將淖齒。特來救齊。可疾速上前浹戰。若還勝得我。我就把齊國七十餘城。雙手兒交付還你。若還勝我不得。請你這顆首級下來。<span class="科">丑</span>趕人不要趕上。楚強燕弱。誰不知道。你既要與我交戰。我到怕你不成。叫軍校。擂起鼓來。<span class="科">眾</span>將軍。你分付我們只唱楚歌。不要與他廝殺。何故又要出陣。<span class="科">丑</span>你不知道。這是能而示之不能。用而示之不用。且待我擒了樂毅。與你細說。<span class="科">戰擒丑末解綁介</span>將軍請起。論來我先在此。該敘賓主坐。只是前日拜將時。並護各國之兵。將軍也算在偏裨之列。只得屈坐罷。<span class="科">淖傍坐介丑</span>上將軍在上。既蒙不殺之恩。就是執鞭墜鐙。尚且甘心。況賜坐乎。<span class="科">末</span>將軍。我有句話與你商議。你肯依我麼。<span class="科">丑</span>上將軍有命。豈敢不依。<span class="科">末</span>毅聞將軍此來。原是便宜行事。<span class="科">丑</span>是便宜行事。<span class="科">末</span>若便宜行事。只要有利於楚。何必有功於齊。如今齊王已逃出。我料他不往衛。即往鄒魯。你可追上。說楚王差你救他。他必親信。那時就中取事。斬了齊王。將他首級。獻于燕王。我將向年齊王所擄燕王的寶器。仍舊歸于燕。將軍卻將齊國庫藏中寶器獻與楚王。楚王必有封賞。不知你意下如何。<span class="科">丑</span>這個自然奉命。只是小將被擒一事。望將軍隱惡而揚善。<span class="科">末</span>此事我不提便了。<span class="科">丑</span>將軍雖不說。只怕軍人們七嘴八舌。要講開去。怎生是好。<span class="科">末</span>這個容易。傳令軍中。有說淖將軍被擒一事者。軍法從事。<span class="科">眾應介丑</span>若如此。小將死也甘心。</p>
        
        <p class="曲"><span class="牌">玉胞肚</span><span class="科">我</span>你偶然折挫。料曹沬終能報魯。眼前雖失卻東隅。後來須收取桑楡。密謀須記。臨機當斷莫差池。建立功勳是丈夫。</p>
        
        <p class="曲"><span class="牌">前腔</span><span class="科">丑</span>自慚組鹵。擅提兵唐突虎威。已自甘沸釜當烹。卻放做漏網之魚。疾忙追去。擒王斬將敢遲疑。不報深恩豈丈夫。</p>
        
        <p class="落詩">可笑齊王慕遠圖。<br />除根斬草在須臾。<br />不施萬丈深潭計。<br />怎得驪龍頷下珠。</p>
        
        <h2 id=ch9 class="chapter"><span class="齣題">第九齣　齊王被害</span></h2>
        
        <p class="曲"><span class="牌">縷縷金</span><span class="科">淨齊王引一從人上</span>心驚戰。足蹣跚。何處堪逃竄。奈迍邅。故國空回首。烽煙漸遠。向衛邦投止解征鞍。須教暫約展。</p>
        
        <p class="白"><span class="科">衛侯上跪迎介</span>大王下臨敝邑。已辟宮奉迎。有失遠接。幸勿見罪。<span class="科">淨作傲介</span>賜卿無罪。<span class="科">衛侯背介</span>你看那齊王如此狼狽。尚兀自大模大樣。若放他進城。還要受他的氣。不如哄他一哄。拒絕他罷。臣啟大王。暫止城外。待臣具法駕出迎。<span class="科">淨</span>這也是。<span class="科">衛作閉門不納介</span>請別處去。我這裡那得閒飯來養你。<span class="科">淨</span>可恨。</p>
        
        <p class="曲"><span class="牌">前腔</span>人輕慢。自羞慚。泗上威名振。記當年。勝負兵家事。人心更變。除非鄒地可停驂。行行不相遠。</p>
        
        <p class="白">這是鄒國了。喚鄒君出來迎駕。<span class="科">內應介</span>齊王到此何幹。我這里國小。容你不得。別處去罷。</p>
        
        <p class="曲"><span class="牌">前腔</span><span class="科">淨</span>車已殆。馬先煩。到處相輕賤。有誰憐。有國難投奔。徘徊展轉。向魯門煙月暫盤桓。還應好看管。</p>
        
        <p class="白">傳令齊王已到。宣魯君出城朝見。<span class="科">城上笑介</span>魯君今日免朝。齊王不須朝見。<span class="科">淨</span>好惱好惱。我如今要往莒州去。路又難通。怎麼好。<span class="科">報上</span>楚國救兵到了。<span class="科">丑引眾上</span></p>
        
        <p class="曲"><span class="牌">前腔</span>蒙差遣。用機關。只說來相援。共流連。假作趨承也。順中伏險。<span class="科">跪迎介</span>請君王早下寶雕鞍。安排上金殿。</p>
        
        <p class="白">臣淖齒奉楚王令。提兵來救大王。<span class="科">淨</span>賜卿平身。卿遠來鞍馬勞倦。不知何計可以破燕復齊。<span class="科">丑</span>大王不必勞神。只用一件東西。小將管取成功。<span class="科">淨</span>你若能成功。便要我的頭。我也與你。<span class="科">丑</span>得令。叫軍校。齊王有令。請齊王首級下來。<span class="科">應斬介丑</span>就將此首級。用匣盛了。星夜獻與樂將軍去。</p>
        
        <p class="曲"><span class="牌">鎖南枝</span><span class="夾白">看他</span>專車骨。<span class="夾白">想他</span>泛駕年。如今身首各一邊。<span class="夾白">只道</span>列國一時兼。誰知體不全。將首級去獻燕。管取樂將軍勒燕然。</p>
        
        <p class="落詩">齊王驕縱太無知。<br />也有身亡國破時。<br />善惡到頭終有報。<br />只爭來早與來遲。</p>
        
        <h2 id=ch10 class="chapter"><span class="齣題">第十齣　法章聞變</span></h2>
        
        <p class="曲"><span class="牌">西地錦</span><span class="科">生法章外王蠋上生</span>悵望浮生急景。淒涼寶瑟餘音。<span class="科">外</span>江湖廊廟總關心。耳邊消息沈沈。</p>
        
        <p class="白"><span class="科">生</span>燕王昔慟哭。五月飛秋霜。庶女號蒼天。震風擊齊堂。精誠有所感。造化為悲傷。而我竟何辜。遠身金殿傍。<span class="科">外</span>浮雲閉紫闥。白日難回光。群沙穢明珠。眾草凌孤芳。古道共歎息。流淚空沾裳。<span class="科">生</span>法章自到莒州。精神恍惚。魂夢顛倒。莫非國中有事麼。<span class="科">外</span>老臣亦聞外而藉藉。說燕兵破齊。未知的否。已差臧兒前去城市中打聽。待他回來。便知端的。</p>
        
        <p class="曲"><span class="牌">解三醒</span><span class="科">生</span>想往日鳳樓鶴禁。列兩行寶珥瑤簪。繁陰翳日流霞浸。湘簟冷永日披襟。<span class="夾白">到如今</span>舊家庭院苔茵靜。旅館疎楞草色侵。<span class="科">合</span>空悲憤。而今憔悴。虛費光陰。</p>
        
        <p class="曲"><span class="牌">前腔</span><span class="科">外</span>同患難相拋何忍。任故園歸計侵尋。自朱門解組青山隱。把勳業付與煙林。<span class="夾白">只見</span>古臺斷嶺殘霞影。<span class="夾白">只聽得</span>野戍荒城哀角音。<span class="科">合前丑</span></p>
        
        <p class="白">天有不測風雲。人有旦夕禍福。臧兒回來了。<span class="科">生</span>臧兒。你打聽得消息如何。<span class="科">丑</span>世子。到不好說。臧兒一出門時。就聽得外面沸沸揚揚。講道燕兵盡破齊城。見今已入臨淄。我一直走到臨淄去。只見城門大開。百姓安堵如故。<span class="科">外</span>若如此說。此信是虛的了。<span class="科">丑</span>也到不虛。我又到朝門上打一望。只見宮門深閉。侍衛俱無。問將起來說樂將軍兵到。齊王棄城而逃百姓盡歸燕國了。我因問了齊王去路。一路追尋上去。聞說齊王往魯衛各國。那些諸侯。見他驕傲。都不肯相留。恰好楚王遣將淖齒提兵來救齊。<span class="科">生</span>若如此卻好了。<span class="科">丑</span>也到不見得好。以後不要說罷。<span class="科">生</span>但說何妨。<span class="科">丑</span>我對老爹說罷。<span class="科">外</span>你就對我說。<span class="科">丑背生介</span>我聞得淖齒也怪齊王驕傲。把王字改了一個土字。如今做了齊土了。<span class="科">外</span>為何喚做齊土。<span class="科">丑</span>王字是三畫。若去了頭上一畫。便是土字。<span class="科">外</span>這等說。莫非齊王反被淖齒殺了麼。<span class="科">丑</span>不知殺也不曾。只聞得齊王首級。已解往燕國去了。<span class="科">生竊聽哭介</span>元來我父王被害。痛殺我也。<span class="科">外</span>世子禁聲。鄰比聞知。恐倉卒生變。此間已非你我安身之處。我有一故人。喚做太史敫。他家去此不遠。我一向要韜晦避禍。不曾通他知道。如今要自送你去。又恐人認得我。我只得寫封書。差臧兒送你到彼。你須脫換衣服。移名改姓。把田字傍邊兩筆去了。改作王字。就用了我的姓。章字下面。早字去了。改作立字。願你今日為王立。異日立為王。只說是我家的廝養卒。因我罷官。不用養馬。送與他家灌園。他必然收留。就可潛蹤在彼。我自歸家去。俟後有機會。再與你圖匡復便了。臧兒取紙筆過來。<span class="科">默寫介</span></p>
        
        <p class="曲"><span class="牌">皂角兒</span><span class="科">生</span>不共天讎隙轉深。<span class="夾白">枉了我田宗強盛。</span>不反兵有誰雪忿。感吾師同心斷金。愧吾身有戈難枕。到如今易名姓改衣巾。忙投奔似脫網孤禽。<span class="科">合</span>興亡一瞬。家邦陸沈。勸臨岐倉忙分手。各淚霑襟。</p>
        
        <p class="曲"><span class="牌">前腔</span><span class="科">外</span>你須知翼翼小心。休辭憚晨興夜寢。為人役服勞奉承。休只管飢餐渴飲。但得他開緘後便收留。無拒卻似鳥投林。<span class="科">合前外付書介</span></p>
        
        <p class="白">臧兒。你將此書送王立到太史相公莊上去。就此一路去。只叫他是王立。切記切記。送到後。一竟回畫邑家裡來。不消到此處來了。我就此喚輛車兒。即便回去了。</p>
        
        <p class="曲"><span class="牌">尾聲</span>別君依舊歸鄉井。倦鳥還應返故林。<span class="夾白"><span class="科">生</span>怕只怕</span>斷雲飛絮兩兩難尋。</p>
        
        <p class="落詩">從知滄海變桑田。<br />當日齊師曾破燕。<br />東去伯勞西去燕。<br />斷腸回首各風煙。</p>
        
        <h2 id=ch11 class="chapter"><span class="齣題">第十一齣　計投太史</span></h2>
        
        <p class="曲"><span class="牌">搗練子</span><span class="科">外太史上</span>身健在。且加餐。醉裡簪花倒着冠。忙處人多閒處少。謝天教我老來閒。</p>
        
        <p class="白">薄暮垂鞭信馬歸。不如巖下掩荊扉。人間欲避風波險。一日風波十二時。我自從別了王太傅。隱居在此。不覺數年。黜陟不知。理亂不聞。正是桃花流水杳然去。別有天地非人間。只不知近來齊王國事如何了。又不知王太傅宦興如何了。今日無事。不免在莊前後閒步一回。</p>
        
        <p class="曲"><span class="牌">小桃紅</span>草深幽徑。樹密衡門。最喜秋成近也。落日山銜紫。流水繞孤村。往事且休論。抵多少貴戚卿帝王孫遭危困也。怎比得我村莊心事穩。物外閒身。別自有乾坤。</p>
        
        <p class="白"><span class="科">生丑上</span>心忙不擇路。事急且相隨。相公。已是太史莊上。不免竟入。<span class="科">外</span>是誰。那里來的。<span class="科">生丑</span>小人是王太傅家裡人。<span class="科">外</span>你可是臧兒麼。<span class="科">丑</span>小人正是。<span class="科">外</span>這般長成了。那個是誰。<span class="科">丑</span>他叫王立。是我家養馬的。送與相公莊上灌園。<span class="科">外</span>你老爹做官。須要養馬。為何把養馬的人。倒送到我家來灌園。<span class="科">生丑</span>想相公還不知。我主人</p>
        
        <p class="曲"><span class="牌">下山虎</span>只因直諫觸犯天顏。已卸朝簪也。將歸故園。<span class="夾白">今日</span>稅駕埋輪。那要車前執鞭。況客邸空囊早蕩然。歸計桑田變。八口難供在粥饘。特地投庭院。敢祈慨然。倘念屋烏休棄捐。</p>
        
        <p class="白">有書在此。<span class="科">遞書外看介</span></p>
        
        <p class="曲"><span class="牌">一封書</span>王蠋具短箋。太史先生函丈前。從別後數年。緬想高風魂夢間。<span class="夾白">有</span>廝養王立堪驅遣。送至仙莊充灌園。幸垂憐。賜周旋。草草緘題不盡言。</p>
        
        <p class="白">你老爹送來。我自然收留。王立。你只住在我家。與我灌園便了。</p>
        
        <p class="曲"><span class="牌">蠻牌令</span>灌漑莫慵懶。草木要蕃鮮。種植園蔬供客饌。隨淡薄度朝昏。向東籬掃除花檻。過南軒點檢藥闌運耰鋤休傷樹根。要遮護勤葺牆垣。</p>
        
        <p class="白"><span class="科">生</span>小人都知道了。<span class="科">丑</span>王立。</p>
        
        <p class="曲"><span class="牌">尾聲</span><span class="夾白">你</span>服勞只可安卑賤。<span class="夾白">老相公。</span>衣食還須賴主恩。<span class="夾白"><span class="科">外</span>這不消說。<span class="科">生背介</span>你回去見主人呵。</span>只說我萬恨千愁在不言。</p>
        
        <p class="白"><span class="科">外</span>今日天晚了。臧兒且留在我門房裡宿歇。待明日寫了回書。打發你去。</p>
        
        <p class="落詩">忍耐免煎憂。<br />安身萬事休。<br />在他簷下過。<br />怎敢不低頭。</p>
        
        <h2 id=ch12 class="chapter"><span class="齣題">第十二齣　臧兒復命</span></h2>
        
        <p class="曲"><span class="牌">阮郎歸</span><span class="科">王蠋上</span>緣底事減腰圍。遣愁愁着眉。波連煙渚暮天垂。春歸人也歸。</p>
        
        <p class="白">死別已吞聲。生別常惻惻。君今在羅網。何以有羽翼。水聲波浪闊。無使蛟龍得。我王蠋自在莒州與世子分手。即便收拾回家。且喜三徑就荒。松菊猶存。只不知燕兵消息平靜否。又不知世子到彼收留否。且待臧兒回家。便知端的。</p>
        
        <p class="曲"><span class="牌">朝天子</span>一自燕兵東入齊。回首臨淄破。傷黍離。<span class="夾白">那世子呵。</span>好似丹山傾穴鳳雛飛。暫雞棲。向荒村腸斷式微。<span class="夾白">這</span>愁城怎解圍。<span class="夾白">這</span>愁城怎解圍。</p>
        
        <p class="白"><span class="科">丑上</span>山中相送罷。日暮望柴扉。春草年年綠。王孫歸不歸。呀。老爹先已到家了。<span class="科">外</span>臧兒你來了。可曾收留。<span class="科">丑</span>收留了。回書在此。</p>
        
        <p class="曲"><span class="牌">前腔</span><span class="夾白">這是</span>衡陽歸雁一封書。<span class="夾白"><span class="科">外默看介</span>前日到那里還未晚麼。<span class="科">丑</span></span>到彼天將暮。日已西。<span class="夾白">那太史相公到還認得臧兒。他</span>開緘三復問臧兒。見王立。便留他典守園葵。正服勞夏畦。正服勞夏畦。</p>
        
        <p class="白"><span class="科">外</span>如此說。世子已有安身之處了。</p>
        
        <p class="落詩">一封書信且安身。<br />數畝園林自苦辛。<br />畫虎不成君莫笑。<br />安排牙爪始驚人。</p>
        
        <h2 id=ch13 class="chapter"><span class="齣題">第十三齣　后識法章</span></h2>
        
        <p class="曲"><span class="牌">一翦梅</span><span class="科">生持鋤上</span>迍邅流寓水雲鄉。歸夢空長。覺後空牀。未知誰弱又誰強。眼下淒涼。祇自悽惶。</p>
        
        <p class="白">腰下寶玦青珊瑚。可憐王孫泣路隅。問時不敢道姓名。但道困苦乞為奴。王立今日得托身在此。聊且偷生。只不知去後如何。你看滿園秋色。好傷感人也。</p>
        
        <p class="曲"><span class="牌">集賢賓</span>秋來景物皆勝賞。偏教宋玉悲傷。身世萍浮誰倚仗。指飛烏暗惜流光。<span class="夾白">看</span>豐茸草莽。種不成靈芝鬱鬯。空悽愴。何日得奮飛人上。</p>
        
        <p class="白">咳。我鋤得幾條地。身子又早困倦了。不免就這草地上打睡片時。多少是好。<span class="科">睡介貼引旦小旦上</span></p>
        
        <p class="曲"><span class="牌">黃鶯兒</span>衣袂動微涼。小山花已送香。東籬漸覺茱萸放。<span class="夾白">看</span>楓林染霜。<span class="夾白">聽</span>漁歌夕陽。<span class="夾白">想</span>登高處處人歡暢。<span class="科">合</span>過迴塘。苔茵似展。雲幕正高張。</p>
        
        <p class="曲"><span class="牌">前腔</span><span class="科">旦小旦</span>貪耍不成妝。鏡臺前着甚忙。家園肯惜頻來往。隨風稻香。牽衣蔓長。<span class="夾白">羨</span>鴛鴦睡穩芙蓉帳。<span class="科">合前小旦喚生介</span></p>
        
        <p class="白">起來起來。老夫人來了。還睡覺。<span class="科">貼</span>這就是王立麼。為何不去灌園。到在此貪懶睡覺。<span class="科">生</span>小人灌漑已完。身子困倦。暫時打睡。不想老夫人到來。失於迴避。<span class="科">旦</span>朝英。你去問他為何你這等一個人。到在此灌園。<span class="科">小旦問介生</span>豈不聞於陵仲子。辭三公而為人灌園。<span class="科">小旦</span>小姐。到好笑。好意問他。到說甚麼於陵仲子。辭三公而灌園。不知是那里說起。<span class="科">旦</span>母親。孩兒看此人不是灌園的。可對爹爹說。還該另眼看覷他。豈可着他灌園。譬如雞司晨。犬司夜。牛司耕。方纔各得其職。若使鳳司晨。驥司夜。麟司耕。可乎。<span class="科">貼</span>你女孩兒家管甚麼閒事。你那里見得他不該灌園。<span class="科">旦</span>母親。他</p>
        
        <p class="曲"><span class="牌">簇御林</span>詞鋒爽。眉宇揚。炯炯雙眸日月光。看來豈是村莊相。<span class="夾白">母親可再問他。</span>莫不是白龍魚服遭羅網。論驪黃。莫教骯髒。<span class="夾白">須</span>延請入中堂。</p>
        
        <p class="曲"><span class="牌">前腔</span><span class="科">貼</span>休多口。漫主張。女孩兒不忖量。<span class="夾白">須知</span>內言不出<span class="夾白">也要</span>成模樣。<span class="夾白">他是</span>外人豈得輕褒奬。<span class="夾白"><span class="科">小旦</span>小姐。</span>請端詳。只宜藏舌。檀口蘊丁香。</p>
        
        <p class="白"><span class="科">貼</span>進去罷。各人自掃門前雪。莫管他家瓦上霜。<span class="科">同旦小旦下</span></p>
        
        <p class="曲"><span class="牌">琥珀貓兒墜</span><span class="科">生</span>辭樓下殿。不覺變星霜。邂逅風前黯淡妝。秋波冰鑑費平章。低昂。反教我藏頭露尾。進退徬徨。</p>
        
        <p class="白">我待偷眼看他一看。我想起來。他是何等樣的人。我今日是何等樣的時節。</p>
        
        <p class="曲"><span class="牌">前腔</span>失林窮鳥。敢學鳳求凰。咫尺還如天一方。目成心許漫論量。微茫。<span class="夾白">悄一似</span>珮沈洛浦。雲散高唐。</p>
        
        <p class="曲"><span class="牌">尾聲</span>終須打疊明河望。壯志由來百鍊鋼。沒來由揉做繞指柔腸。</p>
        
        <p class="落詩">本向園中學耦耕。<br />無端花下見娉婷。<br />東邊日出西邊雨。<br />道是無情卻有情。</p>
        
        <h2 id=ch14 class="chapter"><span class="齣題">第十四齣　王蠋死節</span></h2>
        
        <p class="曲"><span class="牌">何滿子</span><span class="科">王蠋上</span>憂國孤忠耿耿。還家雙鬢星星。衰柳啼鴉催暮景。動人一片秋聲。斷雁沈魚難倩。別來消息無憑。</p>
        
        <p class="白">我王蠋自與那人相別。兩下裡音信杳然。我想此人乃齊國宗祧所繫。他一身存亡。就是一國的存亡。不知他近來安否何如。好生放心不下。早間聞得四面軍聲。想去此不遠。我已着臧兒去打聽。不知何故。去久不回。<span class="科">丑引眾上</span>烽火連城起。徵書一路催。<span class="科">眾</span>多應持寶劍。還上舊金臺。<span class="科">丑</span>列位少待。待我進去通報。老爹賀喜。<span class="科">外</span>何喜可賀。<span class="科">丑</span>臧兒纔到街坊上。只見一隊人馬。旌人馬。旌旗鼓樂。東訪西問。問道王太傅家何處。臧兒便上前問道。你們問他何幹。他們道要請他出來做官。我連忙把老爹的名字去問他。他道正是要請王蠋。我便曉得是起用你了。因此引他到來。<span class="科">外</span>且住。齊王已被害。新王又未立。那個起用我。<span class="科">丑</span>我到不曾問得。待我去問來。列位。如今齊國無主。那一個起用我主人。<span class="科">眾</span>不是齊國。是燕國樂上將軍。聞你主人之賢。特來聘他為將。<span class="科">丑</span>知道了。老爹。原來不是齊國。是燕國甚麼樂上將軍來聘你。<span class="科">外</span>呸。誰着你引他來。我這條性命可不送在你這蠢才手裡。且喚他進來。我自回他。<span class="科">丑引眾人入</span>太傅磕頭。<span class="科">外</span>列位少禮。列位到此何幹。<span class="科">眾</span>我們奉樂上將軍將令。特來請太傅。我們樂上將軍聞齊人稱道太傅之高。因此令軍中。環畫邑三十里不得擅入。恐驚動太傅。專請太傅為將。封以萬家。請就此上道。<span class="科">外</span>我王蠋廢棄已久。不堪驅策。去也沒用。</p>
        
        <p class="曲"><span class="牌">八聲甘州</span>羸瓶斷綆。念當年先已委質齊廷。只為諫王不聽。因此上退歸鄉井。<span class="夾白"><span class="科">眾</span>齊王既不用了。太傅是義已斷恩已絕了。便今日歸燕。亦有何妨。當時伊尹先曾事桀。後退歸有莘之野。也應商湯之聘。今日太傅何不學他。<span class="科">外</span></span>餘年幸得全首領。難比幡然莘野耕。浮生。與清風皓月。久已忘形。</p>
        
        <p class="白">列位請回罷。我斷然去不成。<span class="科">眾</span>太傅。你不去也罷。只是我們奉樂上將軍將令。說太傅若不肯來。就引三軍屠城。<span class="科">丑</span>老爹好歹去去罷。不要帶累這地方。<span class="科">外</span>胡說。忠臣不事二君。貞女不更二夫。今日國破家亡。不能報復。豈可助桀為虐。<span class="科">眾</span>太傅決意不去。我們就屠城了。</p>
        
        <p class="曲"><span class="牌">前腔</span><span class="夾白"><span class="科">外</span>你要</span>屠城。心中自省。沒來由為我害及生靈。存亡天定。又何須劫以強兵。<span class="科">背介</span>須知溝壑堪自經。一死還留千載名。權衡。把生平事業。付與結纓。</p>
        
        <p class="白">你們既然定要我去。且在我門外少待。待我進去收拾行李。纔好上路。臧兒。你送列位出門。且把門兒閉上。罷罷罷。人生自古誰無死。留取丹心照汗青。<span class="科">下眾</span>既然太傅肯去。我們齊到大門外等待便了。<span class="科">丑送出閉門入內奔出開門介</span>不好了你們自進來看。太傅在樹枝上自盡了。這個威逼。走那里去。<span class="科">眾看介</span>可惜好個太傅。真是忠臣。</p>
        
        <p class="曲"><span class="牌">撲燈蛾</span>堪憐一命傾。抵死辭徵聘。慷慨殺身易。生死決之俄頃也。丹心不泯。看來無義不如烹。<span class="夾白">方纔屠城一事。原是恐嚇他。不是真話。況人各為其主。</span>似忠貞更須欽敬。只宜返斾。不必論屠城。</p>
        
        <p class="白"><span class="科">丑</span>我那老爹。</p>
        
        <p class="曲"><span class="牌">尾聲</span>清風堪與夷齊並。今古齊驅好結盟。<span class="夾白">咳。只是愚公山已有祖塋在彼。論將起來。</span>只合向首陽山築座墳塋。</p>
        
        <p class="白">如今就將聘物留在此殯葬太傅罷。<span class="科">丑</span>這斷然不可。若留在此。他在九泉之下。也須嗔責我。快拿了去。<span class="科">眾</span>這也是。不可強他。</p>
        
        <p class="落詩">腰金衣紫是何人。<br />狥義捐生物外身。<br />自古忠臣不怕死。<br />若還怕死不忠臣。</p>
        
        <h2 id=ch15 class="chapter"><span class="齣題">第十五齣　君后製衣</span></h2>
        
        <p class="曲"><span class="牌">搗練子</span><span class="科">旦小旦上旦</span>愁脈脈。意懸懸。綺戶輕寒斗帳忺。<span class="科">小旦</span>衾鐵稜稜香易斷。夢回十二晚峰前。</p>
        
        <p class="白"><span class="科">旦</span>平林漠漠煙如織。寒山一帶傷心碧。<span class="科">小旦</span>暝色入高樓。有人樓上憩。<span class="科">旦</span>朝英。你把我晌午做不完的衣服。拿來我做完了。<span class="科">小旦</span>小姐。你又不等這件衣服穿。忙忙的做他怎麼。我把被兒都薰香了。不如去睡罷。<span class="科">旦</span>你不知道。我要上緊做完了用他。<span class="科">小旦</span>小姐既要做生活。只怕夜寒凍了你。我與你再穿上件衣服。<span class="科">旦添衣介</span>咳。我冷到不打緊。</p>
        
        <p class="曲"><span class="牌">楚江情</span>深閨更漸闌。寒衣漸添。<span class="夾白">想</span>原空野曠人苦寒。霜威透戶愁怎眠也。綈袍堪戀。輕衫尚單。懸鶉百結誰見憐。有甚麼舊物青氈。有甚麼舊物青氈。寒入難遮掩。授衣期已愆。待解衣寬窄未諳。含羞難上難。因此上挑燈不惜拈針線。</p>
        
        <p class="白"><span class="科">小旦</span>這等說將起來。不像你自家穿的。<span class="科">旦</span>誰說我自家穿。<span class="科">小旦</span>既不是自家穿。要做與誰穿。這般要緊。<span class="科">旦</span>呀。你又不老。為何就忘了。前日你我隨母親到花園中。你不見王立身上這般單薄。倘凍死在園上也不好。故此要做與他穿。<span class="科">小旦</span>小姐又來多事了。前日因你多嘴。被老夫人埋冤了一場。連累朝英也罵得不耐煩。凍死了人。又不要小姐償命。着甚來由。睡到不去睡。卻做衣服與別人穿。<span class="科">旦</span>你要睡。你是先去睡。<span class="科">做衣介小旦背指旦介</span></p>
        
        <p class="曲"><span class="牌">羅江怨</span>嬌娥心性偏。柔情暗牽。心猿意馬羞鏡鸞。衾溫枕暖懶去眠也。<span class="夾白">直待</span>睡鴨香消。鞾燭頻頻換。疎鐘遠寺傳。樵樓玉漏殘。沒來由消瘦芙蓉臉。</p>
        
        <p class="白">我知道他的意兒了。待我試他一試。<span class="科">轉身介</span>小姐。你可憐那王立。就與他一件衣服。未免少東少西。那里周旋得來。朝英到有一計在此。<span class="科">旦</span>有何計。你就說。<span class="科">小旦</span>王立只須成了房戶。便有人照管。<span class="科">旦</span>這也說得是。怎麼成房戶。<span class="科">小旦</span>朝英自幼伏侍小姐。今已長成。小姐何不對老夫人說。把朝英配與他。今後他的衣服。自有朝英照管。可不省了小姐費心。<span class="科">旦慍介</span>誰要你照管<span class="科">小旦微笑介</span>小姐既不要朝英照管。小姐自家照管了何如。<span class="科">旦</span>朝英。我的心事。正要對你說。我要央你去母親跟前做一個媒。我爹爹每嘗要招門當戶對的。我卻不情願。只要招贅了王立。便心滿意足了。<span class="科">小旦</span>小姐何不自家說。<span class="科">旦</span>我害羞。不好說。<span class="科">小旦</span>小姐害羞。不好說。朝英怕打。不敢說。倘然我說了。夫人發怒起來。說小賤人。小妮子。良賤不可為婚。你為何輕覷我的女兒。可是誰教你說。那時我說朝英自說好。說小姐教我說好。<span class="科">旦</span>既如此說。再作理會。衣服已完。明日你與我送去便了。<span class="科">小旦</span>若要朝英在夫人跟前去做媒。卻是難。若要朝英往王立跟前去做媒。卻容易。<span class="科">旦</span>你不消多說。只去便了。<span class="科">作遲疑介</span>朝英。我不要你送去。<span class="科">小旦</span>小姐既然不要朝英送去。自家送了去罷。<span class="科">旦</span>我又不好獨自一個去。我與你同送去就是。你替他穿了。<span class="科">小旦</span>小姐要穿。你自與他穿。省得我與他穿了。你又着惱。夜深了。收拾起睡罷。<span class="科">看衣介合唱</span></p>
        
        <p class="曲"><span class="牌">皂羅袍</span>繾綣。果然輕暖。算黑貂裘敝。賴此衝寒。和伊牽扯要成綿。不知費多少春蠶繭。隨心裁翦。似他在眼前。量情長短。想和他比肩。管溫柔鄉一入絲難遣。</p>
        
        <p class="落詩">乍見風前連理枝。<br />須教月下有佳期。<br />一腔心事無人識。<br />惟有清風明月知。</p>
        
        <h2 id=ch16 class="chapter"><span class="齣題">第十六齣　君后授衣</span></h2>
        
        <p class="曲"><span class="牌">霜天曉角</span><span class="科">生持鋤上</span>雨巾風帽。零淚知多少。家國深讎難保。漫勞輾轉通宵。</p>
        
        <p class="白">山月曉仍在。山風涼不絕。殷勤如有情。惆悵令人別。我王立在此。今日也是灌園。明日也是灌園。不知何日是了。</p>
        
        <p class="曲"><span class="牌">太師引</span>困蓬蒿。這磨折何時了。歸期杳愁添大刀。驚雁斷竟無音耗。歎巢林翻做鷦鷯。千縷愁苦縈懷抱。受飢寒一身難保。<span class="夾白">倘我不能報復而死。</span>埋沒了龍泉豹韜。枉蹉跎歲月一死鴻毛。</p>
        
        <p class="白">前日老夫人引了小姐出來看花。那小姐到有見憐之意。他在母親跟前。添許多好言語。我也不指望甚麼另眼看覷。只是小姐這一段好意思。不免掛在心上。</p>
        
        <p class="曲"><span class="牌">前腔</span>無端邂逅情牽繞。沒來由心旌動搖。<span class="夾白">我若是富貴的時節呵。</span>怕不會好逑窈窕。愁甚麼琴瑟和調。到如今寂寥枯槁。怎比得五陵年少。料難諧鸞儔鳳交。枉教人孤幃夢斷魂勞。<span class="科">旦引小旦持衣上</span></p>
        
        <p class="曲"><span class="牌">霜天曉角</span><span class="科">旦</span>菱花慵照。別有閒煩惱。<span class="科">小旦</span>眉黛不堪重掃。那堪敗葉蕭蕭。</p>
        
        <p class="白"><span class="科">旦</span>朝英。此間已是園上了。不知王立在何處。<span class="科">小旦</span>王立哥。小姐來了。</p>
        
        <p class="曲"><span class="牌">桂枝香</span><span class="夾白"><span class="科">旦</span>看他</span>魁梧相貌。軒昂儀表。只合去奮翮扶搖。為甚似敗翎孤鳥。淹留草茅。淹留草茅。行藏難料。<span class="夾白">多管是</span>迷邦懷寶。<span class="科">遞衣介</span>這綈袍。且禦寒威早。還須奪錦標。</p>
        
        <p class="曲"><span class="牌">前腔</span><span class="科">生</span>清霜嶛峭。號寒輒曉。正砧聲白帝城高。奈羈旅玉關人老。途窮敝貂。途窮敝貂。朔風盈抱。有誰知道。這綈袍。恰稱腰圍小。<span class="夾白">想</span>含情寄翦刀。</p>
        
        <p class="曲"><span class="牌">大迓鼓</span><span class="科">小旦</span>多嬌。為爾曹。針針線線。手自勤勞。從今不必燒祅廟。管取銀河渡鵲橋。<span class="科">生合</span>這段良緣如漆似膠。</p>
        
        <p class="曲"><span class="牌">前腔</span><span class="科">生</span>妖嬈。解珮要。蘭心蕙性。嫩蕊柔條。瑤池已報三青鳥。緱嶺應須弄玉簫。</p>
        
        <p class="白"><span class="科">小旦合前內高叫介</span>王立在那里。老相公與客同來園中飲酒。可上緊收拾打掃。<span class="科">旦小旦驚下生弔場</span></p>
        
        <p class="曲"><span class="牌">尾聲</span>客來三徑須頻掃。今夜寒螿伴寂寥。<span class="夾白">怕</span>夢飛不到楚館迢遙。</p>
        
        <p class="落詩">笑語匆匆已目成。<br />綈袍戀戀感傾城。<br />相思相見知何日。<br />此時此夜難為情。</p>
        
        <h2 id=ch17 class="chapter"><span class="齣題">第十七齣　田單用間</span></h2>
        
        <p class="曲"><span class="牌">似娘兒</span><span class="科">小生田單上</span>恢復是何時。愧登壇未遂心機。樂君才略真無比。幕中料敵。須行反間。方為就裡施為。</p>
        
        <p class="白">金天方肅殺。白露始專征。王師非樂戰。之子慎佳兵。自家田單是也。前日。出奔。宗人用我之計。以鐵籠得全。因此滿城中皆以我為知兵。推我為將。我想樂毅下齊七十餘城。止有二城未下。他要破城。亦有何難。蓋因他不屑苟利。以求小成。縱二城以收民心。施仁恩以恢王業耳。若燕國只用此人。實難取勝。若易以他將。就破之易矣。喚帳下說客過來。<span class="科">說客上</span>全憑三寸舌。打動世間人。請問主帥有何令。<span class="科">小生</span>你曉得燕昭王已殂。新王即位麼。<span class="科">說</span>曉得。<span class="科">小生</span>你曉得新王做世子時。與樂將軍有隙麼。<span class="科">說</span>曉得。<span class="科">小生</span>你既曉得這個事體。我如今與你千金。你可潛地入燕。賂新王左右。與他交歡。卻縱反間。說樂毅與新王有隙。今欲連兵留齊。齊人所患。惟恐他將來耳。若說得他遣他將來代替樂將軍。就是你第一功了。你聽我道。</p>
        
        <p class="曲"><span class="牌">泣顏回</span>疾走莫遲疑。到燕邦反間隨機。千金賂彼。把前言須使王知。他心中致疑。必然要遣將易他去。<span class="科">合</span>那其間方好相持。看笑談自解重圍。</p>
        
        <p class="曲"><span class="牌">前腔</span><span class="科">說</span>物換與星移。論金臺不比當時。新王即位。與樂君舊有參差。<span class="夾白">我</span>投間抵隙。賴威靈少展捐金計。<span class="科">合前</span></p>
        
        <p class="落詩">三戶亦成兵。<br />休言只二城。<br />一朝權在手。<br />便把令來行。</p>
        
        <h2 id=ch18 class="chapter"><span class="齣題">第十八齣　后母授簪</span></h2>
        
        <p class="曲"><span class="牌">謁金門</span><span class="科">旦小旦上</span>人不見。風急雁行吹斷。暖閣香衾羞起懶。天長音信短。<span class="科">小旦</span>殘雪禁梅香淺。偶見一痕初綻。樓上四垂簾不捲。山色偏宜遠。</p>
        
        <p class="誦"><span class="牌">搗練子</span><span class="科">旦</span>曉風酸。客衣單。魂斷空歌行路難。<span class="科">小旦</span>驚破寒梅前嶺雪。玉人無語自憑闌。</p>
        
        <p class="白"><span class="科">旦</span>朝英。前日我在花園裡受了些驚。身子有些病起來。可要對母親說。<span class="科">小旦</span>小姐。說也沒用。花園裡得的病。只除原在花園裡去醫纔好。<span class="科">旦</span>不要胡說。<span class="科">小旦</span>我就要同小姐再去花園裡走遭只是老相公不時引客人到彼遊翫。倘然撞着怎麼了。我聞得老相公即日要往西莊收米。那時與你同去便了。我只怕那人牽掛。可要去約他一聲。<span class="科">旦</span>你不消去。到那時再處。</p>
        
        <p class="曲"><span class="牌">二犯傍妝臺</span>生怕倚闌干。<span class="夾白">為</span>別時容易見時難。一霎時驚去雁。何日裡得驂鸞。春蠶到死絲難斷。蠟燭成灰淚未乾。<span class="科">合</span>情含宿雨。愁攢遠山。夢中佳偶鏡中緣。</p>
        
        <p class="曲"><span class="牌">前腔</span><span class="科">小旦</span>幽恨損紅顏。殷勤相勸強加餐。少不得金釵敲門扇。說着你玉筯點冰紈<span class="夾白">抵多少</span>細雨夢回雞塞遠。小樓吹徹玉笙寒。<span class="科">合前貼上</span></p>
        
        <p class="曲"><span class="牌">繞地遊</span>閒心撩亂。為愛女偏縈絆。病損朱顏。枕痕添線。</p>
        
        <p class="白">我兒。你這兩日為何瘦了些。</p>
        
        <p class="曲"><span class="牌">簇御林</span><span class="夾白"><span class="科">旦</span>為</span>流光換。時序遷。懶簪花貼翠鈿。閒愁惹起梁間燕。金針懶拈。繡線懶添。心搖搖不定如蓬轉。<span class="夾白"><span class="科">貼</span>我兒。你是這等。可不憂壞了做娘的。<span class="科">旦</span></span>免憂煎。由他消瘦。莫問病懨懨。</p>
        
        <p class="白"><span class="科">貼</span>朝英過來。你可知道小姐為何這般消瘦了。<span class="科">小旦</span>小姐自從那日隨老夫人往園上去。<span class="科">旦背搖手介</span>被老夫人搶白了一場。因此氣惱成病。</p>
        
        <p class="曲"><span class="牌">前腔</span><span class="夾白">他為</span>多開口。損舊顏。這些時不耐煩。玉肌暗減鬆金釧。眉端翠攢。腰肢帶寬。那些兒努力加餐飯。繡簾前。長吁短嘆。只是病懨懨。</p>
        
        <p class="白"><span class="科">貼</span>我兒。原來你為我做娘的惱了你。你看我許多年紀。舉眼再有何人。就是我老人家三言兩語。也只要你好。你為何放在心上。<span class="科">小旦</span>只為老夫人平日養嬌了小姐。因此當不起說話。老夫人有甚麼東西。把件與他耍耍。消他氣罷。<span class="科">貼</span>我兒。昨日你爹爹買得一枝寶簪。我正要拿來與你看。左右是你的。就與你罷。<span class="科">旦</span>寶簪又醫不得病。要他何用。<span class="科">小旦</span>長者賜。不敢辭。我替小姐戴了。<span class="科">貼</span>我兒。這枝簪兒。非同小可。</p>
        
        <p class="曲"><span class="牌">前腔</span><span class="夾白">看他</span>金光燦。寶氣懸。買將來價十千。休言不入時人眼。光生翠鈿。輝添鬢蟬。珍藏莫認做閒釵釧。鏡臺前。且將消遣。何事病懨懨。</p>
        
        <p class="曲"><span class="牌">尾聲</span><span class="科">旦</span>新愁不遣雙蛾展。鸚鵡前頭不敢言。<span class="科">小旦</span>要忘憂除非是堂北靈萱。</p>
        
        <p class="落詩"><span class="科">貼</span>寶簪親付到房櫳。<br />病裡還須罷女工。<br /><span class="科">旦</span>情到不堪回首處。<br />一齊分付與東風。</p>
        
        <h2 id=ch19 class="chapter"><span class="齣題">第十九齣　騎劫代將</span></h2>
        
        <p class="曲"><span class="牌">金瓏璁</span><span class="科">樂毅上</span>金臺推轂重。王言三錫師中。圖王業且從容。</p>
        
        <p class="白">我樂毅自從燕昭王拜為上將軍。趙惠文王以相國印授我。因并護各國之兵。今已盡下齊城。止有莒州即墨未服。我想既有非常的遭遇。當有非常的功業。豈可局跡當時。止於兼併。故此特寬二城。以示恩信。將使莒州即墨之人。反仇其上。願釋干戈。使我澤如春。民應如草。道光宇宙。賢智托心。鄰國傾慕。四海延頸。則王業隆矣。只是新王與我舊時有隙。恐敵國反間。令其致疑。從中生變。這也只是盡其在我。聽之於天而已。</p>
        
        <p class="曲"><span class="牌">駐馬聽</span>早奏膚功。遲速惟圖王業隆。<span class="夾白">故把</span>二城寬縱。<span class="夾白">將使</span>萬姓從風。四海攸同。須教長劍倚崆峒。放牛縱馬歸無用。不讓桓公。報仇九世。春秋稱重。</p>
        
        <p class="曲"><span class="牌">前腔</span><span class="科">淨扮騎劫披掛持節上</span>長戟雕弓。一旦兵權掌握中。建牙尊寵。開府豪雄。新拜元戎。<span class="夾白">此處是樂將軍帥府。可通報。<span class="科">眾</span>天使到了。<span class="科">末</span>將軍銜命遠來。失於迎迓。<span class="科">淨</span>新王恐將軍久暴露於外。特命騎劫來替將軍歸國。</span>請還昌國舊侯封。三軍諸將皆吾統。<span class="夾白"><span class="科">末</span>我已知有今日了。<span class="科">淨</span>樂將軍。豈不聞成功者退。將來者進。</span>君已成功。成功者退。吾當接踵。</p>
        
        <p class="白"><span class="科">末</span>既如此。驗了兵符。我把這將印與將軍。<span class="科">淨</span>小將既領兵。就此告別前去。請將軍從容歸國便了。正是將軍不下馬。各自奔前程。<span class="科">引眾下末弔場</span>叫從人與我脫下這征袍。<span class="科">從</span>請問上將軍。幾時起馬歸燕國去。<span class="科">末</span>我不往燕國去了。我原是趙國人。我如今竟往趙國去便了。</p>
        
        <p class="曲"><span class="牌">北沽美酒</span>狡兔死走狗烹。狡兔死走狗烹。飛鳥盡早藏弓。休道猶思塞上翁。報國念已無從。銜蘆的斷鴻驚恐。遙繒繳覽輝翔鳳。說甚麼昌國侯封。怕做了北邙孤塚。任他們波翻浪湧。征西戰東。垂成業已空。<span class="夾白">呀。</span>總算做一場春夢。</p>
        
        <p class="落詩">五載功勞一旦灰。<br />回頭長揖謝金臺。<br />鯉魚脫卻金鉤去。<br />擺尾搖頭再不來。</p>
        
        <h2 id=ch20 class="chapter"><span class="齣題">第二十齣　園中幽會</span></h2>
        
        <p class="曲"><span class="牌">七娘子</span><span class="科">旦小旦上</span>小簾朱戶頻頻倚。盼幽期漫勞屈指。<span class="科">小旦</span>多病嬋娟。少年羈旅。兩下一般愁緒。</p>
        
        <p class="白">小姐。前日老夫人問病時。我正要就這個機會對他說你為何到搖手起來。因此我只得支吾過了。不知你是何主意。<span class="科">旦</span>朝英。你那里知道。你就說出來。料母親也定不依允。反要來隄防着我。卻不誤了事。<span class="科">小旦</span>小姐見得是。今早老相公已往西莊去了。老夫人此時又睡了。乘此微月。我們去罷。<span class="科">旦</span>只是我身子害病。去不得。<span class="科">小旦</span>小姐。你的病正該喫這服藥。我扶着你去。</p>
        
        <p class="曲"><span class="牌">園林好</span><span class="科">旦</span>月微明朦朧瑣幃。<span class="科">小旦</span>把衾裯把纖腰手扶。按不住一腔祅火。<span class="科">合</span>弓鞋小踏霜蕪。羅襪冷透煙莎。</p>
        
        <p class="白"><span class="科">小旦</span>小姐此間是他的房了。我上前喚他。阿呀。這般沒福。你看門兒鎖上。不知往那里去了。小姐。小姐。你往常時賊一般隄防人。不要我來約他。誰想今夜會他不着。可不是自家誤了事。<span class="科">旦</span>且等待他一回。<span class="科">小旦</span>若等不來。恐反被別人撞着。不如回去罷。<span class="科">旦</span>既來了。難道就回去。<span class="科">小旦</span>我說你看遠遠望見有個人來了。我和你且躲在樹影底下。待他過去。</p>
        
        <p class="曲"><span class="牌">前腔</span><span class="科">生上</span>夜深歸煢煢荷鋤。慘清霜寒威切膚。<span class="夾白">早是得了這件衣服。若只似前日這般單薄。</span>嘆無衣怎生遮護。今夜裡自躊躇。何日得遂歡娛。</p>
        
        <p class="白"><span class="科">小旦</span>是他來了。<span class="科">旦</span>早是不回去。<span class="科">小旦</span>小姐。喫你等着了。待我喚他一聲。王立哥。小姐在此。你拿了這被兒。與小姐少敘一回。我去去便來。<span class="科">旦</span>朝英住在這裡。與你同回去。<span class="科">生</span>由他去去就來。<span class="科">小旦</span>小姐留我。也不是真心。我也不住在這裡。正是閉門不管窗前月。付與梅花自主張。<span class="科">先下旦</span>此處可有人來麼。<span class="科">生</span>此處只有王立行動。況且夜深了。那里得個人來。<span class="科">旦</span>既沒有人來。我和你且在這裡閒語片時。<span class="科">生</span>小姐。待我開了門。房裡坐罷。此處風露寒冷。<span class="科">旦</span>不妨。你須是實對我說。你是甚麼樣人。說明了我纔進房去。<span class="科">生</span>小姐。你猜我一猜。是何等樣人。</p>
        
        <p class="曲"><span class="牌">忒忒令</span><span class="科">旦</span>莫不是蟬聯貴戚。莫不是鳳樓仙侶。莫不是龍居淺水。遭蝦相戲。莫不為泣驪珠。嚇鵷雛。羈騄駬。沈埋在這裡。</p>
        
        <p class="曲"><span class="牌">前腔</span><span class="科">生</span>我也曾乘堅策肥。我也曾遍身羅綺。我也曾金尊綠醑。雕盤甘旨。只因為遇明夷。履艱危。遭顛沛。流落在這裡。</p>
        
        <p class="白"><span class="科">旦</span>我何等待你。你只把閒話來支吾我。你今日尚不肯吐膽傾心。若後來發達。必然負我。我來差了。叫朝英。我要回去。我本將心托明月。誰知明月照溝渠。<span class="科">下生留</span>小姐。朝英還不曾來。</p>
        
        <p class="曲"><span class="牌">川撥棹</span><span class="科">旦</span>空留意。到如今<span class="夾白">你</span>尚執迷。恨明月自照溝渠。恨明月自照溝渠。料伊家是薄倖的。沒來由強問伊。</p>
        
        <p class="曲"><span class="牌">前腔</span><span class="科">生</span>我我的真情欲訴誰。<span class="夾白">我若好說。不對小姐說。對誰說。</span>我的真情<span class="夾白">只好</span>天知地知。怕出言駟馬難追。怕出言駟馬難追。怕隔牆有屬耳的。怕機不密惹是非。</p>
        
        <p class="白">小姐不消只管問我。待我說個誓罷。<span class="科">跪介</span>皇天在上。若法章有發達之日。負了小姐。天地不容。鬼神誅戮。<span class="科">旦</span>且住。你方纔明明說出法章二字來。可見你不是甚麼王立了。</p>
        
        <p class="曲"><span class="牌">尾聲</span>分明露出真名字。仔細從頭說與我知管深藏不露些兒。</p>
        
        <p class="白"><span class="科">生</span>罷罷罷。一時忙迫。說了真名字出來。畢竟瞞不得小姐了。我本齊王世子田法章。那王蠋就是我的太傅。只因他諫王被黜。我去救他。觸怒父王發在此處安置此後國破家亡。父王被害。太傅算我不免。要將我寄在你家。把我假做他家養馬之人。把田字去了兩傍。章字去了下截。改名王立。他說你今日為王立。願你異日立為王。但此事只可你知我知。若還洩漏。我就不能安身立命了。<span class="科">旦</span>既然如此說明。我就將千金之體。一旦付與你。也不枉了。如今和你進房去。</p>
        
        <p class="落詩">鸞交鳳友喜追隨。<br />豈但鷦鷯寄一枝。<br />雪隱鷺鶿飛始見。<br />柳藏鸚鵡語方知。</p>
        
        <h2 id=ch21 class="chapter"><span class="齣題">第二十一齣　朝英夜候</span></h2>
        
        <p class="曲"><span class="牌">懶畫眉</span><span class="科">小旦上</span>蜂媒蝶使簇花神。握雨攜雲自苦辛。須知寒谷已生春。<span class="夾白">想他</span>芳菲零亂紅香褪。和葉和花付與人。</p>
        
        <p class="白"><span class="科">驚介</span>那個扯住我。啐。</p>
        
        <p class="曲"><span class="牌">前腔</span>原來是低枝抓住石榴裙。驚得我手顫心慌汗滿身。回頭顧影恍疑人。含酸受凍應難忍。<span class="夾白">嘖嘖。還不曾開房門。</span>尚兀自雨打梨花深閉門。</p>
        
        <p class="曲"><span class="牌">前腔</span><span class="科">生持被上</span>夢中雲雨覺來真。誰道明河不可親。<span class="夾白"><span class="科">望介</span>朝英來了。小姐出來。<span class="科">旦</span></span>偷將羅帶結同心。<span class="科">生旦合</span>只愁別後難親近。攜手臨岐各損神。<span class="科">小旦</span></p>
        
        <p class="白">小姐。如今病好了麼。<span class="科">生</span>被兒在此。你還拿了。<span class="科">小旦</span>且留在此罷。省得下次又要拿來。<span class="科">旦</span>還拿去。恐老夫人不時點檢。<span class="科">小旦接被介</span>王立哥。你自進房去罷。省得有人窺覷。<span class="科">生下作回首介</span>小姐。昨晚說的話。千定不可洩漏。<span class="科">小旦</span>小姐到不打緊。我只愁你洩漏了。<span class="科">生笑下</span></p>
        
        <p class="曲"><span class="牌">前腔</span><span class="夾白"><span class="科">小旦</span>看他</span>羞蛾凝翠轉生春。蝶粉蜂黃褪幾分。今宵一刻値千金。<span class="夾白"><span class="科">作整髮介</span>頭髮都亂了。</span>鸞釵半嚲籠蟬鬢。<span class="夾白">小姐。小姐。每常朝英有些差遲。動不動是小賤人。小賤人。</span>今夜裡受怕擔驚<span class="夾白">是</span>小賤人。<span class="科">旦小旦下生上</span></p>
        
        <p class="曲"><span class="牌">前腔</span>盈盈羅襪步生塵。<span class="夾白">且喜得</span>睡穩金鈴不吠人。<span class="夾白"><span class="科">望介</span>看他</span>低回朱戶悄捱身。<span class="夾白">幾時得</span>戲魚波上尋芳信。定許漁郎來問津。</p>
        
        <p class="落詩">恩情一霎時。<br />密約兩無疑。<br />久旱逢甘雨。<br />他鄉遇故知。</p>
        
        <h2 id=ch22 class="chapter"><span class="齣題">第二十二齣　牧童拾簪</span></h2>
        
        <p class="白"><span class="科">丑牧童上</span>不言牧田遠。不道牧陂深。所念牛馴擾。不亂牧童心。自家是太史相公莊上牧童的便是。方纔喂了牛回來。不覺日出了。</p>
        
        <p class="曲"><span class="牌">清江引</span>長蓑圓笠隨身好。最喜牛馴擾。洗耳飲清流。帶醉眠芳草。弄長笛一聲山月曉。</p>
        
        <p class="白"><span class="科">拾簪介</span>甚麼東西。明晃晃的。不知是銅的是金的。</p>
        
        <p class="曲"><span class="牌">前腔</span>這簪兒看來真個好。想是金和寶。臨池紫氣流。映日紅光耀。想牧童命兒中該醉飽。</p>
        
        <p class="白">我且藏在身邊。慢慢的村中換些酒喫。</p>
        
        <p class="落詩">牧童時運好。<br />拾了一件寶。<br />拾的雖喜歡。<br />失的要煩惱。</p>
        
        <h2 id=ch23 class="chapter"><span class="齣題">第二十三齣　朝英尋簪</span></h2>
        
        <p class="曲"><span class="牌">醉扶歸</span><span class="科">旦小旦攜減妝上旦</span>日高丈五羞慵起。<span class="科">小旦</span>枕屏前只得強扶攜。新愁減卻小腰肢。<span class="夾白">小姐。你看鏡中的眉兒。比舊不同了。<span class="科">旦</span></span>菱花不耐蛾眉豎。<span class="夾白">朝英。朝英。</span>小鬼頭兒少不得也要豎蛾眉。眼睜睜春心難按傍州例。</p>
        
        <p class="白"><span class="科">小旦</span>小姐。你那寶簪兒在那裡。</p>
        
        <p class="曲"><span class="牌">香柳娘</span>寶簪兒在那裡。<span class="科">旦</span>寶簪兒在那裡。<span class="夾白">怎麼不見了。尋一尋。<span class="科">小旦</span></span>竟沒尋處。<span class="科">旦</span>莫不是匆忙捲入吳綾被。<span class="夾白"><span class="科">小旦</span>被兒方纔是我摺過的。那得個寶簪兒在裡頭。<span class="科">旦</span>想是不曾戴。<span class="科">小旦</span>小姐。你每常不是這般忘事。昨日晚妝時。是</span>我和你戴的。我和你戴的。<span class="夾白">想</span>鴛枕夜深欹。情濃寶簪墜。<span class="科">旦</span>若還失在彼。若還失在彼。<span class="夾白">他</span>必自護持。可無他慮。</p>
        
        <p class="白"><span class="科">小旦</span>小姐。若還掉在他房裡。怕怎麼。</p>
        
        <p class="曲"><span class="牌">前腔</span>倘失在路裡。倘失在路裡。被人拾取。<span class="夾白">他道</span>夜深何故遺簪珥。必然要致疑。必然要致疑。事跡既蹺蹊。情蹤怎遮蔽。<span class="科">旦</span>倘夫人到此。倘夫人到此。偶然問及。怎生回對。</p>
        
        <p class="白"><span class="科">小旦</span>小姐。你把減妝兒自家收拾過了。待我去尋一尋來。<span class="科">旦</span>你去尋尋便來。但知報道金簪墜。髣髴還應露指尖。<span class="科">小旦尋介</span></p>
        
        <p class="曲"><span class="牌">前腔</span>且尋蹤覓跡。且尋蹤覓跡。依着苔痕步履。<span class="夾白">驚得我眼都花了。</span>那些個不貪夜識金銀氣。看園林樹密。看園林樹密蘿薜拂牆低。回頭偶搔住。待拂拭薜圍。且拂拭薜圍。<span class="夾白">惟有</span>落葉滿衣。殘枝堆砌。</p>
        
        <p class="白"><span class="科">尋介丑上</span>夜眠清早起。又有早行人。你看遠遠一個丫頭來。莫不是尋簪子的。我且詐醉了。支吾過他去。<span class="科">小旦</span>牧童你那裡來。</p>
        
        <p class="曲"><span class="牌">前腔</span><span class="科">丑</span>在前村醉歸。在前村醉歸。<span class="夾白"><span class="科">小旦</span>為何大清早起就醉了。<span class="科">丑</span>可喫了你的。</span>干伊甚事。須知卯酒令人醉。<span class="夾白"><span class="科">小旦</span>你可曾見地下掉一隻簪兒麼。<span class="科">丑</span></span>不曾見甚的。不曾見甚的。<span class="科">摟小旦介</span>此處少人知。<span class="夾白">與你</span>從容且嬉戲。<span class="夾白"><span class="科">小旦怒介</span>你這狗才。那裡噇了酒。這等放肆。我告訴老相公打你。<span class="科">丑</span>倒要告訴老相公。我曉得了。姐姐請息怒。</span>你何須怒起。你何須怒起。你東我西。各宜迴避。</p>
        
        <p class="白">罵便罵得好。卻是不還了。<span class="科">下小旦</span>忙忙的尋東西。撞了這個狗才。被他纏得不耐煩。如今且到那人房裡去尋。王立哥在房裡麼<span class="科">生上</span></p>
        
        <p class="曲"><span class="牌">宜春令</span>是誰來扣破扉。且披衣疾忙覷渠。<span class="夾白"><span class="科">小旦</span>是我。<span class="科">生</span>原來是朝英姐。</span>朝英忽至。<span class="夾白">想</span>今宵重訂鴛鴦會。<span class="夾白"><span class="科">小旦</span>那裡是。小姐一枝寶簪。是老相公與他的。昨晚戴出來不見了。特特到此尋問。不知你可曾見否。<span class="科">生</span></span>看羈人家徒四壁。那少原亡簪何處。<span class="夾白">咳。想來掉在路上了。倘若被人拾了去。露出來怎麼了。</span>早難道人亡人得。付之無意。</p>
        
        <p class="白">如今你只在家裡去尋。我在園上。推說打掃。仔細再尋便了。</p>
        
        <p class="落詩">一場佳會稱人心。<br />不道匆忙失寶簪。<br />但願應時還得見。<br />須知勝似洛陽金。</p>
        
        <h2 id=ch24 class="chapter"><span class="齣題">第二十四齣　計成火牛</span></h2>
        
        <p class="曲"><span class="牌">朝中措</span><span class="科">田單上</span>幕中奇計出龍韜。恢復在來朝。莫笑臨淄市掾。試看即墨雄豪。</p>
        
        <p class="白">自家田單是也。前日縱反間於燕。他那裡聽信了。差騎劫來代了樂毅。如今樂毅竟自歸趙國去了。我聞得燕軍忿恨。都無心戀戰。就此時勢。正好用計。我故詐事神師。扇惑燕人。又用反間。使他劓鼻掘塚。以激我軍之怒。此時不進兵。更待何時。叫軍校。我分付收集城中的牛。有許多了。<span class="科">眾</span>水牛黃牛共有千頭。<span class="科">小生</span>勾了。你可把我連日畫成的五綵龍文絳綃衣披在牛身上。把利刃束在牛角上。把油灌的蘆葦縛在牛尾上。鑿城數十穴。縱牛從穴而出。你這五千壯士。即隨其後。俟尾上火發。牛怒。必觸傷燕軍。乘其驚惶。銜枚疾擊。破燕必矣。</p>
        
        <p class="曲"><span class="牌">四邊靜</span>三軍傾耳聽吾道。須知用兵巧。座上有神師。城中下飛鳥。<span class="科">合</span>神道設教。兵行詭道。<span class="夾白">他</span>將惰與兵驕。分明待天討。</p>
        
        <p class="曲"><span class="牌">前腔</span>千牛奔突如風掃。燕軍定驚擾。壯士盡銜枚。城中且喊譟。<span class="科">合前</span></p>
        
        <p class="落詩">火牛衝突即長驅。<br />騎劫安知備不虞。<br />計就月中擒玉兔。<br />謀成日裡捉金烏。</p>
        
        <h2 id=ch25 class="chapter"><span class="齣題">第二十五齣　田單破燕</span></h2>
        
        <p class="曲"><span class="牌">紅繡鞋</span><span class="科">騎劫上</span>燕軍戰勝兵強。兵強。齊人早已約降。約降。<span class="夾白">我</span>猛似虎狠如狼。威已振勢方張。<span class="科">合</span>且收弓矢掩旗鎗。</p>
        
        <p class="白">自家燕將騎劫便是。我想樂毅在此攻城。經年不克。我一來替他。齊兵就要投降。只此就見得我勝似樂毅了。叫軍校。齊人若降。定大開城門。隨你們進城去搶。把金帛女子。都來獻與我。我歸到國中。也要使用。只有帑藏所存衣糧。隨你們分用便了。<span class="科">眾</span>得令。</p>
        
        <p class="曲"><span class="牌">前腔</span>將軍福分高強。高強。管教金帛盈箱。盈箱。眾士卒好商量。開帑藏搶衣糧。<span class="科">合前火牛壯士上內鼓噪兵獻騎劫首級小生上</span></p>
        
        <p class="曲"><span class="牌">玉芙蓉</span>軍威似雪霜。陣勢如波浪。覷燕人捧頭鼠竄救死扶傷。循環奇正謀猷壯。前後干戈載戚揚。<span class="夾白"><span class="科">眾</span>將軍也是齊王子孫。何不就即了王位罷。<span class="科">小生</span>你們那里知道。齊王自有世子法章見在。須當訪求來立他。豈可自立。我</span>雖宗黨。願儲君無恙。算紀綱東海必明王。</p>
        
        <p class="曲"><span class="牌">前腔</span>同心在戰場。戮<span class="夾白">力</span>恢齊壤。到如今亨屯濟蹇國運繁昌。功成不用千金賞。列國應知我武揚。</p>
        
        <p class="白"><span class="科">眾</span>不如就立了將軍。省得又去尋訪。<span class="科">小生</span>說那裡話。<span class="科">合前</span>叫軍校。你們可曉得世子在何處。<span class="科">眾</span>世子原安置在莒州。與太傅王蠋最厚。如今王蠋已死節。他家在畫邑。若不在王蠋家裡。只在莒州。<span class="科">小生</span>既如此說。就整備法駕。到王太傅家去。</p>
        
        <p class="曲"><span class="牌">前腔</span><span class="夾白">想</span>當時聞喪亡。畫邑應同往。料年來多是在彼潛藏。膏車秣馬鸞和響。綵仗朱旛豹尾長。<span class="科">合前眾</span></p>
        
        <p class="白">稟將軍。此間正是王太傅家了。<span class="科">小生</span>你去問。<span class="科">眾</span>裡面有人嗎。<span class="科">丑扮臧兒上</span>平生不作虧心事。半夜敲門不喫驚。是誰。又是許多人馬。列位。往年多承下過。把我一個老爹送了。今日又來。莫非要臧兒去做官。<span class="科">眾</span>我且問你。世子可在這裡。<span class="科">丑</span>戲子不在這裡。是誰做。<span class="科">眾</span>不是。是問齊王世子。<span class="科">丑</span>不知。不知。前日領了一夥人回來。我老爹道我蠢才害了他。至今心裡懊悔。再不管閒事。<span class="科">小生</span>待我自來問他。你可是王太傅家裡人麼。<span class="科">丑</span>正是。<span class="科">小生</span>你叫做甚麼名字。<span class="科">丑</span>我叫臧兒。<span class="科">小生</span>你就是臧兒。我也不認得你了。你還記得我麼。你太傅與我最好。<span class="科">丑</span>我老爹只與太史相公交厚。不曾見與將軍好。<span class="科">小生</span>且住。如今世子在你家。在太史相公家。<span class="科">丑</span>不在我家。在太史相公家。<span class="科">小生</span>既在太史相公家。煩你同去請一請。包你也有好處。<span class="科">丑</span>我不去。我不去。<span class="科">小生</span>既不肯去。把他殺了。<span class="科">丑</span>我便去。只不知尋他怎麼。莫非要害他。<span class="科">小生</span>不是。我是田將軍。已破燕復齊。今日請世子出來。要立他為王。<span class="科">丑</span>果然是。還是哄我。<span class="科">小生</span>那個來哄你。<span class="科">丑</span>若如此說。我那老爹也是個仙人。他前日使我送世子去。只說是我家養馬的。送去灌園。與他改名做王立。說今日為王立。願你異日立為王。如今應了他的口。可不是仙人。<span class="科">小生</span>既如此說。討馬來。與臧兒騎了同去。</p>
        
        <p class="曲"><span class="牌">前腔</span>忙投太史莊。定不教虛往。問王立便知就裡行藏。<span class="夾白">若還在彼灌園時呵。管</span>藥闌匕鬯仍不喪。草徑靈芝倍有光。<span class="科">合</span>齊歌唱。喜儲君無恙。算紀綱東海必明王。</p>
        
        <p class="落詩">荒園此日荷耰鋤。<br />誰識丹山彩鳳雛。<br />踏破鐵鞋無覓處。<br />得來全不費功夫。</p>
        
        <h2 id=ch26 class="chapter"><span class="齣題">第二十六齣　迎立世子</span></h2>
        
        <p class="曲"><span class="牌">山歌</span><span class="科">丑牧童上</span>牧童路上撞嬌娘。撞着子嬌娘就無主張。便要替渠樹陰底下黨介一黨。荒草地上橫介一橫。弗道渠全弗矁采。倒捉我來咒罵子介一頓。搶白子介一場。我滿肚皮包盡子個惡氣。又難替渠數黑論黃囉。羌天有知。幸問起我個簪子。惹動子我個火囤肚腸。我思量個隻簪子。倒是渠個實犯真贓。若拿笪來換呷酒喫。不如在家主公面前去請子個風光。我只要燥子我個寡脾胃囉。管打得個丫頭滿身青膀。我只要博子個笑臉也囉。管氣得家主公肚膨。沒道是我看牛𡇨<a epub:type="noteref" href="#char01"><sup>註</sup></a>兒像個羊棚裡牯牛自覺大。權時且做一隻攪棚羊。</p><aside epub:type="footnote" id="char01"><p>「⿴囗男」</p></aside>
        
        <p class="白">我前日拾了簪子。恰好遇着朝英來尋。我就曉得是他偷出來的了。他若在我面上有些好意思。我到也還了他。不道受了他的氣。故此要俟候老相公回家。出他的醜。遠遠望見老相公回來了。<span class="科">外上</span></p>
        
        <p class="曲"><span class="牌">六么令</span>田疇豐穰。喜西成已及收藏。公私逋負有何妨。償私債上官糧。一家數口都歡暢。一家數口都歡暢。</p>
        
        <p class="白"><span class="科">丑</span>老相公。牧童叩頭。<span class="科">外</span>牧童。牛好麼。閒時養來忙時用。不要凍了他。<span class="科">丑</span>老相公。這是小人的干己。不消分付。<span class="科">外</span>你今日何故在此。<span class="科">丑</span>小人拾得一隻簪兒。拿去換酒酒家疑我偷來的。因此將來獻與老相公討賞。只要一件綿襖。<span class="科">外看驚介</span>綿襖一定與你。你仔細對我說。是那里拾的。<span class="科">丑</span>在花園裡拾的。<span class="科">外</span>可曾有人尋。<span class="科">丑</span>小人拾了這隻簪兒。只見就有朝英出來尋。小人躲在樹上看他。見他荒荒張張。在王立房裡走了一遭。就出來了。<span class="科">外</span>你只在外面俟候。<span class="科">丑下外怒介</span>老夫人在那裡。<span class="科">貼上</span></p>
        
        <p class="曲"><span class="牌">前腔</span>緣何喧嚷。想應為家計匆忙。<span class="夾白">他</span>平時喜怒總相忘。因甚事恁乖張。教人忙裡難思想。教人忙裡難思想。</p>
        
        <p class="白">老相公。你為甚麼這般發怒<span class="科">外</span>前日我買那寶簪兒。原主抵死要取贖。故此着惱。如今簪兒在那裡。<span class="科">貼</span>我與了女孩兒了。<span class="科">外</span>你快取來還他。<span class="科">貼入出介</span>女孩兒一時不知放在那裡。待明日尋出來還他罷。<span class="科">外</span>呸。在那裡。在那裡。可不在這裡。<span class="科">貼驚介外</span>快喚朝英這賤人出來。<span class="科">小旦上</span>是非終日有。不聽自然無。<span class="科">外</span>朝英。你做得好事。<span class="科">小旦</span>做甚事來。<span class="科">外出簪介</span></p>
        
        <p class="曲"><span class="牌">綿纏道</span>細參詳。這簪兒何緣出洞房。<span class="夾白">我</span>家法凜如霜。怎容得宋玉<span class="夾白">在</span>隔牆。為甚的雲髻上點新妝。<span class="夾白">倒</span>失落在路傍。好教我急煎煎迸斷剛腸。快說出這行藏。料應是桑間濮上。<span class="夾白"><span class="科">貼</span>那里有這等事。還要仔細酌量。<span class="科">外</span></span>何必更酌量。眼見得<span class="夾白">是</span>淫奔伎倆。<span class="夾白">這</span>醜聲兒免不得被人揚。</p>
        
        <p class="白">我且問你。你到王立房裡去何幹。<span class="科">小旦</span>誰見我去來。<span class="科">外</span>叫牧童。你曾見他往王立房裡去麼。<span class="科">丑</span>小人親見的。</p>
        
        <p class="曲"><span class="牌">前腔</span><span class="科">小旦</span>自悽惶。霎時間露出短長。災禍起蕭牆。誰知道黃雀窺覷螳蜋。<span class="夾白"><span class="科">外</span>我明知是我那不肖女做出來了。你從實說來。<span class="科">打介小旦背哭介唱</span></span>巫山雨已斷送神女高唐。蒼梧雲怎遮護帝子英皇。<span class="夾白"><span class="科">轉身介</span>老相公不要拷打了。是朝英偷來。要央王立去賣。及至到他房裡。摸摸袖裡不見簪兒。明知掉了。再不敢說。</span>岐路嘆亡羊。<span class="夾白"><span class="科">外</span>胡說。明明是個私情的勾當。快說出來。<span class="科">小旦</span></span>怎扭做私情勾當。如今已露贓。這生死但憑家長。<span class="夾白"><span class="科">外</span>你可是與不肖女做腳。<span class="科">小旦</span>朝英偷了寶簪。就打死也該的。老相公。你親生的女兒。何忍教使婢去攀害他。</span>又何須牽引到娘行。</p>
        
        <p class="曲"><span class="牌">普天樂</span><span class="科">貼</span>拷梅香也難攔當。既招成也難輕放。女孩兒女孩兒有甚猖狂。又何必說短論長。<span class="科">外</span>還來主張。不思量。平日裡不肯隄防。<span class="科">怒推倒貼介旦上</span></p>
        
        <p class="曲"><span class="牌">古輪臺</span>累萱堂。先扶娘起告爹行。<span class="夾白"><span class="科">外</span>你又怎樣說。<span class="科">小旦</span>我已認了。你不要多說。<span class="科">旦</span></span>朝英認罪俱虛謊。<span class="夾白"><span class="科">貼</span>我兒。你不要護他了。<span class="科">旦</span></span>一身做事獨自承當。<span class="夾白"><span class="科">外</span>我說。我說。可不羞殺了我。可不氣殺了我。養得好女兒。養得好女兒。<span class="科">旦</span>爹爹不要惱孩兒。</span>自古道人間天上。野館空房。怎禁怨曠。算來何不早商量。<span class="夾白"><span class="科">小旦</span>小姐說話放和軟些。<span class="科">外</span>你不取媒而自嫁。非吾種也。<span class="科">自綁旦介</span>牧童。與我拿王立過來。<span class="科">生上</span>仲尼旅人。文王明夷。苟非其時。聖賢低眉。<span class="科">丑</span>王立在此。<span class="科">外</span>也綁起來。<span class="科">旦</span>爹爹。要綁孩兒只管綁。只是王立卻綁不得。<span class="科">生</span>由他綁罷。不要多說。<span class="科">外</span>為何綁不得。<span class="科">旦</span>他是</span>齊王世子。田為姓名喚法章。<span class="夾白"><span class="科">丑渾介外驚介</span>他是王立。怎麼到是田法章。<span class="科">旦</span>他</span>更名異姓。<span class="夾白">是</span>儲君宗子。須存模樣。<span class="夾白"><span class="科">外</span>且不要綁。我只是綁這兩個賤人。沈在水裡去。<span class="科">貼跪介</span></span>念我老糟糠。他若死我孤身晚景轉淒涼。</p>
        
        <p class="白"><span class="科">外背沈吟介</span>他在這裡。也送他不成。待我哄他進去。你去看他其餘的首飾有無。若還都在。再處。<span class="科">貼入外關門介</span>我且關你在裡頭。待我送了這兩個來放你。<span class="科">貼內叫介</span>老相公。可憐可憐。<span class="科">外</span>我雖草莽之臣。與他亦有君臣之義。我不惟不該害他。也不好凌辱他。只是容他在此不得了。</p>
        
        <p class="曲"><span class="牌">前腔</span>助衣糧。即時賚發往他方。若留在此遭譏謗。<span class="科">生</span>自甘罪狀但憑發放。憐愛女須寬法網。<span class="科">外</span>國聽君王。家憑家長。況伊家尚未立為王。<span class="夾白">何得</span>亂吾家法。任私情喬做王章。<span class="科">旦</span>分開鳳侶。拆散鴛行。前生業障。燒了斷頭香。惟願你<span class="夾白">做</span>少康一旅早騰驤。</p>
        
        <p class="曲"><span class="牌">尾聲</span><span class="科">外</span>綁他早去沈波浪。<span class="科">生</span>斷送芙蓉一夜霜。<span class="科">外</span>免教伊玷污門牆。</p>
        
        <p class="白"><span class="科">旦</span>孩兒死便死。還要見見母親。<span class="科">外</span>他教道得你好。還要去見他怎麼。快走快走。省得又打。<span class="科">打介小生丑引眾上</span></p>
        
        <p class="曲"><span class="牌">神仗兒</span>齊開儀仗。齊開儀仗。三軍歌唱。盡歡如挾纊。信宿春從天上。車馬過鬧村坊。旌旗展到村莊。</p>
        
        <p class="白">有人麼。<span class="科">生</span>是誰叫門。<span class="科">走出看介問介丑</span>是我。<span class="科">生</span>臧兒緣何到此。<span class="科">丑</span>特引田將軍迎立世子為王。<span class="科">指生介眾跪生引眾同入介外同旦小旦下小生</span></p>
        
        <p class="曲"><span class="牌">滴溜子</span>微臣的。微臣的。田單啟王。微臣的。微臣的。<span class="夾白">與</span>六軍稽顙。兆民齊心瞻仰。請吾王登廟堂。早頒功賞。特候衡門。即便束裝。</p>
        
        <p class="白"><span class="科">生</span>齊國危而復安。亡而復存。皆叔父之功。只怕法章身微德薄。不能當此。臧兒過來。太傅一向好麼。<span class="科">丑</span>大王還不知。太傅已殉節。不肯仕燕。在樹枝上自盡了。<span class="科">生</span>如今墳在何處。<span class="科">丑</span>在愚公山下。<span class="科">生</span>可分付軍中。准備祭禮。就使臧兒先引一行人到彼陳設。我早晚就同田將軍來行禮。<span class="科">丑</span>若無漁父引。怎得見波濤。<span class="科">先下生</span>叔父。寡人流落在此。未免饑寒。解衣推食。多虧他家小姐。我欲煩叔父為媒。聘他為王后。可于軍中取黃金百斤。袍帶一付為聘。<span class="科">小生</span>傳令軍中。取黃金百斤。袍帶一付聽用。<span class="科">生</span>請問叔父的宅眷在何處。<span class="科">小生</span>臣少年不遇。餬口市椽。況經亂離。不曾娶妻。<span class="科">生</span>若如此。寡人也與叔父做個媒。此間侍兒朝英。甚有義氣。我欲聘他與叔父為妾。意下如何。<span class="科">小生</span>既蒙大王賜昏。便當聘以為配。<span class="科">生</span>分付軍中。再取白金百兩。彩段十端來用。請主人夫婦出來謝別。<span class="科">貼上</span>不是一番寒徹骨。爭得梅花撲鼻香。老臣太史敫一時病發不能奉送大王。望乞恕罪。<span class="科">生</span>寡人一向在此攪擾。不得面謝。只有一言。方纔我勸主人。他道我未立為王。不當亂他的家法。如今我既立為王。已自有國法了。主人說他家小姐不取媒而自嫁。如今已有田將軍為媒。聘禮黃金百斤。袍帶一付在此。聘他為王后。就煩老夫人收了。餘外白金百兩。綵段十端。就是寡人為媒。聘朝英來。以配田將軍也。煩老夫人收了。待寡人到了臨淄。百官朝見過。便差車騎來取。</p>
        
        <p class="落詩">立新王今朝龍駕去。<br />迎賢后明日鳳車來。<br />喜孜孜鞭敲金鐙響。<br />笑吟吟同唱凱歌回。</p>
        
        <h2 id=ch27 class="chapter"><span class="齣題">第二十七齣　太史自嘆</span></h2>
        
        <p class="曲"><span class="牌">金蕉葉</span><span class="科">外上</span>奈何奈何。洗不去玷宗辱祖。<span class="科">貼</span>喜將星早已執柯。想紅鸞相將臨戶。</p>
        
        <p class="白">老相公賀喜。<span class="科">外</span>賀甚麼喜。<span class="科">貼</span>女孩兒做了王后。如何不要賀。<span class="科">外</span>王便怎麼。后便怎麼。無父母之命。媒妁之言。鑽穴隙相窺。踰牆相從。則父母國人皆賤之矣。</p>
        
        <p class="曲"><span class="牌">紅衫兒</span>還虧你無端來稱賀。<span class="夾白">羞殺我</span>堂堂丈夫。若論咱心性怎生饒恕他。<span class="夾白">悔當時不一劍斬了那妮子。</span>待從容綁去沈河。把機關挫過。<span class="夾白"><span class="科">貼</span>誰教你不斬了他。如今要斬也斬不得了。<span class="科">外</span></span>如今為王命蹉跎。你番來笑我。你番來笑我。</p>
        
        <p class="曲"><span class="牌">前腔</span><span class="科">貼</span>沒來由晚景添嗔怒。<span class="夾白">老相公。事已如此了。</span>到此如何。禮聘為君后也不負他。<span class="夾白">豈不聞父為子隱。</span>為甚的打破砂鍋。絮叨叨有許多。早難道為女招夫。便光門耀戶。便光門耀戶。</p>
        
        <p class="白">倘明日來迎時。你我也須親送。<span class="科">外</span>我去送他。我去送他。不及黃泉。無相見也。我今生斷不見他的面了。<span class="科">貼</span>既是老相公不肯去。待老身送他罷。<span class="科">外</span>你要去時。我與你兩件東西戴去。<span class="科">貼</span>是那兩件。<span class="科">外</span>一件是那做證見的寶簪兒。一件要借個鬼臉兒與你遮羞。<span class="科">貼</span>既如此說。我也不送他了。只到他房裡去看他看便來。</p>
        
        <p class="落詩">欲正家風未遂懷。<br />只因王命聘裙釵。<br />萬事不由人計較。<br />一生都是命安排。</p>
        
        <h2 id=ch28 class="chapter"><span class="齣題">第二十八齣　墓祭王蠋</span></h2>
        
        <p class="白"><span class="科">丑引軍擡祭禮上</span>前日臧兒送進去。今日臧兒請出來。若是主人知此事。也應含笑在泉臺。我主人王太傅。既能盡心於新君。又能盡節於舊主。今日新王即位。自來祭奠他。也不枉了此間正是他墓所。待我打掃過。你們卻陳設祭禮。待大王來。<span class="科">生小生同眾上</span></p>
        
        <p class="曲"><span class="牌">雙調新水令</span><span class="科">生</span>路車丹轂駕青驄。路車丹轂駕青驄。舍鋤把犁絲韁來鞚。草根陳義士。山色老愚公。舊恨重重。禁不住泣遊麟悲鳴鳳。</p>
        
        <p class="曲"><span class="牌">駐馬聽</span>南嶺喬松。南嶺喬松。青青的孤標霜雪中。北邙丘壟。累累的多少繁華夢。猛可地悼亡淚染杜鵑紅。險些兒偷香手做鴛鴦塚。老人家心性兒兇。虧殺元戎。提起我在煙霞洞。</p>
        
        <p class="白"><span class="科">小生</span>大王待太傅如此。真不以存亡易心。<span class="科">生</span>叔父當時未曾出仕。也不知俺朝中的事來。那時多少官員們。以後盡節的只有太傅一人。</p>
        
        <p class="曲"><span class="牌">川撥棹</span>少甚麼顯祖揚宗。少甚麼廣廈高宮。少甚麼駿馬遊龍。少甚麼貂蟬貴寵。少甚麼食祿千鍾。那一個憂國<span class="夾白">的</span>官人能奉公。誰似<span class="夾白">他</span>抗疏捐生<span class="夾白">的</span>忠勇。</p>
        
        <p class="白"><span class="科">丑迎介</span>此間是愚公山。這就是太傅的墳墓了。<span class="科">生拜介</span>取香來。</p>
        
        <p class="曲"><span class="牌">雁兒落</span><span class="夾白">法章呵</span>賴生全在草莽中。賴生全在草莽中。<span class="夾白">太傅恁</span>負忠貞<span class="夾白">把</span>綱常控。<span class="夾白">法章呵</span>死灰然徑路通。<span class="夾白">太傅恁</span>生氣在丘山重。</p>
        
        <p class="曲"><span class="牌">得勝令</span><span class="夾白">呀。</span>眼見得馬鬣一丘封。眼見得佳城半畝宮。笑殺那強招賢<span class="夾白">的</span>將伊送。誰知他被讒言不旋踵。自那日為傭。抱漢陰三千瓮。臥起在蒙茸。誰承望夢高唐十二峰。夢高唐十二峰。<span class="科">初獻爵</span></p>
        
        <p class="曲"><span class="牌">掛玉鉤</span>算着這貧賤糟糠事體同。既然我不肯做這薄情種。怎肯負生死交情社稷功。今日個奠椒漿心先痛。免不得淚珠兒山泉般湧。抵多少狐兔遊蹤。祇落得山鬼相從。祇落得山鬼相從。<span class="科">亞獻爵</span></p>
        
        <p class="曲"><span class="牌">七弟兄</span>他談笑處氣成虹。為相知屈身參侍從。多少陶鎔。多少磨礱。到如今雲冷山空。祇見這白楊俱已拱。<span class="科">終獻爵</span></p>
        
        <p class="曲"><span class="牌">收江南</span>悲泉臺戶扃。知旅櫬網蟲。歌蒿里恨無窮。倚着這參天古樹堪梁棟。想當時大廈將傾乏棟隆。轉教人感昔添悲痛。</p>
        
        <p class="曲"><span class="牌">梅花酒</span><span class="夾白">呀。</span>幸如今罷戰烽。幸如今罷戰烽。喜天山掛弓。劍倚崆峒。歲樂時雍。這都是鐵甲將軍百戰功。方知重豪傑出吾宗。<span class="夾白"><span class="科">小生</span>臣安敢比太傅。<span class="科">生</span>呀。</span>縱存亡事不同。縱存亡事不同。<span class="夾白">他</span>在青蒲上效孤忠。<span class="夾白">恁</span>在黃塵中施英勇。<span class="夾白">他</span>絕脰在樹枝中。<span class="夾白">恁</span>揮戈在燕市東。<span class="夾白">他</span>拚一死振頹風。<span class="夾白">恁</span>驅千牛用火攻。<span class="夾白">他</span>似嘗藥古神農。<span class="夾白">恁</span>似用藥起疲癃。<span class="夾白">他</span>似山傾西覆銅。<span class="夾白">恁</span>似洛陽東應鐘。算都是一般功。何須把子推舅犯較雌雄。到如今天長地久屬年豐。士女歡娛萬國同。<span class="夾白">朝見謁廟後。就煩叔父到莒州去走遭。</span>似吹簫向空。早難道一齊分付與東風。</p>
        
        <p class="白">明日另有令旨。為太傅立祠。撥祭田二十頃。着臧兒世世掌管。</p>
        
        <p class="曲"><span class="牌">尾聲</span>我想着當年避難遭磨弄。好一似蛟龍失水魚蝦鬨。彫零了鳳食梧桐。消磨了劍氣芙蓉。搖搖的身心似轉蓬。伴多少夜鶴秋鴻。這帶礪盟應須重。少不得勒鼎銘鐘。好教那簪筆的文人獻一個河清頌。<span class="科">下丑弔場</span></p>
        
        <p class="曲"><span class="牌">奈子花</span>喜松門也有光榮。諒精誠必貫幽宮。<span class="夾白">我那太傅呵。</span>矢心王室。夾日如龍。到如今也承恩寵。特建專祠祭也。賜祭田數頃可比侯封。</p>
        
        <p class="落詩">叢祠特建祀貞臣。<br />方表當年狥節身。<br />惟有感恩并積恨。<br />萬年千載不成塵。</p>
        
        <h2 id=ch29 class="chapter"><span class="齣題">第二十九齣　君后自責</span></h2>
        
        <p class="曲"><span class="牌">謁金門</span><span class="科">旦小旦上旦</span>驚喜罷。臨鏡遠山重畫。堂上嚴君年紀大。一朝難割捨。<span class="科">小旦</span>聞道鵲橋已駕。屈指佳期近也。剩雨殘雲真共假。不須重打話。</p>
        
        <p class="白"><span class="科">旦</span>朝英。你坐了。<span class="科">小旦</span>小姐在上。怎麼敢坐。<span class="科">旦</span>你不知今日在我家還是侍兒。明日到田家就是宗婦。少不得要坐的。就是今日坐起罷。<span class="科">小旦</span>告坐了。<span class="科">旦</span>前日你受累了。<span class="科">小旦</span>小姐。我想我那老相公。女孩兒做了王后。兀自煩惱。也是見差。</p>
        
        <p class="曲"><span class="牌">金索掛梧桐</span><span class="科">旦</span>爹行有甚差。家法難寬假。<span class="夾白">我</span>徑路無媒須被傍人罵。<span class="夾白">只因為</span>痛惜他。困泥沙。一旦輕身如落花。得成比目何辭死。<span class="夾白">也只是</span>女子生而願有家。<span class="科">合</span>將迎迓。喜孜孜同上七香車。從今後打疊嗟呀。管諧老無牽掛。</p>
        
        <p class="曲"><span class="牌">前腔</span><span class="科">小旦</span>娘行有甚差。擇婿須掗靶。<span class="夾白">如今</span>夫貴妻榮落得成佳話。<span class="夾白">誰知道</span>挈帶咱。享榮華。<span class="夾白">似</span>拔宅飛昇凌紫霞。<span class="夾白"><span class="科">旦</span>如今不教你受怕擔驚了。<span class="科">小旦</span>當初</span>擔驚受怕茅簷下。<span class="夾白">今日</span>珮玉鳴鸞上將家。<span class="科">合前貼上</span></p>
        
        <p class="曲"><span class="牌">前腔</span>爹行埋怨咱。<span class="夾白">不道</span>女大還須嫁。<span class="夾白">我那兒。我待</span>送你<span class="夾白">到</span>臨淄爭奈爹叱咤。<span class="夾白">憑他道</span>玉有瑕。<span class="夾白">我</span>自堪誇。補缺回天如女媧。千金作聘無雙價。萬乘于歸第一家。<span class="科">合前</span></p>
        
        <p class="落詩">喜鵲噪簷前。<br />蛛絲懸四壁。<br />眼望捷旌旗。<br />耳聽好消息。</p>
        
        <h2 id=ch30 class="chapter"><span class="齣題">第三十齣　迎后合婚</span></h2>
        
        <p class="曲"><span class="牌">傾杯玉芙蓉</span><span class="科">田單持節引眾上</span>紫陌青門翠蓋翻。銀漢雙星現。想夏娶塗山。殷聘娀姬。周媾姜原。國泰民安。朱輪滾日塵拂面。寶馬嘶風曉度關。開宮扇。看瑤池閬苑。笑吟吟早晚挾飛仙。</p>
        
        <p class="白">到了。請娘娘登鳳輦。就請田夫人陪乘。<span class="科">請介旦貼小旦同上</span></p>
        
        <p class="曲"><span class="牌">普天樂犯</span>改新妝輕衫換。聽鳴鸞和清管。<span class="夾白"><span class="科">旦</span>孩兒也要拜別父親。<span class="科">貼</span>他不要你見面。且去再處。<span class="科">旦拜貼介</span></span>赴魚軒。赴魚軒。暫別慈顏。計歸寧須詠葛覃。<span class="科">貼</span>宮人魚貫。樊姬入楚須達善。<span class="科">小旦拜介貼</span>看飛瓊已伴驂鸞。<span class="夾白">我自進去罷。省得父親又要煩惱。</span>嘆臨岐執手盤桓。<span class="科">先下旦小旦同眾上路介</span></p>
        
        <p class="曲"><span class="牌">朱奴兒犯</span>到中宮及辰奠雁。滿罘罳瑞煙蔥蒨。邕邕穆穆人爭羨。治陰德身任蘋蘩。窈窕繼關關。山呼鰲忭笙歌擁。珮環勝景應無限。舊緣重續做新歡。</p>
        
        <p class="白">奏上去。娘娘到了。請大王臨軒。<span class="科">生上</span></p>
        
        <p class="曲"><span class="牌">節節高</span>瑤空下彩鸞。喜臨軒。瑞麟香軟騰龍篆。氍毹展。拜綺筵。酬天眷。祀先假廟明禋薦。百年孝享祈同獻。<span class="科">合</span>寶炬輝煌爛金蓮。人間別有蓬萊殿。<span class="科">小生小旦拜生介</span></p>
        
        <p class="曲"><span class="牌">前腔</span>王侯得並肩。願徵蘭。辰良日吉陪歡讌。賓賢館。乘露盤。王居渙。同休敢懈輸忠款。酬功豈必盟金券。<span class="科">合前</span></p>
        
        <p class="曲"><span class="牌">尾聲</span>忠臣良將并賢媛。開國承家在簡編。只落千載名傳。</p>
        
        <p class="落詩">瓊花玉樹擅詞場。<br />冶葉倡條漫北方。<br />莫笑曲終還奏雅。<br />知音洗耳自平章。</p>
    </body> 
</html>