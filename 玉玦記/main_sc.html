<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/玉玦记</title>
        <meta name="author" content="明　郑若庸　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">玉玦记</span></h1>

        <p class="作者">明　郑若庸　著</p>
        
        <h2 id=ch1 class="chapter"><span class="出题">第一出　标题</span></h2>

        <p class="曲"><span class="牌">月下笛</span><span class="科">末上</span>日月跳丸。黄花绽了。几番重九。英雄袖手。阻风云。困圭窦。闲将五色胸中线。杂组悬河辩口。贵坐间谈虎。𢥠<a epub:type="noteref" href="#char01"><sup>注</sup></a>然神变。试教霑袖。　　和璧悲瑕垢。恨红殒啼花。翠眉颦柳。扬州梦觉。是非一笑何有。从来敏德多畦径。为看盘铭在否。这优孟讽谏君听取。谩嘲悠谬。<span class="科">问答照常</span></p><aside epub:type="footnote" id="char01"><p>「⿰忄双」</p></aside>
        
        <p class="曲"><span class="牌">满江红</span>巨野王生。阀阅裔。腹胞琳球。长安下第羞归。去。向狭邪游。薄幸娼楼惩虎穴。多情才子敝貂裘。遇吕公馆谷向芸窗。还自修。　　降虏将。成畔谋。统胡骑。陷神州。把令妻秦氏。系作俘囚。妇守三从甘毁面。夫终一举占鳌头。拜貤封重会癸灵庙。作话留。</p>
        
        <p class="落诗">戒烟花倾家殒命。<br />表贞烈截发毁容。<br />临安郡书生雪耻。<br />癸灵庙玉玦重逢。</p>
        
        <h2 id=ch2 class="chapter"><span class="出题">第二出　赏春</span></h2>
        
        <p class="曲"><span class="牌">逍遥乐</span><span class="科">生扮王商上</span>静里光阴好。棨戟门庭春至早。浮名于我等鸿毛。文抒日采。志拟崧高。气压江涛。</p>
        
        <p class="诵"><span class="科">生</span><span class="牌">鹧鸪天</span>家世韦平身业文。金貂文武袭余芬。直教纨袴能传绪。未许杨袁竞策勋。词倒峡。气凌云。待将长剑学从军。狂来醉墨纵横甚。书破羊欣白练裙。</p>
        
        <p class="白">卑人王商。表字说济。世家巨野。皇朝学士禹穪之后。先君王枌。官拜户部侍郎。母封沛国。不幸俱丧。朱轮华毂。未坠家声。黄卷青箱。请存世业。念良弓之子。耻不为箕。履既留之余。惭非肯搆。安敢望河汾之誉。且幸免平泉之讥。妻房秦氏庆娘。荆襄镇抚秦贞之女。德性幽柔。工容闲冶。慎周南苹藻之职。兼卫女衣裳之能。正是室家攸宜。琴瑟静好。青春无事。欲往郊外游赏一番。且待娘子出来。试问则个。<span class="科">旦扮秦氏上旦</span></p>
        
        <p class="曲"><span class="牌">绕地游</span>春眠乍晓。处处闻啼鸟。问开到海棠多少。<span class="科">生</span>章台路渺。何处无芳草。想甚日游还到。</p>
        
        <p class="白"><span class="科">旦</span>昨夜鸟声春。惊鸣动四邻。<span class="科">生</span>今朝芳树下。定有咏花人。<span class="科">旦</span>官人万福。<span class="科">生</span>娘子拜揖。<span class="科">旦</span>官人。流光迅速。才过元宵。不觉花朝至矣。<span class="科">生</span>你看红入桃花。青归柳色。真个好风景也呵。</p>
        
        <p class="曲"><span class="牌">集贤宾</span><span class="科">生</span>青归柳叶颦尚小。春容渐入庭皋。绮罗余寒惊料峭。看映日檐花迎笑。朱门静悄。帘幕上红尘不到。<span class="科">合</span>琴瑟好。何处是玉京瑶岛。</p>
        
        <p class="曲"><span class="牌">前腔</span><span class="科">旦</span>彤光影彻芳砌晓。幽禽独语红条。飞去花枝空袅袅。正粉蝶黄蜂争闹。蛾眉淡扫。似窈窕河洲匹鸟。<span class="科">合</span>琴瑟好。何处是玉京瑶岛。</p>
        
        <p class="曲"><span class="牌">琥珀猫儿</span><span class="科">生</span>寻芳车马。应已遍西郊。处处吹笙醉碧桃。红楼十二倚春娇。明朝。好趁佳辰。办取游镳。</p>
        
        <p class="曲"><span class="牌">前腔</span><span class="科">旦</span>韶华逝水。届始在春宵蠹简萤窗莫惮劳。董帷经史夜焚膏。明朝。好趁天风。直上青霄。</p>
        
        <p class="白"><span class="科">生</span>娘子。乘此春明。小生欲待整理鞍马。踏青游衍。意下如何。<span class="科">旦</span>官人。岂不闻纵欲败度。积学成身。君当努力青云之业。上绳祖武。岂可无事漫游。玷辱家声。况且今年大比。何不上京赴选。图个显亲扬名。却不是好。<span class="科">生</span>娘子言之极当。即便治装。卜日启行。<span class="科">旦</span>如此恰好。</p>
        
        <p class="曲"><span class="牌">簇御林</span><span class="科">旦</span>君才气。倚马豪。吐虹蜺。星斗高。荆山何事空怀宝。振书香再把箕裘绍。<span class="科">合</span>免游遨。驱车上国。云水路迢遥。</p>
        
        <p class="曲"><span class="牌">前腔</span><span class="科">生</span>司唐制。珥汉貂。料天池。有凤毛。泥封方下征贤诏。绝南溟未许神鱼诮。<span class="科">合</span>免游遨。驱车上国。云水路迢遥。</p>
        
        <p class="落诗"><span class="科">生</span>圣学工夫惜寸阴。<br /><span class="科">旦</span>且从无逸戒荒淫。<br /><span class="科">合</span>从今献赋甘泉去。<br />不信无媒魏阙深。</p>
        
        <h2 id=ch3 class="chapter"><span class="出题">第三出　博弈</span></h2>
        
        <p class="曲"><span class="牌">光光乍</span><span class="科">丑上</span>生不荷锄犁。触处落便宜。算来都只为蝇头利。受尽了他人闲呕气。</p>
        
        <p class="白"><span class="科">丑</span>自家临安城中一个浪子解帮闲。家无二顷田。口有三寸舌。走动处花林锦阵结交的酒友博徒。念几句落堑真言。饶你汉张飞。终难跳过。奉一个迷魂太岁。由他楚屈原。不得独醒。九里山阵图。比俺纵横的圈套。五丈原妙算。输俺啜行白机关。许人话捉影追风。骗人财探囊取物。<span class="科">笑介</span>说甚么万法皆通。只落得一贫如洗。饶君纵有千般计。命里无时莫强求。自家一生专好帮闲钻熟。这几日全没买卖。有个昝喜员外。是个大财主。极要嫖赌。待寻俺结义哥张鬼熟同去。赚他几两银子。呀。却早望见张哥来了。<span class="科">末上</span></p>
        
        <p class="曲"><span class="牌">醉落魄</span>终朝糊口无恒计。求鱼缘木竟何济。闲心欲与海鸥期。知甚日忘机。</p>
        
        <p class="白"><span class="科">末</span>出去般般足。归来日日贫。一生都是命。半点不由人。<span class="科">丑</span>哥哥拜揖。<span class="科">末</span>兄弟拜揖。<span class="科">丑</span>哥哥。这几日不见你。却元来去做贼来。<span class="科">末</span>那有这话。<span class="科">丑</span>你才说出去搬一搬就足。归来十日又贫了。却不是做贼的勾当。<span class="科">末</span>不是。我平生专靠帮闲掇赚。每日出去寻着个贵游公子。吃的用的穿的都趁了他的。这是般般足了。将得些家来。又不勾用。却不是日日贫的。<span class="科">丑</span>有理有理。外有余而内不足。堂堂乎张也。我的受用与哥哥不同。<span class="科">末</span>且说吃的。<span class="科">丑</span>炰鳖脍鲤。嘉肴大具。熊掌鸡［⿰足后］。猩唇燕髀。每食三万般。犹云无下筯。<span class="科">末</span>好好。只怕你食而不知其味。<span class="科">丑</span>那里得到口。每日街坊上遇着尚食监。赐饭与大官人家。打我身边过。被我一嗅。都打从鼻子里去。其实闻而知之。<span class="科">末</span>又道是风来饼里香。穿的如何。<span class="科">丑</span>雉襦狐白。具文蛟梭。冰蚕独茧。羔羊五紽。缟袂宜纨素。轻衫厌绮罗。<span class="科">末</span>好好。只怕你服之无斁。<span class="科">丑</span>那里得上身。我的兄弟是个裁缝匠。每日出去。人家做了些绫罗锦绣。家来说长说短。都被我听了。却像是我的一般。这是耳热于纨。<span class="科">末</span>又道如闻裂缯声。用的如何。<span class="科">丑</span>大具南金。骊珠璞玉。玄龟象齿。朽贯腐粟。钟乳三千两。胡椒八百斛。<span class="科">末</span>好好。只怕你为富不仁。<span class="科">丑</span>那里得入手。我家对门开典库的。但见了的便家来与妻儿说。至今还说不尽。这是开口见钱。<span class="科">末</span>又道随何舌在是黄金。且莫闲说。这两日有些生意没有。<span class="科">丑</span>便是不济。如今昝喜员外。京城中第一个财主。专好花酒赌博。挥金如土。我和你到他家里。只说你要赌钱。设个计儿。哄他些银子。却不是好。<span class="科">末</span>承挈了。<span class="科">行介丑叫介</span>昝员外在家么。<span class="科">净上</span></p>
        
        <p class="曲"><span class="牌">光光乍</span><span class="科">净</span>宝炬照蛾眉。花蕊亚帘衣。日高丈五时方才起。鹦鹉忽传声闻客喜。</p>
        
        <p class="白"><span class="科">净</span>京华游侠儿。由来富镃基。金多贱于土。挥霍鬼可欺。手不把书卷。身不擐戎衣。春来日日出。服御何轻肥。朝从博徒饮。暮有娼楼期。指廪偿酒债。堆金选蛾眉。声色狗马外。其余一无知。自家昝喜。夜来赏花醉了。今早起迟。不知甚人来到。呀。解大哥。<span class="科">末丑云</span>员外拜揖。<span class="科">净</span>二位拜揖。此位是谁。<span class="科">丑</span>涌金门外张兄。倜傥多能。尤善博弈。<span class="科">净</span>贵表。<span class="科">末</span>混名张鬼熟。<span class="科">净</span>久闻久闻。<span class="科">丑</span>员外。张兄久慕高风。今日一来拜望。二来欲与员外弈。不知可否。<span class="科">净</span>最好最好。待我去取一千两银子来。<span class="科">末丑</span>不要许多。<span class="科">净</span>少也得五百两才勾。我去我去。<span class="科">末</span>兄弟。我两人没一文在此。怎么好。<span class="科">丑</span>不必多说。自有道理。<span class="科">净</span>博弈从来惯。输赢总未真。解兄。银子在此。张兄有多少。<span class="科">丑</span>张兄才带五百两银子来。随从的驮了跟不上。少间便到。员外且借一百两与我们应手。<span class="科">净</span>使得。<span class="科">与银介末丑接介净</span>把甚么赌。<span class="科">丑</span>张兄善围棋。<span class="科">净</span>围棋也好。赌一百两。<span class="科">丑</span>只好五十两。<span class="科">净</span>也罢。就只赌五十两。<span class="科">取棋枰介</span></p>
        
        <p class="曲"><span class="牌">皂罗袍</span>落子声迟瑶砌。看身如蜩甲。兀化难移。宣城得守未云奇。淮淝破敌方为喜。<span class="夹白"><span class="科">丑</span>员外输了。<span class="科">合</span></span>雌雄胜负。兵家怎期。盈亏得丧。天心有机。何妨百万输刘毅。</p>
        
        <p class="白"><span class="科">净</span>围棋不好。解兄。我与你打双陆。百两一注。<span class="科">丑</span>这也好。<span class="科">净</span>取双陆来。<span class="科">取双陆打介</span></p>
        
        <p class="曲"><span class="牌">前腔</span><span class="科">丑</span>再把樗蒲闲理。叹点筹帝子。作鉴宫闱。马箠未毁莫言归。猪奴枉诮尤堪戏。<span class="夹白"><span class="科">净</span>我双陆不高。又输了。将去将去。<span class="科">合</span></span>雌雄胜负。兵家怎期。盈亏得丧。天心有机。何妨百万输刘毅。</p>
        
        <p class="白"><span class="科">末</span>既然如此。我与员外掷骰子。再赛一百两。<span class="科">净</span>这个又好。<span class="科">丑</span>取骰子来。<span class="科">掷介</span></p>
        
        <p class="曲"><span class="牌">前腔</span><span class="科">末</span>莫诧咸阳客里。且狂呼博赛。五白称宜。玉纤深里忆名姬。绯衣骤跃惊纯雉。<span class="夹白"><span class="科">丑</span>张兄胜了。<span class="科">净</span>与你银子将去。<span class="科">合</span></span>雌雄胜负。兵家怎期。盈亏得丧。天心有机。何妨百万输刘毅。</p>
        
        <p class="白"><span class="科">净</span>不信偏我会输。拿象棋来。我与张兄一局。就这一百五十两作孤注赌了罢。<span class="科">末</span>就是就是。</p>
        
        <p class="曲"><span class="牌">前腔</span><span class="科">净</span>车马森然成势。俨鸿沟楚汉。犄角相持。沈机告捷井陉麾。神奸入梦邯郸骑。<span class="夹白">我又输了。都将去。<span class="科">合</span></span>雌雄胜负。兵家怎期。盈亏得丧。天心有机。何妨百万输刘毅。</p>
        
        <p class="白"><span class="科">净</span>你二位且住。我再取一千两与你赌一赌。<span class="科">丑</span>员外。天色已暮。愚弟兄告回。明日再来相陪。<span class="科">净</span>不可失信。</p>
        
        <p class="落诗"><span class="科">净</span>花影庭阶日易晡。<br /><span class="科">丑</span>一番清话又成虚。<br /><span class="科">末</span>等闲百万逢场戏。<br /><span class="科">合</span>莫问家无担石储。</p>
        
        <h2 id=ch4 class="chapter"><span class="出题">第四出　送行</span></h2>
        
        <p class="曲"><span class="牌">一翦梅</span><span class="科">生旦同上生</span>膏车秣马起长征。莫诉离情。添我离情。<span class="科">旦</span>揽衣推枕听鸡声。欲问登程。怕问登程。</p>
        
        <p class="白"><span class="科">生</span>海棠风外独沾巾。千里云霄未致身。<span class="科">旦</span>忽见陌头杨柳色。安排青眼送行人。官人万福。<span class="科">生</span>娘子拜揖。<span class="科">旦</span>官人。闻说今日起程。未知真否。<span class="科">生</span>行李已具。即日便行。<span class="科">旦作悲介</span>伉俪之爱。情不能舍。功名之事。义不可留。教奴家如何是好。<span class="科">生</span>小生此行。功名成否。不过半载。即便回家。不须烦恼。<span class="科">旦</span>春英。将酒过来。<span class="科">丑</span>凄凄命杯酒。言饯千里游。行人虽念路。为尔暂淹留。酒在此。<span class="科">旦递酒介</span></p>
        
        <p class="曲"><span class="牌">三学士</span><span class="科">旦</span>阀阅蝉联知有幸。扶摇好荐鹏程。当思贻谷三槐在。莫负还乡驷马行。<span class="科">合</span>饮饯临岐心耿耿。归来后喜气生。</p>
        
        <p class="曲"><span class="牌">前腔</span><span class="科">生</span>青镜孤鸾愁舞影<span class="夹白"><span class="科">旦</span>官人须是频频寄书。<span class="科">生</span></span>书封雁足难凭。怜余尚惜牵衣别。慰子终朝佩印行。<span class="科">合</span>饮饯临岐心耿耿。归来后喜气生。</p>
        
        <p class="曲"><span class="牌">前腔</span><span class="科">丑</span>待价藏珠未可轻。一朝持献明廷。碧山肯为移文耻。白马终看奉诏行。<span class="科">合</span>饮饯临岐心耿耿。归来后喜气生。</p>
        
        <p class="白"><span class="科">生</span>不须酒了。小生就此起程。<span class="科">旦</span>官人因慕轩冕之荣。故割房帏之爱。瞥然去眼。宁不伤心。莫恋章台。不思故国。妾有玉玦。赠君佩之。若得成名。决须早回。勿使妾有白头之叹。<span class="科">生</span>玉玦在身。如觌卿面。勿庸多嘱。断不淹留。就此拜别。<span class="科">拜科</span></p>
        
        <p class="曲"><span class="牌">香柳娘</span><span class="科">生</span>念匆匆远行。念匆匆远行。含悲自省。天涯已在须臾顷。<span class="科">旦</span>我愁烦倍增。我愁烦倍增。鸿迹等浮萍。银瓶怯修绠。<span class="科">合</span>听阳关泪倾。听阳关泪倾。殷勤渭城。不堪孤另。</p>
        
        <p class="曲"><span class="牌">前腔</span><span class="科">旦</span>想凄凉怎生。想凄凉怎生。绮罗春静。枕花红泣鸳鸯并。<span class="科">生</span>怕清宵漏永。怕清宵漏永。绣被拥鸡声。梨花月痕冷。<span class="科">合</span>听阳关泪倾。听阳关泪倾。殷勤渭城。不堪孤另。</p>
        
        <p class="白"><span class="科">生</span>白首萤窗未见招。越山无路水迢迢。<span class="科">旦</span>自从车马出门去。便入空房守寂寥。<span class="科">旦下生吊场</span>伤离复伤离。别后增郁纡。戚戚意不伸。转顾仍踟蹰。不知马在何处。王便那里。<span class="科">未挑行李上</span>迢递京华道。苍茫日暮天。马在此。请官人便行。<span class="科">做行科</span></p>
        
        <p class="曲"><span class="牌">香柳娘</span><span class="科">生</span>把金鞯乍整。把金鞯乍整。满前孤兴。马蹄香散飞花径。听嘤嘤鸟鸣。听嘤嘤鸟鸣。芳草最关情。萋萋织烟暝。<span class="科">合</span>想临安玉京。想临安玉京。双龙紫庭。红云遮映。</p>
        
        <p class="曲"><span class="牌">前腔</span><span class="科">末</span>叹驱驰未宁。叹驱驰未宁。苍苍暮景。垂杨古渡黄尘逈。望炊烟已青。望炊烟已青。樵斧隔林声。斜舂半村影。<span class="科">合前</span></p>
        
        <p class="落诗"><span class="科">生</span>问酒依山馆。<br /><span class="科">末</span>相将慰旅愁。<br /><span class="科">合</span>应时还得见。<br />胜似觅封侯。</p>
        
        <h2 id=ch5 class="chapter"><span class="出题">第五出　接诏</span></h2>
        
        <p class="曲"><span class="牌">西地锦</span><span class="科">外上</span>戎马关河云扰。戮力誓灭天骄。一封未下彤庭诏。目断魏阙岧峣。</p>
        
        <p class="白"><span class="科">外</span>建牙吹角不闻喧。乱世登坛众所尊。家散万金酬士死。身持一剑答君恩。下官姓耿。名京。山东人氏。少谙韬略。起自草莱。不幸遭值胡虏猾夏。犬羊充斥。中原板荡。乘舆播迁。迩来倡义起兵。志图匡复。手下将士总管张安国。勇敌万人。可当韩信。监军辛弃疾。才称七步。不亚陈琳。被吾杀败金酋猛安。夺了东平府。假称刺史。摄守此邦。已曾遣监军到临安上表。不见回来。不免叫总管试问声息如何。<span class="科">叫介净扮张安国上</span>莲花穿剑镯。明月掩刀环。坐待空沙漠。功成闭玉关。覆元帅。有何钧旨。<span class="科">外</span>这几日金兵消息如何。<span class="科">净</span>闻得金人南侵至扬子江。被虞允文杀败了。<span class="科">外</span>可喜可喜。如今辛监军临安上表。待他回来。闻知大驾行在整搠人马。大进勤王。</p>
        
        <p class="曲"><span class="牌">赏宫花</span><span class="科">外</span>鸾舆望遥。欃枪照夜高。枕戈图国计。擐征袍。<span class="科">合</span>拜爵可期班定远。成功不数霍嫖姚。</p>
        
        <p class="曲"><span class="牌">前腔</span><span class="科">净</span>宫墙野蒿。咸阳王气消。一射聊城箭。耻儿曹。<span class="科">合</span>拜爵可期班定远。成功不数霍嫖姚。</p>
        
        <p class="曲"><span class="牌">前腔</span><span class="科">丑</span>群胡正骄。风尘入混淆。三军张武斾。逞英豪。<span class="科">合</span>拜爵可期班定远。成功不数霍嫖姚。</p>
        
        <p class="白"><span class="科">外</span>张总管。且到教场演习军马。<span class="科">净应介</span>得胜莫忘战。居安当虑危。<span class="科">净下末扮辛弃疾上</span></p>
        
        <p class="曲"><span class="牌">西地锦</span><span class="科">末</span>龙衮得瞻天表。辕门又睹旌旄。马蹄历遍关山道。尘土染尽征袍。</p>
        
        <p class="白">此间已是帅府。不免迳入。<span class="科">外</span>辛监军回来了。<span class="科">末拜云</span>元帅。久违帐下。无任惓惓。<span class="科">外</span>监军。途路风霜。多有生受。此去事情若何。<span class="科">末</span>容禀。</p>
        
        <p class="曲"><span class="牌">降黄龙</span><span class="科">末</span>衔命趋朝。天限长江。几重云峤。<span class="夹白"><span class="科">外</span>路上有胡骑么。<span class="科">末</span></span>干戈满地。犯虎狼得藉。武林京兆。<span class="夹白"><span class="科">外</span>都中风景如何。<span class="科">末</span></span>萧条。翠华游幸。正返钟山旟旐。<span class="夹白"><span class="科">外</span>且喜圣驾已从建康回了。你上表如何说。<span class="科">末</span></span>已铭功旗常彛鼎。宠封将到。</p>
        
        <p class="曲"><span class="牌">前腔</span><span class="科">外</span>迢遥。子独贤劳。草昧风尘。信由天造。星轺遄往。念几番役役。委迟周道。<span class="夹白"><span class="科">末</span>元帅领兵。还有金酋犯境么。<span class="科">外</span></span>还教。倒戈攻北。蹀血东蒙原草。喜清宵月明刁斗。四郊宁好。</p>
        
        <p class="白"><span class="科">净上报云</span>黄麻多册拜。细柳忽传呼。告元帅。圣旨到了。<span class="科">杂扮使臣上</span></p>
        
        <p class="曲"><span class="牌">神仗儿</span><span class="科">众</span>天常俶扰。遭家不造。恨豺狼当道。匡复元功不小。传锡命。下丹霄。下丹霄。</p>
        
        <p class="白">圣旨已到。跪听宣读。诏书敕摄东平刺史耿京。朕惟崇德报功。帝王盛制。顷者履兹不靖。国步惟艰。肆彼犬羊。污我疆宇。朕实耻之。尔耿京勤兵薄伐。克复山东。邹鲁之邦。不沦左衽。功曷懋焉。已命书勋太常。俾世世为义者劝。可进爵天平军节度使。仍知东平府。锡以赤凤宝刀。金印玉节。辛弃疾张安国并进二阶。宜令准此。谢恩。<span class="科">众拜谢科</span></p>
        
        <p class="曲"><span class="牌">降黄龙</span><span class="科">外</span>遭遇皇朝。国步艰难。犬羊纷扰。衡茅下贱。痛坂疆割裂。恨萦怀抱。<span class="科">合</span>难饶。毁夷宗社。不共戴天须报。整戎旃勤王倡义。早成忠孝。</p>
        
        <p class="曲"><span class="牌">前腔</span><span class="科">丑</span>功高。已格璇霄。一面金汤。俨然堪保。黎民安堵。汉官仪复睹。口碑盈道。<span class="科">合</span>难饶。毁夷宗社。不共戴天须报。整戎旃勤王倡义。早成忠孝。</p>
        
        <p class="曲"><span class="牌">黄龙滚</span><span class="科">净</span>双环赤凤刀。五彩回鸾诰。<span class="科">外</span>宠锡荣加。版屋增光耀。<span class="科">合</span>胡尘荡扫。中华再造。盟带砺。勒鼎钟。登廊庙。</p>
        
        <p class="曲"><span class="牌">前腔</span><span class="科">末</span>冠裳愤未消。葵藿诚难效。<span class="科">外</span>红日重扶。率土穷临照。<span class="科">合</span>胡尘荡扫。中华再造。盟带砺。勒鼎钟。登廊庙。</p>
        
        <p class="曲"><span class="牌">尾声</span>微躯莫惜沙场老。看破竹先声传噪。办取忠真答圣朝。</p>
        
        <p class="落诗"><span class="科">外</span>拟将功业勒燕然。<br /><span class="科">末</span>会见三军奏凯旋。<br /><span class="科">净丑</span>闻说君门在天上。<br /><span class="科">合</span>乘槎直犯斗牛边。</p>
        
        <h2 id=ch6 class="chapter"><span class="出题">第六出　访友</span></h2>
        
        <p class="曲"><span class="牌">步步娇</span><span class="科">生上</span>客馆流莺啼春去。梦断愁千绪。花飞故苑空。一片云山。把人遮住。何处寄双鱼。便缄题愧杀泥金缕。</p>
        
        <p class="诵"><span class="牌">如梦令</span><span class="科">生</span>帝里衣冠辐凑。滚滚英雄入彀。掩面笑刘蕡。肯信明珠不售。铜臭。铜臭。莫问夏卿怀袖。</p>
        
        <p class="白">王商自从离家来此指望功名成就。不想下第。羞归故里。幸得囊有余赀。且只得在此京中游乐几日。再作计较。正是冶金终耀谁能识。径屮无媒我自惭。</p>
        
        <p class="曲"><span class="牌">前腔</span><span class="科">生</span>五色日华空成赋。奈苦李无人顾。惭非贵主奴。八翼天门。竟悲岐路。桂玉久难居。怕缁衣染却京华土。</p>
        
        <p class="白">王便何在。<span class="科">末</span>渐存骨肉远。转放奴仆亲。覆官人。有何使令。<span class="科">生</span>前日来望我的解官人。只在那前街上住。与我请来。<span class="科">末</span>男女看这等之人。无策资身。傍人糊口。外多狐媚。内实狼贪。小可以破人之家。大可以倾人之国。亡身殒命。乱俗败常。无非此辈。官人不可近他。<span class="科">生</span>不必多言。我自有主张。快去请来。<span class="科">末</span>理会得。<span class="科">末叫介丑上</span></p>
        
        <p class="曲"><span class="牌">字字双</span><span class="科">丑</span>我每生长在京华。豪富。破袜破帽破衣裙。无袴。朝朝赶趁受驰驱。没路。开张大口似鲇鱼。吃醋。</p>
        
        <p class="白"><span class="科">末</span>你到做得个宰相。鼻吸三斗醋。如何不吃别的。<span class="科">丑</span>小子惯会帮嫖。别人请䘕𧗬<a epub:type="noteref" href="#char02"><sup>注</sup></a>。我专吃一味好寡醋便罢。<span class="科">末</span>好一个酸丁。解官人。我相公请你。<span class="科">丑</span>那个相公。<span class="科">末</span>山东王相公。后街赵家店里住的。<span class="科">丑</span>知道了。我便去。<span class="科">相见介生</span>解兄。小生下第不快。欲在此寻一个游乐去处。<span class="科">丑</span>勾阑里如何。<span class="科">生</span>也可。不知有甚么好妓者。<span class="科">丑</span>前日到有西子。杨妃。南威。莫愁。秋娘。络秀。樊素。小蛮。都在这里。因恼了我。都被我赶去了。有个朝云。是先年太守苏东坡所爱。前日也死了。只有一个李翠翠。是先朝徽宗皇帝所幸李师师妹子。他有个亲生的女儿。叫做娟奴。见在南瓦子住。果是天香国色。<span class="科">生</span>既然如此。明日相烦同去走一次。<span class="科">丑</span>当得当得。</p><aside epub:type="footnote" id="char02"><p>「⿲彳「⿳山一几」亍」</p></aside>
        
        <p class="曲"><span class="牌">六么令</span><span class="科">丑</span>燕姬赵女。小桃红深护幽居。烟霓被服总明姝。调绿绮。待相如。<span class="科">合</span>游缰且问章台路。</p>
        
        <p class="曲"><span class="牌">前腔</span><span class="科">生</span>琼楼绀宇。称春风笑语驩呼金塘秋水映红蕖。迷下蔡。竟何如。<span class="科">合</span>紫骝嘶向平康路。</p>
        
        <p class="曲"><span class="牌">前腔</span><span class="科">末</span>干戈多故。恐田园已就荒芜。也胜花柳满皇都。须念取。咸焚如。<span class="科">合</span>桂枝莫误青云路。</p>
        
        <p class="落诗"><span class="科">生</span>相约过平康。<br /><span class="科">末</span>春城绮陌香<br /><span class="科">合</span>百年终日醉。三万六千场。<br /></p>
        
        <h2 id=ch7 class="chapter"><span class="出题">第七出　忆夫</span></h2>
        
        <p class="曲"><span class="牌">薄幸</span><span class="科">旦上旦</span>煖日蒸花。轻烟蘸柳。看野园风景。年年如旧。绿阴青子。杜鹃啼后。<span class="科">丑上合</span>春知否。听雊雉朝飞陇上。又满地渐渐麦秀。</p>
        
        <p class="诵"><span class="牌">生查子</span><span class="科">旦</span>郎如陌上尘。妾似堤边絮。一别两悠扬。踪迹无寻处。　　<span class="科">丑</span>粉面妒青春。泪眼零红雨。过了别离时。还解相思苦。</p>
        
        <p class="白"><span class="科">旦</span>春英。花信阑珊。春光且过。官人去了几时。不知功名若何。怎的不见音信回来。<span class="科">丑</span>小姐。官人得意。必有佳音。不须忧虑。<span class="科">旦</span>如今蚕已三眠。将及上簇。与你去门前桑园里。采些叶儿饲蚕则个。<span class="科">丑</span>小姐这等富贵人家。有的是奴仆。多的是绮罗。何为自苦。<span class="科">旦</span>妇女之职。供衣服。纳酒浆。我岂偷安不亲蚕事。<span class="科">丑</span>如此小姐请行。</p>
        
        <p class="曲"><span class="牌">罗江怨</span><span class="科">旦</span>盈盈陌上头。桑枝正柔。<span class="夹白">常记七月诗云。导彼女桑。以伐远扬。古人尚且如此。</span>远扬未伐言采刘。徘徊树底自含羞也。无奈樛枝。黄鸟声求友。萧郎事远游。萧郎事远游。怕忘了秋胡妇。</p>
        
        <p class="曲"><span class="牌">前腔</span><span class="科">丑</span>蚕饥叶未稠。忡忡隐忧。倾筐欲墍遵道周。攀条选树更移钩也。鬓乱钗横。怎顾飞蓬首。<span class="夹白"><span class="科">丑</span>小姐。你看前边溪上。王孙士女游玩的。好锦绣衣服。<span class="科">旦</span>不要管他。</span>罗纨恣冶游。罗纨恣冶游。却教愧杀瘿瘤妇。</p>
        
        <p class="曲"><span class="牌">香遍满</span><span class="科">旦</span>采来盈掬。沃若露未收。茧簇将成候。愿万缕长丝。似妾心中有。把回文锦字。杼柚还织愁。怕貂裘敝损。羞见我机中妇。</p>
        
        <p class="曲"><span class="牌">前腔</span><span class="科">丑</span>野阴舒盖。采掇不少留。岂恤难再茂。想洞口桃花。绿叶曾攀否。恨春风恼乱。破萼争未休。把刘郎殢却。空叹了邯郸妇。</p>
        
        <p class="曲"><span class="牌">好姐姐</span><span class="科">新增合</span>绿茵尽摘不留。且莫惜明年难茂。柔枝嫩叶。多应人采揪。轻舒手。罗裙宽褪腰肢瘦。低处相攀云鬓蔸。</p>
        
        <p class="曲"><span class="牌">香柳娘</span><span class="科">新增</span>想桃源洞口。想桃源洞口。刘郎在否。空教奴绣户轻寒透。一春事已休。一春梦已休。才子玉京游。淹淹不回首。别相将半周。别相将半周。封书未投。暗抛红豆。</p>
        
        <p class="曲"><span class="牌">尾声</span>归期约在春深后。夏日初临愿未酬。空使妆台人自忧。</p>
        
        <p class="白"><span class="科">旦</span>日色将午。且自归去罢。</p>
        
        <p class="落诗"><span class="科">旦</span>啼鴂惜余春。<br /><span class="科">丑</span>采桑多苦辛。<br /><span class="科">合</span>遍身绮罗者。<br />不是养蚕人。</p>
        
        <h2 id=ch8 class="chapter"><span class="出题">第八出　入院</span></h2>
        
        <p class="曲"><span class="牌">金珑璁</span><span class="科">占扮李翠翠上占</span>风流悲既往。铅华曾擅平康。徒老大。在空房。黄金散尽。教得歌舞成行。花坞外马蹄忙。</p>
        
        <p class="白">花月楼台近九衢。吹箫秦女绣罗襦。妆成每被秋娘妒。闲倚春风唱鹧鸪。老妾姓李。名翠翠。祖居汴京。是宣和教坊一个角妓。俺姐姐李师师。曾侍奉徽宗皇帝。常幸俺家。姐姐死后。留下老身。圣驾还都。随到此侨居。有个亲生女儿。唤做娟奴。年方二八。美貌无双。吹弹歌舞。风流蕴藉。所事皆会。还有两个丫头。从小儿买的。收拾起来。赶着我孩儿叫二姐三姐。常伏侍俺娘儿每。人面前一般抬举他。把些脂粉东涂西抹。也哄过江湖子弟。觅些钱钞。只是我孩儿年少。不会哄人这两日我出去了。家中没客。不免叫孩儿问他则个。大姐起来了不曾。<span class="科">小旦扮娟奴上</span></p>
        
        <p class="曲"><span class="牌">前腔</span><span class="科">旦</span>春风惊绣幌。柳梢初日横窗。扶晓镜。照红妆。青楼多薄幸。无奈游子颠狂。空只学野鸳鸯。</p>
        
        <p class="白">妈妈万福。<span class="科">占</span>孩儿。我两日吃酒忙。家中有客么。<span class="科">小旦</span>那里有个客。<span class="科">占</span>孩儿。我这样人家。全凭巧语花言。才哄得人东西。因你不晓这话。故此没有客。<span class="科">小旦</span>怎么的便好。<span class="科">占</span>我教你个法儿。只要梳妆干净。若有风流子弟过往。把个笑脸儿迎他。就请里面奉茶。待他坐定。一面吃茶攀话。一面着妹子每在里面调筝弄弦。他自然动兴。便肯拿钱出来整酒。动兴处说几句知心的话儿。帮衬他一帮衬。他道你知趣。自然住一两夜。去时须留下宿钱。若问你多少。你假意说鸨子有甚么尽处。任意多少罢。他若与得勾数。你便收下。若还少时。你将银子到我跟前幌一幌。做个脸儿。说我只爱钱。全没仁义。那人晓得。自然添上。只说你有他的心了。就使了钱。想着你还来。但凡有钱的。住得长远。便放些空与他也罢。若只一两次的主顾。狠死抓他一下。不要饶他。<span class="科">小旦</span>如今人都乖了。不肯使钱。<span class="科">占</span>只怕他乖而不来。那怕他来而使乖。且看门外有甚人来。<span class="科">丑</span>掇座常常醉。帮闲日日过。算来都为口。两脚受奔波。大妈拜揖。<span class="科">占</span>解官人。贵人一向不到我家。<span class="科">丑</span>便是。大姐有么。<span class="科">占</span>有。大姐来拜见官人。<span class="科">相见科丑</span>好个猱儿。<span class="科">占</span>呸。好不识羞。猱儿是你叫的。<span class="科">丑</span>北方人都叫大姐是猱儿。我怎么叫不得。<span class="科">占</span>也罢。说你惯嫖。你且解猱儿两个字。<span class="科">丑</span>猱是山中小兽。善能与虎猱痒。那虎因他猱得快活。伏地爬在虎头上。猱破顶骨。吃了脑髓。虎死尚然不知。比似你大姐。把俺子弟们猱死了多多少少。终是迷而不悟。<span class="科">占</span>可知道哩。<span class="科">丑</span>俺也问你。你是个鸨儿。要解鸨儿两个字。<span class="科">合</span>鸨儿是山中之鸟。有雌没雄。与百鸟交合。把来比俺们一般。<span class="科">丑</span>这等还要叫做蛇儿便好。<span class="科">占</span>怎么是蛇儿。<span class="科">丑</span>你不闻蛇与龟交。<span class="科">占</span>天杀的。到好话儿。<span class="科">小旦</span>你也只听得人说。那曾见蛇与龟交。<span class="科">丑</span>大姐想是偷的。不与人看见了。你看真武脚下那个蛇儿。把龟子缠死也不放哩。<span class="科">占</span>且莫取笑。今日光降。想必有好事作成俺家。<span class="科">丑</span>有个秀才。是山东王侍郎公子。特来请大姐。<span class="科">占</span>如此恰好。丫头快看茶。<span class="科">丑</span>待门前看一看。<span class="科">生上</span></p>
        
        <p class="曲"><span class="牌">似娘儿</span><span class="科">生</span>怀抱易悲凉。寻翠馆暂且徜徉。玉人家近天街上。门庭似水。笙歌竞沸。笑语生香。</p>
        
        <p class="白">解兄来了。有劳久待。<span class="科">丑</span>不敢不敢。大姐在里面专待。<span class="科">生与占小旦相见科生</span>久慕芳姿。幸得一睹。实惬素心。<span class="科">小旦</span>贵公子屈过寒门。不胜光宠。<span class="科">占</span>东道已完备了。快将酒来。<span class="科">生</span>待小生先奉妈妈一杯。<span class="科">递酒介</span></p>
        
        <p class="曲"><span class="牌">排歌</span><span class="科">生</span>好鸟调歌。残花雨香。秋千丽日门墙。可怜飞燕倚新妆。半卷朱帘春恨长。<span class="科">合</span>花源畔。玉洞傍。免教仙犬吠刘郎。琼楼启。翠幰张。不知何处是他乡。</p>
        
        <p class="白"><span class="科">占</span>老身回敬姐夫一杯。大姐唱个曲儿。<span class="科">丑</span>大姐通书博古。就说几个古人。比喻王相公。<span class="科">小旦</span>如此污耳了。</p>
        
        <p class="曲"><span class="牌">北寄生草</span><span class="科">小旦</span>河阳县栽花客。<span class="夹白"><span class="科">丑</span>是好一个潘安。<span class="科">小旦</span></span>锦官城题柱郎<span class="夹白"><span class="科">丑</span>好个相如。<span class="科">小旦</span></span>山公立志多豪放。张良举足分刘项。苏秦唾手为卿相。这相逢不似楚襄王。怕思归学了陶元亮。</p>
        
        <p class="白"><span class="科">生</span>起动起动。小生与大姐同饮一杯。</p>
        
        <p class="曲"><span class="牌">排歌</span><span class="科">生</span>薄扇回风。轻尘绕梁。凝云暗激清商。乐中歌曲断人肠。莺啭春林绣陌长。<span class="科">合</span>花源畔。玉洞傍。免教仙犬吠刘郎。琼楼启。翠幰张。不知何处是他乡。</p>
        
        <p class="白"><span class="科">占</span>敬解官人一杯。大姐舞一个儿。我也把古时几个美人比俺女儿。列位休要见笑。<span class="科">小旦舞介</span></p>
        
        <p class="曲"><span class="牌">北醉扶归</span><span class="科">占</span>獭髓添微绛。<span class="夹白"><span class="科">生</span>是像个邓夫人。</span>梅瓣贴宫妆。<span class="夹白"><span class="科">生</span>是像个寿阳公主。</span>檀屑餐来玉体香。<span class="夹白"><span class="科">生</span>绿珠也不及他。</span>行踹金莲上。<span class="夹白"><span class="科">生</span>正好比着潘妃。</span>谩说道临邛夜亡。<span class="夹白"><span class="科">生</span>好个文君。<span class="科">占</span></span>索把章台傍。</p>
        
        <p class="白"><span class="科">生</span>大姐到有柳氏之容。怕小生做不得韩翃。<span class="科">丑</span>起动起动。我也谢你一杯。</p>
        
        <p class="曲"><span class="牌">排歌</span><span class="科">丑</span>佩转鸾裾。钗低凤梁。终曲初破霓裳。煖丝无力自悠扬。转更郎当舞袖长。<span class="科">合</span>花源畔。玉洞傍。免教仙犬吠刘郎。琼楼启。翠幰张。不知何处是他乡。</p>
        
        <p class="白"><span class="科">占</span>老身也唱个曲儿。合席奉一杯。</p>
        
        <p class="曲"><span class="牌">前腔</span><span class="科">占</span>宝帐流苏。金铺洞房。枕屏双度鸳鸯。淡云轻雨拂高唐。兔走乌飞不觉长。<span class="科">合</span>花源畔。玉洞傍。免教仙犬吠刘郎。琼楼启。翠幰张。不知何处是他乡。</p>
        
        <p class="白"><span class="科">生</span>酒多了。<span class="科">丑</span>天色已晚。小子告回。明日再来看。<span class="科">生</span>请了。<span class="科">丑</span>我送王兄入房去了才回。<span class="科">生</span>篮舆相访可淹留。<span class="科">丑</span>南国佳人号莫愁。<span class="科">小旦</span>日暮酒阑人已散。任他明月下西楼。<span class="科">生丑先下占</span>大姐你来。我看这王姐夫是个富贵子弟。这样人到肯使一分好钱。你今夜陪他。与他个甜头儿。等他心上热了。起发他些东西。首饰衣服都是钱。<span class="科">小旦</span>怎么便好讨。<span class="科">占</span>你不要开口。只教妹子们洋洋的到他面前说。某人与大姐置衣服。某人又与大姐置首饰。他听了自然要与你。你还推不要。定不少了你的。这是个法儿。解官人去了。你进去睡罢。<span class="科">小旦</span>谨依母亲指教。<span class="科">占</span>待我关了门。<span class="科">净扮乞儿上</span>羞者不做。做者不羞。<span class="科">占</span>呀。这贫子。黄昏时候没处讨了。<span class="科">净</span>我不是讨的。<span class="科">占</span>你不是讨的。倒是请小娘儿的。<span class="科">净</span>也说不定。<span class="科">占</span>呸。癞虾麻想天鹅肉吃。<span class="科">净</span>妈妈。不瞒你说。我今日街坊上拾得一锭银子。我想起来。没福招他。不如请个大姐。歇了一夜。送与他罢。<span class="科">占</span>那有这样话。快走。<span class="科">净</span>且住。这妈儿不信我有银子。且将这一锭。把一条细绳结了中间。背在背上走。他必然看见银子叫我。妈妈。你真个不留我。<span class="科">占</span>不留你。<span class="科">净</span>不留我罢。且到别家去。<span class="科">做行介占</span>那乞儿转来转来。我本待不留你。看你后面好。留了你罢。<span class="科">净</span>可知道说你怎么不留我。我把银子与你。<span class="科">占</span>既如此。你住在外边。我与女儿商量。二姐出来。<span class="科">丑上占</span>你去打发那人。<span class="科">丑见净诨科见占介</span>不知娘教我把甚么打发他。<span class="科">占</span>要请你哩。<span class="科">丑做不肯介占打介</span>这不做家的贱人。我只要他银子便罢。管什么好歹。<span class="科">丑</span>既然如此。教他把破衣服脱在房门外。洗了浴。与他睡一夜。明日五更。打发他去。只不要人看见。<span class="科">占</span>也罢。那个人进来。<span class="科">丑见净哭介净</span>姐姐。你到与我好了。不要哭。明日去了。拾得银子再来。<span class="科">丑</span>呸。</p>
        
        <p class="曲"><span class="牌">梨花儿</span><span class="科">丑</span>银筝宝瑟番新调。教坊部内价名高。尀耐妈妈没分晓。<span class="夹白">嗏。</span>只要钱来不论好。</p>
        
        <p class="曲"><span class="牌">前腔</span><span class="夹白"><span class="科">净</span>你</span>有花不折空年少。有马不骑空自劳。有酒不醉常烦恼。<span class="夹白">嗏。</span>得欢笑处须欢笑。</p>
        
        <p class="曲"><span class="牌">前腔</span><span class="科">丑</span>得欢笑处须欢笑。料伊欢笑只今宵。来日依旧街前叫。<span class="夹白">嗏。</span>拚却今朝一醉饱。</p>
        
        <p class="曲"><span class="牌">前腔</span><span class="科">净</span>你花容柳貌甚妖娆。我牵云弄雨甚风骚。你罗衣不比我蓑衣好。<span class="夹白">嗏。</span>你娇讴歌不出我的莲花落。</p>
        
        <p class="落诗"><span class="科">丑</span>堪笑穷儿暴富。<br /><span class="科">净</span>有钱便是主顾。<br /><span class="科">占</span>不是长久夫妻。<br /><span class="科">净</span>也算春风一度。</p>
        
        <h2 id=ch9 class="chapter"><span class="出题">第九出　行刺</span></h2>
        
        <p class="白"><span class="科">末扮胡人上</span>曾记嫖姚破敌年。不乘胡马服腥膻。铁衣卧月关山梦。尤在祈连部落边。自家野宿是也。本是女真部落金国一个蒲里衍。先年投降耿元帅。收在张安国部下。那张国公见我膂力绝人。骑射精巧。解衣推食。结为心腹。只因受他厚恩。不忍背去。一向差我把守营门。今日唤我到幕府。不知有何说话。且在此伺候则个。<span class="科">净上</span></p>
        
        <p class="曲"><span class="牌">秋夜月</span><span class="科">净</span>胆气雄。叱诧山岳动。枉有英豪吞云梦。狂奴独把兵权弄。这怨愤满胸。这怨愤满胸。</p>
        
        <p class="白"><span class="科">净</span>野宿何在。<span class="科">末</span>覆恩主。有何使令。<span class="科">净</span>想我有万夫不当之勇。与耿元帅起兵。指望封侯列土。身经百战。方得这东平郡。朝廷拜他为节度使。我有功不赏。怏怏不乐。昨夜反说我怨望。要就军门挞我。此恨怎生干罢。待要寻个勇士。刺杀那厮。收了军马。投降金国。杀尽南朝。取富贵如反掌。只没个干事的人儿。<span class="科">末</span>小人受相公厚恩。常怀死报。既有此意。小人敢去杀他。<span class="科">净</span>如此却好。他每夜常到后园。独观天象。你黄昏时潜入园中。等他出来。一箭射死。吾之愿也。<span class="科">末</span>小人便去。</p>
        
        <p class="曲"><span class="牌">懒画眉</span><span class="科">净</span>甲兵十万在心胸。安肯俯首低眉田舍翁。敢歼后羿学逢蒙。取斗印无旋踵。自拥双旌出汉宫。</p>
        
        <p class="曲"><span class="牌">前腔</span><span class="科">末</span>路边戈甲正重重。<span class="夹白"><span class="科">净</span>你怎么去。<span class="科">末</span>我待到黄昏人静。入到园中。</span>行露潜依草蔓丛。听百花春隔景阳钟。手把乌号控。教他怨血空流杜宇红。</p>
        
        <p class="白"><span class="科">净</span>即忙打点便去。<span class="科">末</span>理会得。箭穿杨叶知无失。梦入槐根定不归。<span class="科">末下净</span>若得野宿干了此事。谢天谢地。今晚该到帅府发放军事。只索走一遭。<span class="科">行介</span>此间已是帅府。早已升堂。不免伺候。<span class="科">外扮耿京上</span></p>
        
        <p class="曲"><span class="牌">生查子</span><span class="科">外</span>铜虎锡殊勋。建节君恩重。匡辅久怀忧。但愿皇图巩。</p>
        
        <p class="诵"><span class="牌">浣溪沙</span><span class="科">外</span>甲帐牙旗拥道傍。雕戈镂铠昼生光。丹心一点答吾皇。　　青海东头沈羽箭。黑山西畔虏名王。归来麟阁姓名香。</p>
        
        <p class="白">自家蒙圣恩拜为节度之职。深愧无功。有辜天宠。精练人马。待秋高之后。复夺中原。誓死报国。今日无事。不免分付将校巡守营灶。将校何在。<span class="科">净应有外</span>监军在那里。<span class="科">净</span>也到了<span class="科">末</span>功盖三分国。名成八阵图。誓将清塞漠。系颈北单于。覆元帅。候钧旨。<span class="科">外</span>如今休兵息甲。方此暮夜。怕有奸细在境。张总管领左翼。城中巡视。辛监军率领右哨。城外把守。各要仔细。<span class="科">众应</span>得令。制胜不在敌。防微各有机。<span class="科">净末下外</span>不觉日色已暮。且到园亭占看天象。多少是好。呀。来到此间。只见夜色苍茫。星河灿烂。想已黄昏了。且喜三台帝座。俱有光彩。</p>
        
        <p class="曲"><span class="牌">懒画眉</span><span class="科">外</span>紫微佳气郁葱葱。<span class="夹白">牛女分野。怎么旄头星现。正在吴越帝都之地。</span>可怪牛女妖氛烛地红。<span class="夹白">呀。将星如何不在。只怕</span>晶光一夕陨隆中。<span class="夹白">搀枪星又明了。这是胡虏猖獗之兆。</span>又恐怕烽烟动。<span class="夹白">天下将治。五星聚于东井。</span>愿得开祥及早逢。</p>
        
        <p class="白"><span class="科">末暗上听介外</span>记得传说是箕星下相武丁。如今秦桧死了。汤思退执政。怎比那时。</p>
        
        <p class="曲"><span class="牌">前腔</span><span class="科">外</span>安得骑箕贤相佐殷宗。<span class="夹白">齐景公时。荧惑守心。发一善言。荧惑退舍。</span>转祻为祺羡景公。<span class="夹白">汉时陈仲弓荀季和父子。隐居不仕。德星出现。</span>哲人今在楚江东。<span class="夹白">唐太宗时岁君居心。宰相权德舆作颂以纪祥瑞。</span>争得见贤臣颂。<span class="夹白">群邪在朝。天下贤臣俱隐遁了。便如严子陵动得星象的。</span>只作湘江一钓翁。</p>
        
        <p class="白">呀。有贼有贼。<span class="科">末射介外倒介内鸣锣呐喊介净上</span></p>
        
        <p class="曲"><span class="牌">东瓯令</span><span class="夹白">他</span>苞桑懈祸机伏。百战雄图归箭镞。邯郸富贵今何许。炊黍早先熟。<span class="科">合</span>军门如堵弛房箙。左袒尽归属。</p>
        
        <p class="曲"><span class="牌">前腔</span><span class="科">末</span>看输赢势几终局。未策云台先鬼录。螗蜋贾却鸣蜩勇。黄雀已相逐。<span class="科">合</span>军门如堵弛房箙。左袒尽归属。</p>
        
        <p class="白"><span class="科">净</span>野宿。分付三军。把帅府围住。放火烧了。各城门不许放辛监军进城。<span class="科">内应介</span>告元帅。东门报来。辛监军单马望东走了。<span class="科">净</span>也罢。野宿。教军士找过首级。放起火来。<span class="科">末</span>小将理会得。</p>
        
        <p class="落诗">一箭穿杨事已成。<br />空教汗马立功名。<br />从今十万横行卒。<br />血染沙场草不青。</p>
        
        <h2 id=ch10 class="chapter"><span class="出题">第十出　祝寿</span></h2>
        
        <p class="曲"><span class="牌">夜行船</span><span class="科">占旦小旦同上占</span>乳燕初飞华屋逈。花事罢尚有残莺。<span class="科">小旦</span>蕙叶翻风。槐阴匝地。<span class="科">合</span>帘幕昼长人静。</p>
        
        <p class="诵"><span class="牌">柳梢春</span><span class="科">占</span>似日中霜。似风前雪。似雨余云。<span class="科">小旦</span>薄比飞花。荡如柳絮。煞也无情。　　<span class="科">占</span>西湖南陌东城。任管定年年送春。<span class="科">小旦</span>薄幸东风。薄情游子。薄命佳人。母亲万福。</p>
        
        <p class="白"><span class="科">占</span>孩儿。王姐夫连日如何。<span class="科">小旦</span>昨日与了我十两金子。又定二十套衣服。只教我烧个香疤儿。<span class="科">占</span>我儿。这香烧刺字是个苦肉计。且早哩。此人只有千来两银子。不消几时。哄了它的。撚他去罢。前日解官人又说。这城中昝喜员外说请你。先送了一十两银子来。且看此人是个大财主。与他烧个儿。起一主大钱。也不见得。<span class="科">小旦</span>这里怎么回它。<span class="科">占</span>你说等去时与你烧。我儿。如今再设个法儿起它。<span class="科">小旦</span>怎么说。<span class="科">占</span>要与我做生日。<span class="科">小旦</span>怕它不信。<span class="科">占</span>你两口儿坐者。教四儿来说。淮上张官人送一百两银子来。替妈妈做生日。教大姐不要留人。等它要做。你说就拿银子出来。今日先做了。好打发那人去。<span class="科">小旦</span>此计却好。<span class="科">占</span>四姐那里。</p>
        
        <p class="曲"><span class="牌">双劝酒</span><span class="科">净</span>烟花户庭。风尘心性。张郎不成。李郎不应。十人见我九人憎。羞杀我一貌倾城。</p>
        
        <p class="白"><span class="科">净</span>妈妈大姐。叫我甚的。<span class="科">占</span>我要王姐夫做生日。<span class="科">净</span>我来了一个月。看妈妈做三遭生日了。怎的又做。<span class="科">占</span>这奴才。你窠子人家来的。不知我每的勾当。你只依我。<span class="科">净诨介占小旦说介</span>正是计就月中擒玉兔。谋成日里捉金乌。<span class="科">占小旦下净</span>王姐夫。出来耍子则个。</p>
        
        <p class="曲"><span class="牌">夜行船</span><span class="科">生</span>梦揽乡魂常不定。红合外小妇调筝。宿酒醒人。残花惊眼。底是沈郎多病。</p>
        
        <p class="白"><span class="科">生</span>大姐。你在此则甚。<span class="科">小旦</span>耍子。<span class="科">生</span>要你烧个香疤儿。今日烧了罢。<span class="科">小旦</span>不要慌。等你临去着。<span class="科">净</span>不钻不透。不说不知。你两个好快活。我有桩事儿报你。淮上张官人送一百两银子来。与妈妈做生日。教姐姐不要留人。<span class="科">小旦</span>怕没有这话。<span class="科">净</span>这人见在前面。<span class="科">小旦</span>四姐。回了他妈妈又恼。不回他有王姐夫在这里。怎么好。<span class="科">净</span>只教王姐夫自做了。回他罢。<span class="科">生</span>这个不妨。小生取二百两银子与大姐。今日便做了。<span class="科">小旦</span>如此极好。四姐整酒。请妈妈来。<span class="科">净</span>妈妈有请。</p>
        
        <p class="曲"><span class="牌">海棠春</span><span class="科">占</span>帘外忽传声。倒屣忙来应。</p>
        
        <p class="白">姐夫姐姐。请老身有何话说。<span class="科">生取银送介</span>闻知妈妈诞日。聊备薄礼。庆贺则个。<span class="科">占</span>生受生受。<span class="科">生将酒送介</span></p>
        
        <p class="曲"><span class="牌">锦堂月</span><span class="科">生</span>舞架红英。翻阶翠葆。修篁数枝相映。小靥圆荷。池塘乍弄初晴。花煖春驻瑶桐。菜暗昼长金井。<span class="科">合</span>延丽景。但歌彻南飞。共酬佳兴。</p>
        
        <p class="曲"><span class="牌">前腔</span><span class="科">小旦</span>堪并。岱岳峥嵘。骈来五福。遐龄已见川增。萼绿飞琼。相将驻颜同永。蓬壶上鹤算齐翻。绣幌内鸾篦初整。<span class="科">合</span>延丽景。但歌彻南飞。共酬佳兴。</p>
        
        <p class="曲"><span class="牌">前腔</span><span class="科">净</span>懽庆。金屋娉婷。红颜嫚笑。芳妍可妒双成。青鬓流年。花满玉台明镜。舞霓裳时度云和。歌宝扇重寻月影。<span class="科">合</span>延丽景。但歌彻南飞。共酬佳兴。</p>
        
        <p class="曲"><span class="牌">前腔</span><span class="科">占</span>思省。花月一生。歌台舞榭。犹忆少年驰骋。暮去朝来。真如覆尘难凭。青阴重巫峡春归。黄叶惨浔阳秋冷。<span class="科">合</span>延丽景。但歌彻南飞。共酬佳兴。</p>
        
        <p class="曲"><span class="牌">醉翁子</span><span class="科">生</span>忻逢。只淑女芳年鼎盛。且莫惜黄金。更羞囊罄。<span class="科">小旦</span>毕竟。誓白首同归。比翼鹣鹣效此生。<span class="科">合</span>拚酩酊。算此乐人间。不减登瀛。<span class="科">净</span>须听。论衣紫腰金有命。信闲处光阴。隙驹难定。<span class="科">占</span>那更。怕坚闭愁城。攻破时教仗酒兵。<span class="科">合</span>拚酩酊。算此乐人间。不减登瀛。</p>
        
        <p class="曲"><span class="牌">侥侥令</span><span class="科">生</span>簷牙斜日暝。<span class="科">小旦</span>帘额晚风轻。<span class="科">合</span>看湖上好风一带青来逈。新月上山城。天际明。</p>
        
        <p class="曲"><span class="牌">前腔</span><span class="科">净</span>莲花红烛影。<span class="科">占</span>铁拨紫槽声。<span class="科">合</span>一任履舃交争竞。香雾转冥冥。云锦屏。</p>
        
        <p class="曲"><span class="牌">余文</span><span class="犯牌">十二时</span>王侯甲第多钟鼎。念此日风流还胜。但只恐素发盈盈老此生。</p>
        
        <p class="落诗">锦屏香煖护鸣筝。<br />不惜千回醉复醒。<br />人定月明池水上。<br />轻罗小扇扑流萤。</p>
        
        <h2 id=ch11 class="chapter"><span class="出题">第十一出　报信</span></h2>
        
        <p class="曲"><span class="牌">唐多令</span><span class="科">旦丑上旦</span>游子久忘归。伤心泣蕙帏。<span class="科">丑</span>远书无雁到天涯。尽日阑干独倚。情默默。意凄凄。</p>
        
        <p class="诵"><span class="牌">谒金门</span><span class="科">旦</span>眉黛浅。只为病多妆嬾。<span class="科">丑</span>寂寞镜台尘雾满。额花余半靥。　　<span class="科">旦</span>闻道长安天远。幽梦曾寻几遍。<span class="科">丑</span>纨素欲裁明月扇。玉纤和泪翦。</p>
        
        <p class="白"><span class="科">旦</span>春英。官人出去。又是经年。怎么不见个书信回来。<span class="科">丑</span>路途迢递。人事差池。以此不能将寄。<span class="科">旦</span>恐功名不遂。留滞京华。干戈扰攘。田园荒芜。如之奈何。<span class="科">丑</span>官人去了。终有归时。目下干戈。久当平定。小姐且省愁烦。<span class="科">旦</span>只教我终日悬悬而望。怎生是好。</p>
        
        <p class="曲"><span class="牌">桂枝香</span><span class="科">旦</span>含情凝睇。天涯无际。心惊黄鸟双翰。月断碧云千里。花时又阑。花时又阑。恐有一襟红泪。愁来难寄。暗沾衣。懊恨清淮水。东流去不回。</p>
        
        <p class="曲"><span class="牌">前腔</span><span class="科">丑</span>香枯兰佩。光沈钿翠。庭花夜合慵看。砌草忘忧空对。湘江正深。湘江正深。迢迢烟水。无凭缄鲤。杳难期。不信衡阳雁。春来亦解回。</p>
        
        <p class="白">小姐。你这几日。铅华尽洗。笔砚慵亲。只怕成病了。</p>
        
        <p class="曲"><span class="牌">醉扶归</span><span class="科">旦</span>恨崔徽常把青鸾委。笑文君空有彩毫题。本图他驷马耀门楣。反落得网户蟏蛸起。丈夫便为龙一跃奋天池。忍将我比目双鱼弃。</p>
        
        <p class="曲"><span class="牌">前腔</span><span class="科">丑</span>玉钗闲尘土孤凤翳。罗襦暗泪点绣鸳欹。画梁间羞睹燕双栖。荷花内怕有花同蔕。<span class="夹白">官人。</span>想渔舟误被武陵迷。把箫声竟向秦楼废。<span class="科">外上报介</span></p>
        
        <p class="曲"><span class="牌">不是路</span><span class="科">外</span>心急行迟。两足龙钟怯路岐。重门闭。<span class="夹白">呀。可怜可怜。</span>京华游子未言归。<span class="科">外叩门介旦</span>自生疑。忽惊小犬迎人吠。恐有泥金报喜知。<span class="夹白">春英。我与你门前一看。<span class="科">见外介</span>呀。元来春英父亲秦禄。你如何这等慌张。<span class="科">外</span>老夫人使小人来报小姐。</span>忙传意。一朝祻起萧墙里。疾当回避。</p>
        
        <p class="曲"><span class="牌">前腔</span><span class="科">旦</span>听说魂飞。鼠顾狼奔是怎的。<span class="夹白"><span class="科">外</span>小姐不知。张安国谋杀耿元帅。投了金邦。掳掠山东。将到巨野了。</span>胡尘起。中原血战已纷披。<span class="科">丑</span>拥旌旗。渔阳鼙鼓喧天地。及早藏形远祸机。<span class="科">旦悲介</span>空挥泪。萍踪梗迹将安寄。此生何济。</p>
        
        <p class="白"><span class="科">外</span>这城外大野湖边。蚕尾山中。可以避兵。小姐即忙收拾便行。小人也去寻个别远逃生去了。将军不下马。各自奔前程。<span class="科">下旦</span>春英。这家计都管不得了。只取些金珠在身。与你去罢。</p>
        
        <p class="曲"><span class="牌">木丫叉</span><span class="科">旦</span>鼎沸山河。瓜分邑里。一霎时把太虚蒙翳。九阳厄运。上帝心厌祸黔黎。是处见征旗。满四郊密匝匝几多烽燧。国破家亡徒自苦。何地鹪鹩得暂栖。空教人啼做杜鹃。孤怯怯生死难期。</p>
        
        <p class="曲"><span class="牌">么篇</span><span class="科">丑</span>汹汹吞鲸。纷纷鬭蚁奈飘零荡絮东西。触景更成悲。徒有金屏绣幌。怎免得茂林荒隧。为问干戈清偃。知何日再得旋归。</p>
        
        <p class="曲"><span class="牌">余文</span>长天暮。红轮坠。寻枝乌鹊尽南飞。豺虎纵横道路危。</p>
        
        <p class="落诗">胡兵一动朔方尘。<br />蓬梗何年是住身。<br />明日与君沧海上。<br />相逢俱作异乡人。</p>
        
        <h2 id=ch12 class="chapter"><span class="出题">第十二出　赏花</span></h2>
        
        <p class="白"><span class="科">末上</span>几树垂杨隐画桥。西湖湖水不通潮。煖风薰得游人醉。多少黄金向此销。自家王便是也。俺相公与李大姐今日游赏。使小人到西湖上治酒。来到此间。真个好景致。但见宝鉴无尘。画屏施采。重重金碧。楼阁丽层霄。隐隐丹青。峰峦浮玉气。迤迤逦逦。高高下下。一带千雉金城。远远近近。盘盘旋旋。几座双珠宝塔。天竺寺。灵隐寺。净慈寺。玛瑙寺。昭庆寺。灵芝寺。依依约约。一声钟磬坐来闻。二高峰。月桂峰。虎林峰。飞来峰。紫云峰。天竺峰。崔崔嵬嵬。千古兴亡看不足。六桥柳岸。咿咿哑哑。摇落树梢新月。时度鱼榔。九里松蹊。摐摐丁丁。敲残坞内斜阳。忽传樵斧。山缺处。氤氤氲氲。或聚或散的云峰。水穷时。络络绎绎。或密或疎的林薮。葳葳蕤蕤。婷婷袅袅。芙蕖映水。幻出镜里青娥。轻轻盈盈。三三两两。鸥鹭眠沙。攒就机中素羽。王孙公子。齐齐整整。紫骝赤拨。无非玉辔金鞍。舞妓歌姬。妖妖娆娆。雀舫龙舟。总是银筝象板。管弦丝竹。嘈嘈杂杂。不断的春夏秋冬。商旅衣冠。往往来来。那知他燕陈楚赵。正是擅将山水胜。磨尽古今人。呀。酒舡在此。不免叫梢子起来打点伺候。梢子哥上来。<span class="科">净应</span>来了。来了。</p>
        
        <p class="曲"><span class="牌">吴歌儿</span><span class="科">净</span>南高峰相对北高峰。十里荷花九里红。水面金鱼无尽数。不如湖上做梢公。</p>
        
        <p class="曲"><span class="牌">又</span>湖上花船日日来。黄金散尽不曾回。多少人家倾废去。只有梢公不走开。</p>
        
        <p class="白"><span class="科">见诨介</span>大哥。酒已端正了。怎么相公不到。<span class="科">末</span>只在城门外便就来了。</p>
        
        <p class="曲"><span class="牌">紫苏丸</span><span class="科">生</span>柳阴旭日光映。舣兰舟管弦声竞。<span class="科">小旦</span>试歌桃叶问卿卿。共展登临兴。</p>
        
        <p class="诵"><span class="牌">乌夜啼</span><span class="科">生</span>水漫江洲新绿。云开罨嶂微青。<span class="科">小旦</span>残花不见成阴后。鶗鴂寂无声。　　<span class="科">占</span>笑傲坡仙一梦。风流杜牧三生。<span class="科">小旦</span>西湖依旧人中景。来去竟难凭。</p>
        
        <p class="白"><span class="科">生</span>王便。酒船整齐不曾。<span class="科">末</span>完备在此。请官人大姐上舡。<span class="科">上船介</span></p>
        
        <p class="曲"><span class="牌">甘州歌</span><span class="科">生</span>东南胜景。控武林都会。亘古名城。琼田玉界。隐约碧澄千顷。云连竺寺三天境。路转松涛九里声。<span class="科">合</span>浮尘断。宿雨晴。兰皋蘅渚杳然青。红芳尽。绿阴荣。动人香艳一枝明。</p>
        
        <p class="曲"><span class="牌">前腔</span><span class="科">小旦</span>烟霞最上层。又飞来何处。峭峰高并。楼台钟磬。天风引落南屏游人尚识呼猿洞。鸣鸟空依放鹤亭。<span class="科">合</span>丘樊绕。萝薜萦。短簷茅屋酒旗青。金丸小。罗袂轻。雕鞍玉勒照花明。</p>
        
        <p class="曲"><span class="牌">前腔</span><span class="科">末</span>重湖入望平。似西施眉黛。倒涵山影。六桥陈迹。犹传白傅高情。逋仙屿中梅已老。苏小堤边柳自生。<span class="科">合</span>菱歌起。渔唱停。片鸥飞破水痕青。红衣袅。翠盖擎。隔花人语绮罗明。</p>
        
        <p class="曲"><span class="牌">前腔</span><span class="科">净</span>楼船载酒行。骤鸳鸯惊起。双飞明镜。朝云何处。空怜草宿寒坰。石边欲觅三生话。阁上谁题四照名。<span class="科">合</span>吴宫潴。越榭倾。霸图零落暮山青。钗金冷。麈玉横。唾花香渍舞衫明。</p>
        
        <p class="曲"><span class="牌">尾声</span>惜芳辰。耽余景。西陵先有月华生。好向津头问去程。</p>
        
        <p class="白"><span class="科">小旦</span>相公。早些回家。明日和你癸灵庙烧香去也。<span class="科">生</span>王便。快收拾回去。</p>
        
        <p class="落诗"><span class="科">生</span>柳底花阴压路尘。<br /><span class="科">小旦</span>一回游赏一回新。<br /><span class="科">合</span>不知买尽长安笑。<br />活得苍生几户贫。</p>
        
        <h2 id=ch13 class="chapter"><span class="出题">第十三出　设誓</span></h2>
        
        <p class="白"><span class="科">外扮庙令吕公上</span>昼夜潮声拍岸沙。门前古木舞神鸦。癸灵岁岁专祈报。烟火钱塘十万家。老汉是这钱塘江口。癸灵神王庙中。一个庙令。俺这癸灵爷爷。灵异无比。临安一郡人民。无不钦奉。老汉在此焚修。托赖神庇。尽可度日。算这钱财也不虚丁神贶。只是常行方便。济人利物。正是莫将容易得。便作等闲看。早上怕有人来拈香问卜。不免开门伺候。呀。早有一簇人来了。</p>
        
        <p class="曲"><span class="牌">少年游</span><span class="科">生</span>朱甍画栋。雕墙峻宇。江树应参差。<span class="科">小旦</span>誓海盟山。金钗钿合。相同语恩私。</p>
        
        <p class="白"><span class="科">末</span>此间已是癸灵庙了。请官人大姐下马。<span class="科">生小旦见外科外</span>大姐久不到俺庙中了。这位是谁。<span class="科">小旦</span>是巨野王公子。<span class="科">外</span>好好。想必到此烧香。<span class="科">生</span>正是。小生因蒙大姐相爱。在此一年余了。与俺有婚姻之约。来对神歃血为盟。<span class="科">外</span>是。大姐。这相公是个读书君子。你不要往常这等哄他。<span class="科">小旦目视外介</span>吕公休取笑。我只遭真要嫁他。<span class="科">外</span>如此。怎么通情旨。<span class="科">生</span>小生有一玉玦。是俺荆妻临别所赠。相期决意早归。只因大姐留住。约为婚姻。如今将此玉玦。系于癸灵大王佩刀鞘之上。与大姐同效于飞。取归见俺荆妻。亦显小生一点诚心。<span class="科">外收玉玦系神上介</span>待老汉通情旨。然后说誓。</p>
        
        <p class="曲"><span class="牌">急板令</span><span class="科">外</span>仰苍天照临罔私。布忱悃神明鉴兹。望云軿降此。<span class="夹白">巨野秀才王商。东京信女李娟奴。同寓临安。他两个</span>瑚琏青衿。粉泽红儿。洒酒刑牲。特荐瑶卮。<span class="科">合</span>申盟约歃血丛祠。如在上。俨来斯。</p>
        
        <p class="白"><span class="科">生</span>大姐。你先说誓。<span class="科">小旦说誓介</span></p>
        
        <p class="曲"><span class="牌">前腔</span><span class="科">小旦</span>念妾身蒲质柳姿。羞自逞残膏弃脂。愿婚姻迨时。愿婚姻迨时。萝茑青春。早附松枝。绣幕红窗。绝胜牵丝。<span class="夹白"><span class="科">生</span>王便。取歃血盘来。<span class="科">末</span>在此了。<span class="科">小旦歃血介</span>妾身若负王商。有如此血。<span class="科">合</span></span>申盟约歃血丛祠。如在上。俨来斯。</p>
        
        <p class="曲"><span class="牌">前腔</span><span class="科">生</span>彼姝子颜如务施。久缱绻曾无怨咨。心中自思。<span class="夹白"><span class="科">小旦</span>只怕老母多索聘财。<span class="科">生</span>阻隔好事</span>。三斛明珠。肯恤高赀。<span class="夹白"><span class="科">小旦</span>神圣在。不可心变。</span>。江汉朝宗。百折东之。<span class="夹白"><span class="科">生歃血介</span>小生若负娟奴。有如此血。<span class="科">合</span></span>申盟约歃血丛祠。如在上。俨来斯。</p>
        
        <p class="白"><span class="科">末</span>小人也烧一炷香。</p>
        
        <p class="曲"><span class="牌">前腔</span><span class="科">末</span>我东人虹蜺吐辞。瑞世宝甘泉紫芝。<span class="夹白">望大圣佑我东人。去邪归正。</span>倘刻意师资。谈笑风云。鸿渐台司。莫谓青蝇。使白璧瑕疵。<span class="科">合</span>申盟约歃血丛祠。如在上。俨来斯。</p>
        
        <p class="白"><span class="科">生</span>大姐。小生就要过江。看一朋友。明日回来。<span class="科">小旦</span>官人。你去便回。<span class="科">生</span>与子意相亲。<span class="科">小旦</span>精诚格鬼神。<span class="科">外末</span>要知山下路。试问过来人。<span class="科">外小旦下生</span>王便。快唤江上渡船来。<span class="科">末</span>小人久有一言。禀复官人。因李大姐在旁。不曾敢说。<span class="科">生</span>你且说来。<span class="科">末</span>官人才称倚马。志欲攀龙。业累万金。貂传五世。奈捐弃家室。迷恋烟花。京华纵好。孰若故乡。脂粉空妍。终非结发。负大娘子伉俪之义。玷老相公清白之风。官人可以三思。莫教大错。<span class="科">生</span>你不知我心中之事。不要胡说。<span class="科">末</span>官人听禀。</p>
        
        <p class="曲"><span class="牌">人月圆</span><span class="科">末</span>鸿鹄志。久戢冲霄翅。<span class="夹白">那娼妓呵。</span>花柳心情浑似纸。<span class="夹白">如今官人还有银子。他这等奉承。</span>黄金散尽相轻视。<span class="夹白"><span class="科">生</span>他不哄我。待我再试看。<span class="科">末</span></span>百丈渊泉难历试。从今去。须防钩饵请自深思。<span class="科">生怒介</span></p>
        
        <p class="曲"><span class="牌">前腔</span>休纵肆。仓卒心携贰。簧口无端生棘刺。<span class="夹白"><span class="科">末</span>小人怕官人被这泼贱。误了功名大事。<span class="科">生</span></span>胸中礼乐三千字。蛟龙涸辙时不至。从今去。好缄喉舌。且自深思。</p>
        
        <p class="白"><span class="科">末</span>官人不肯去。小人先回去了。<span class="科">生怒打末介</span>这奴才好生无礼。不用你了。快去快去。<span class="科">打末倒介</span>势败奴欺主。身衰鬼弄人。<span class="科">下末醒介</span>官人。你好不三思。如今不肯去。只怕要去去不得。那时进退无门。今日不听忠言。将我赶逐了。我想起来。昔日陶侃之仆。常遭主公捶挞。有人劝他逃去。答曰。吾主多才。不忍弃也。我官人有陶侃之才。不能立志。也没用处。怎忍见他流落。不如且走他州外郡。再作区处。罢罢。</p>
        
        <p class="落诗">曲突无功最可怜。<br />焦头受赏已徒然。<br />分明指与平川路。<br />错把忠言当恶言。</p>
        
        <h2 id=ch14 class="chapter"><span class="出题">第十四出　掳掠</span></h2>
        
        <p class="曲"><span class="牌">菊花新</span><span class="科">净上</span>长驱胡骑翦提封。谁夺龙沙斩将功。剑戟倚崆峒。始信王侯无种。</p>
        
        <p class="白">万户伤心生野烟。中原黎庶逐腥膻。为看汶水汤汤去。尽是胡儿饮马泉。张安国。只因杀了耿京。投顺金邦。拜为兵马都统。着俺领十万铁骑。收复山东。掳掠子女金帛无算。今日已到巨野了。且打破城池。搜索一番。将士何在。<span class="科">外众上</span>城郭逃亡后。山河血战余。<span class="科">净</span>点起兵马。整搠器械。但不投降的。尽皆杀了。<span class="科">众</span>领将命。</p>
        
        <p class="曲"><span class="牌">红绣鞋</span><span class="科">净</span>纷纷铁骑如龙。如龙。英英羽斾随风。随风。驱俴驷。整车攻。金甲耀。宝刀雄。<span class="科">合</span>看席卷。奏肤功。看席卷。奏肤功。</p>
        
        <p class="曲"><span class="牌">前腔</span><span class="科">外</span>军声雷动轰轰。轰轰。妖氛雾起蒙蒙。蒙蒙。昏岱岳。撼东蒙。倾上郡。破崇墉。<span class="科">合</span>看席卷。奏肤功。看席卷。奏肤功。</p>
        
        <p class="曲"><span class="牌">缕缕金</span><span class="科">旦丑</span>行匿影。步潜踪。捧头如畏鼠。怕人逢。四野豺狼满。干戈冗冗。<span class="科">内鸣锣鼓旦丑慌介</span>看兵连祸结正无穷。浮生已如梦。</p>
        
        <p class="白"><span class="科">旦</span>春英。你看杀声振地。金鼓喧天。人民逃窜。无处逃生。我和你那里安身。<span class="科">丑</span>小姐。蚕尾山去不远。趱行前去。<span class="科">旦</span>后边军马来得近了。怎么好。<span class="科">丑</span>且向茂草丛中躲过他。<span class="科">旦丑</span>正是宁为太平犬。莫作乱离人。<span class="科">并下</span></p>
        
        <p class="曲"><span class="牌">红绣鞋</span><span class="科">众</span>辉辉列戟长𫓩。长𫓩。林林聚刃铦锋。铦锋。奔骇鹿。起惊鸿。人贯搠。鸟伤弓。<span class="科">合</span>看聚落。尽成空。看聚落。尽成空。</p>
        
        <p class="白"><span class="科">众</span>前面湖边蚕尾山中多有避难的。且杀向山边去。<span class="科">净众下介</span></p>
        
        <p class="曲"><span class="牌">缕缕金</span><span class="科">旦丑</span>荒草径。蒺藜丛。免身锋镝下。苦匆匆。<span class="夹白"><span class="科">内鸣锣介丑</span>小姐不好。蚕尾山中都是军马了。<span class="科">旦悲介</span>怎么好。</span>蚕尾苍山逈。旌麾先拥。看兵连祸结正无穷。浮生已如梦。</p>
        
        <p class="白"><span class="科">旦丑欲下众赶介</span>拿住拿住。</p>
        
        <p class="曲"><span class="牌">红绣鞋</span><span class="科">众</span>灵鼍奏鼓逢逢。逢逢。吞鲸舞浪汹汹。汹汹。屯委烧。堠连烽。追赤电。映流虹。看聚落。尽成空。看聚落。尽成空。</p>
        
        <p class="白">拿过来。你是那里。<span class="科">旦</span>妾身巨野百姓。<span class="科">净</span>那里去。从实说来。</p>
        
        <p class="曲"><span class="牌">马蹄花</span><span class="科">旦</span>云扰山东。刘项持兵鹿未穷。<span class="夹白"><span class="科">净</span>你是何等人家。<span class="科">旦</span></span>念我家如坠甑。命比游鱼。迹类飘风。<span class="夹白"><span class="科">净</span>看你是个宦家女子。不如随我享此富贵。饶你性命。<span class="科">旦</span></span>不辞血染会稽锋。肯将名污高堂梦。<span class="夹白"><span class="科">净</span>见你一貌如花。未忍加害。不要执迷。<span class="科">旦</span></span>将军且休猜逐水浮花。也须知傲雪贞松。</p>
        
        <p class="白"><span class="科">净</span>那小妇人怎的说。</p>
        
        <p class="曲"><span class="牌">前腔</span><span class="科">丑</span>毒雾漫空。故国荆扉一梦中。<span class="夹白"><span class="科">净</span>你是他甚么人。<span class="科">丑</span></span>念我身当衣绿。<span class="夹白"><span class="科">净</span>元来是个婢子。<span class="科">丑</span></span>手执流黄。<span class="夹白"><span class="科">净</span>你会织作。一发从我罢。<span class="科">丑</span></span>心愧啼红。<span class="夹白"><span class="科">净</span>你若不肯。就杀了。<span class="科">丑</span></span>就刑融女可全忠。<span class="夹白"><span class="科">净</span>到此不怕你走上天去。<span class="科">丑</span></span>突围荀灌非无勇。<span class="夹白"><span class="科">净</span>这等丑貌。又不肯从。不要杀他。赶了去罢。<span class="科">丑</span>将军。妾身有主母在此。</span>愿俱亡不负倾葵。肯偷生去学飞蓬。</p>
        
        <p class="白"><span class="科">净</span>把这两个妇人押去俘囚女子中监禁了。我事稍定。慢慢问他。<span class="科">众应介</span></p>
        
        <p class="落诗"><span class="科">净</span>玉关门外见明妃。<br /><span class="科">外</span>憔悴红颜逐马蹄。<br /><span class="科">旦</span>应有孤魂悲塞月。<br /><span class="科">丑</span>家山牢落战尘西</p>
        
        <h2 id=ch15 class="chapter"><span class="出题">第十五出　定计</span></h2>
        
        <p class="曲"><span class="牌">粉蝶儿</span><span class="科">占小旦同上占</span>烁日炎威。懵腾酒醒人倦。正榴花映日初然。<span class="科">小旦</span>结新盟。渝旧好。似夏云多变。<span class="科">合</span>这门庭迎送。真如邮传。</p>
        
        <p class="白"><span class="科">占</span>心情无定在。笑语暂相亲。<span class="科">小旦</span>番讶梁间燕。偏依旧主人。<span class="科">见介占</span>大姐。王秀才如何。<span class="科">小旦</span>又有二百两银子在此。<span class="科">与占收介占</span>他还有么。<span class="科">小旦</span>前日见我与说誓归来。连箱子都与我了。他怕也没了。<span class="科">占</span>既没了。撚他去罢。<span class="科">小旦</span>妈妈且放从容。<span class="科">占</span>我知道你与他好。你是我亲生的。还任你些性儿。若是讨的。容他不得。昝员外送了几次银子。今日王秀才出去。俺已着人与解官人说了。他两个一定来也。</p>
        
        <p class="曲"><span class="牌">麻婆子</span><span class="科">净</span>有钱有钱人争羡。猗顿与我使半年。有才有才人争羡。曹植见我走一边。<span class="科">丑</span>天生我好心偏。囊空不贮一文钱。腹中墨水无半点。<span class="科">合见笑介</span>和你富贵贤愚总妄言。</p>
        
        <p class="白"><span class="科">净</span>解兄。李大妈请俺和你。不知如何。这里是他家。你叫一声。<span class="科">丑叫介占小旦见介净</span>重劳相招。有何见谕。<span class="科">占</span>员外不要性急。老身因王秀才不肯离俺大姐。定个金蝉脱壳之计。在武林门外税下一所空房。央俺一个亲的伍大姐住下了。今晚教王秀才与大姐去看姨娘。两口儿那里宿了。老身在此。把家火搬开。明日到那里。使王秀才先回。员外来接了俺娘儿与伍大姐去。那王秀才两头走空。必然回也。<span class="科">净</span>好计好计。只怕日后也这等弄我。<span class="科">占</span>员外说那里话。人有不同。休要取笑。<span class="科">净</span>既如此。我们且去。<span class="科">占</span>略具小酌在荷亭上。员外不弃少坐。<span class="科">净</span>不必了。<span class="科">丑</span>员外不可辜他好意。<span class="科">净</span>也罢。看一看。果然好荷花。将洒来。<span class="科">小旦递酒介</span></p>
        
        <p class="曲"><span class="牌">山花子</span><span class="科">净</span>若耶溪上春风面。倾城一笑嫣然。水沈微霓裳乍搴。江妃罗袜蹁跹。<span class="科">合</span>比名花青娥少年。千钟美酒供笑喧。红颜萎谢空自怜。不信天台别有神仙。</p>
        
        <p class="曲"><span class="牌">前腔</span><span class="科">丑</span>六郎玉貌悲游辇。亭亭翠盖田田。走骊珠圆明露旋。鲛人夜泣重渊。<span class="科">合</span>比名花青蛾少年。千钟美酒供笑喧。红颜萎谢空自怜。不信天台别有神仙。</p>
        
        <p class="曲"><span class="牌">前腔</span><span class="科">小旦</span>风回沼边。忽度桃花扇。冷香飞上诗篇。翦黄金葳蕤鬭。妍玉奴徐步阶前。<span class="科">合</span>比名花青娥少年。千钟美酒供笑喧。红颜萎谢空自怜。不信天台别有神仙。</p>
        
        <p class="曲"><span class="牌">前腔</span><span class="科">占</span>宸游画旃。太液新妆遍。宫衣巧妒双鸳。反魂香谁留可怜。还看解语婵娟。比名花青娥少年。千钟美酒供笑喧。红颜萎谢空自怜。不信天台别有神仙。</p>
        
        <p class="白"><span class="科">净</span>天热。不须酒了。我且去到武林门相接。<span class="科">占</span>不可失约。<span class="科">净</span>一定一定。小宴追陪散。<span class="科">丑</span>平桥步月回。<span class="科">占小旦</span>来朝申密约。花下有残杯。<span class="科">净丑先下占</span>大姐。王姐夫将回了。你今夜与他到武林门去。决不可误。<span class="科">小旦</span>我晓得了。<span class="科">占</span>将新变故。重富轻贫。<span class="科">占下介</span></p>
        
        <p class="曲"><span class="牌">粉蝶儿</span><span class="科">生</span>满目黄埃。长天火云如炼。怪烛龙尚自加鞭。就清凉还试展玉人纨扇。水亭中花色何如娇面。</p>
        
        <p class="白">方才城外饮酒回来。不觉天色晚了。呀。大姐。这等热天。你每日铅粉全抛。今日为何浓妆不解。怕有人来望你。<span class="科">小旦怒介</span>我一意与君。盟言在耳。岂可轻发狂言。将人奚落。有个姨娘。在汴京初来。住武林门外。待你同去看他。<span class="科">生</span>天色晚了。明日去罢。<span class="科">小旦</span>骨肉久违。急欲一面。和你乘此夜凉去罢。明日回来。不要拗我。<span class="科">生</span>既然如此。小生与大姐同行。<span class="科">小旦</span>轿马已具在门首。</p>
        
        <p class="曲"><span class="牌">驻云飞</span><span class="科">生</span>缓鞚金鞯。烟霭龙城日暮天。水净流萤软。树密昏鸦战。<span class="夹白">嗏。</span>黄鸟羽翩翩。寻芳游衍。宿稳花枝。已忘危巢恋。<span class="科">合</span>明日重铺歌舞筵</p>
        
        <p class="曲"><span class="牌">前腔</span><span class="科">小旦</span>鱼锁方严。宵柝重城玉漏传。灯火樊楼远。星斗明河转。<span class="夹白">嗏。</span>牛渚思空悬。相看清浅。乌鹊难凭。只恐佳期变。<span class="科">合</span>明日重铺歌舞筵。</p>
        
        <p class="落诗"><span class="科">生</span>异乡怜骨肉。<br /><span class="科">小旦</span>未见已心惊。<br /><span class="科">合</span>不惜履行路。<br />与君清夜行。</p>
        
        <h2 id=ch16 class="chapter"><span class="出题">第十六出　访姨</span></h2>
        
        <p class="曲"><span class="牌">贺圣朝</span><span class="科">旦扮伍氏上旦</span>落花正是飘零。那知流水无情。暮朝云雨总难凭。看巫峡峥嵘。</p>
        
        <p class="白">烟花队里窃兵符。九里山前列阵图。一笑曲中人不见。湘江疑㠉碧糢糊。老身唤作伍大姐。前日李大妈税这所空房。央老身住在此间。妆乔弄假。脱嫌王商秀才。既得了他千金。不可如此狠毒。这俺门户中的勾当。不要管他。受人之托。必当终人之事。昨夜娟奴与那王商秀才同到此处。不曾叙话。今日不免把一套谎话对付他。闲讲片时。待李大妈来。自有区处。</p>
        
        <p class="曲"><span class="牌">花心动</span><span class="科">生</span>殢酒粘花。到长安顿忘归兴。人有姬姜。盟有朱陈。何须更笑云萍。<span class="科">小旦</span>参商骨肉浑无定。忻逢面还慰离情。<span class="科">合</span>且共伊升堂欢笑。淹留清景。</p>
        
        <p class="白"><span class="科">生小旦见姨妈介旦</span>姐姐姐夫。夜来有慢。<span class="科">生小旦</span>多有打搅。<span class="科">旦</span>惶恐惶恐。姐姐。妈妈怎生还不来。<span class="科">小旦</span>家里无人。想必就到来。姨娘。几时不见我妈妈了。<span class="科">旦</span>姐姐。我说与你。</p>
        
        <p class="曲"><span class="牌">好姐姐</span><span class="科">旦</span>忆从金舆远征。<span class="夹白">与你妈妈两个。</span>连枝上分开双柄。<span class="夹白">姐姐。你那时才有一岁儿。</span>娇香稚蕊。今看玉树成。<span class="科">合</span>知忻庆。山河破碎多萍梗。骨肉相逢眼自青。</p>
        
        <p class="白">姐姐。你如今家中还有甚么人儿。</p>
        
        <p class="曲"><span class="牌">前腔</span><span class="科">小旦</span>那时侨居上京。娘和女相依形影。<span class="夹白"><span class="科">旦</span>你妈妈怕也老了。<span class="科">小旦</span></span>风鬟云鬒。今来鬓已星。<span class="科">合</span>知忻庆。山河破碎多萍梗。骨肉相逢眼自青。</p>
        
        <p class="白"><span class="科">旦</span>姐夫仙乡何处。</p>
        
        <p class="曲"><span class="牌">前腔</span><span class="科">生</span>远居金乡古城。<span class="夹白"><span class="科">旦</span>好好。元来是山东人。几时到来的。<span class="科">生</span></span>探上国出墙红杏。<span class="夹白"><span class="科">旦</span>姐夫是前年科举来。想是包了我家大姐。<span class="科">生</span></span>青楼梦觉。今将系赤绳。<span class="夹白"><span class="科">旦</span>且喜取了大姐。正是一家骨肉。<span class="科">合</span></span>知忻庆。山河破碎多萍梗。骨肉相逢眼自青。</p>
        
        <p class="曲"><span class="牌">宝鼎现</span><span class="科">占</span>骨肉骤见天涯。相逢反生悲哽。</p>
        
        <p class="白"><span class="科">旦</span>呀。姐姐来了。<span class="科">占做悲介</span>呀。妹子。二十年阔别。且喜容颜如故。<span class="科">旦</span>姐姐。衰容凋谢。旧业伶俜。不足挂齿。且喜姐姐别来无恙。<span class="科">占</span>将就粗安。<span class="科">旦</span>姐姐请坐。<span class="科">占</span>且住。俺三口儿都在这里。家中放不下。等王姐夫先回。<span class="科">旦</span>怎么姐夫又要去。<span class="科">占</span>家里都是些讨的丫头。托他不得。姐夫是我的亲女婿。还须他去看顾家中。大姐陪你半日儿。晚上与我同回。姐夫。与你钥匙。快回去罢。<span class="科">生</span>小生便行。北门锁钥应堪任。<span class="科">占背介</span>东海捞针没处寻。<span class="科">生下占</span>谢天谢天。我计成也。怎么得昝员外来。<span class="科">净上</span>为忆桑中约。来寻梁下期。<span class="科">笑介</span>算人真自算。堪笑我痴迷。昨日李大妈约定赚了王商去。等我接他母子去。王商想是去了。此门正是。不免迳入。<span class="科">众云</span>呀。员外来了。快去打迭家伙房子。交还屋主。<span class="科">净</span>房子还锁了。<span class="科">占</span>锁他怎的。<span class="科">净</span>等我明年到这里望姨娘。<span class="科">占小旦</span>又取笑。<span class="科">净</span>有只小舡在城下。先请大姐上船。<span class="科">占</span>这些家伙与我姊妹怎么去。<span class="科">净</span>后边还有船来。<span class="科">占</span>比这船大些么。<span class="科">净</span>前船便是后船的样子。不要问。<span class="科">占</span>员外只管胡说。且快上船。<span class="科">净</span>大姐大姐。想我教解官人约你多少时了。</p>
        
        <p class="曲"><span class="牌">玉抱肚</span><span class="科">净</span>蜂媒曾订。恨花朝屡作变更。<span class="夹白"><span class="科">占</span>大姐如今是你的了。<span class="科">净</span></span>喜扁舟已逐鸱夷。且休论越败吴成。心中自省。人生大梦信无凭。蛮触徒然有鬭争。</p>
        
        <p class="白"><span class="科">占</span>那王秀才有限的钱。怎到得员外。</p>
        
        <p class="曲"><span class="牌">前腔</span><span class="科">占</span>狙奴徒逞。问囊空可得再盈。<span class="夹白">老身受员外厚赠。于心不安。</span>怕辜他玉杵先投。使蓝桥早睹云英。<span class="科">合</span>心中自省。人生大梦信无凭。蛮触徒然有鬭争。</p>
        
        <p class="曲"><span class="牌">前腔</span><span class="科">小旦</span>莺期才整。为新欢已失旧盟。<span class="夹白"><span class="科">净</span>章台柳。章台柳。往日青青今在否。<span class="科">小旦</span></span>看长条攀折他人。想韩郎空赋青青。<span class="科">合</span>心中自省。人生大梦信无凭。蛮触徒然有鬭争。</p>
        
        <p class="白">这王秀才两处寻不见你们。</p>
        
        <p class="曲"><span class="牌">前腔</span><span class="科">旦</span>狐疑难定。管教它听彻层冰。<span class="夹白">大妈。又得老身与你成了此计。</span>算玉车得解重围。也堪旌纪信功成。<span class="科">合</span>心中自省。人生大梦信无凭。蛮触徒然有鬭争。</p>
        
        <p class="白"><span class="科">净</span>王秀才。你</p>
        
        <p class="落诗"><span class="科">净</span>重到天台访玉真。<br /><span class="科">占</span>三山不见海沉沉。<br /><span class="科">旦</span>侯门一入深如海。<br /><span class="科">小旦</span>从此萧郎是路人。</p>
        
        <h2 id=ch17 class="chapter"><span class="出题">第十七出　投贤</span></h2>
        
        <p class="曲"><span class="牌">生查子</span><span class="科">生上</span>多情燕子楼。马足空驰骤。欲探武陵春。迷却桃源口。</p>
        
        <p class="白">莫信直中直。须防仁不仁。方才妈妈在姨娘家。教我先回。到他家里。悄无一人。家伙都不见了。好怪好怪。莫非那些粉头乘机逃去。也不见得。不免再到姨娘家里报他母子。迤逦行来。此间便是。呀。如何闭了门。开门。开门。<span class="科">做慌科又再叫介内应云</span>这是空房。<span class="科">生</span>早间有人在此。如何是空房。<span class="科">内应</span>前日李妈妈税来吃酒。今日搬去。没人在此。<span class="科">生</span>原来是烟花之计。早不信王便之言。如今把我囊赀哄尽。行李俱无。去住两难。怎生是好。将心托明月。谁知明月照沟渠。且住。前癸灵庙吕公到也认得娟奴。且去试问他平素踪迹。再去寻访。<span class="科">行科</span>这里是癸灵庙。缘何也无一人在此。开门。开门。</p>
        
        <p class="曲"><span class="牌">前腔</span><span class="科">外上</span>江村绝往来。树荫移清昼。掩卷罢黄庭。谁把双扉扣。</p>
        
        <p class="白"><span class="科">见介</span>呀。王官人。连日不见。李大姐不来么。<span class="科">生</span>吕公。一言难尽。昨日与小生同去看姨娘。他母子住下。使小生先回。到家止有空房。都搬去了。<span class="科">外</span>你还到姨娘家去。<span class="科">生</span>已去了。也只是空房。<span class="科">外</span>这等你被他计赚了。你怎么不防他。<span class="科">生</span>前日犹自说誓。怎么防他。<span class="科">外</span>官人。它一年在此与人说誓。不知多少。那里信得他。你这等久恋他家。必有缘故。<span class="科">生</span>吕公。</p>
        
        <p class="曲"><span class="牌">红衲袄</span>我岂知他劣心情似风絮浮。<span class="夹白"><span class="科">外</span>拿不定它。<span class="科">生</span></span>错与他守盟言磐石厚。<span class="夹白"><span class="科">外</span>不止你一个错。有令正么。<span class="科">生</span></span>不下堂远弃了鸾凤偶。倚市门随着鹿豕游。他算得那楚重瞳垓下愁。赚得阮步兵穷途走。只教我空戴南冠学楚囚。</p>
        
        <p class="曲"><span class="牌">前腔</span><span class="夹白"><span class="科">外</span>官人。你</span>本是搦管的紫微堂国士俦。运斤的丹凤楼天匠手。只为艳笙歌糊涂了金石奏。滥杯觞沉溺了钟鼎谋。管甚么王仲宣难上楼。曾子舆不蔽肘。你不到乌江不肯休。</p>
        
        <p class="曲"><span class="牌">前腔</span><span class="科">生</span>他见我侈黄金囊未羞。便只待献红颜身可售。<span class="夹白">如今我囊金巳尽。</span>只见那云归楚峡空余岫。却笑那水绕天台只漫流。<span class="夹白"><span class="科">外</span>官人。你道他那里去了。<span class="科">生</span></span>知他啭春莺何处求。多应向章台还折柳。又抱琵琶过别舟。</p>
        
        <p class="白"><span class="科">外</span>官人。怎么不晓那娼家行径。</p>
        
        <p class="曲"><span class="牌">前腔</span><span class="科">外</span>他紫金钗是杀人的两刃矛。翠云翘是陷阵的三尖胄。罗网般迷魂衾与裯。酖毒的夺志觞和豆。<span class="夹白">若是贪恋他的。</span>饶你邓通钱无尽留。便做子建才遭谗诟。<span class="夹白">人若是悔气的撞了他。</span>不是冤家不聚头。</p>
        
        <p class="白"><span class="科">外</span>官人。你如今怎么好。<span class="科">生</span>便是。小生囊箧罄然。家园迢递。进退无路。特问公公指引。再去寻他。<span class="科">外</span>官人。你寻他不得。老汉见这里解帮闲说。昝喜员外包了他家中去了。<span class="科">生</span>好好。解帮闲曾与小生相交。若去问他。必然肯说。<span class="科">外</span>这样人翻云覆雨。见利忘义。前日是朋友。今日也不认你了。官人既无处去。只在老汉家中权住。温习经史。草衣粝饭。不须挂心。<span class="科">生</span>如此多谢。但小生还要一见解帮闲。<span class="科">外</span>既然要去。老汉相伴同行。<span class="科">行介外</span>这里是他家。解小哥。<span class="科">丑</span>谁叫谁叫。豪门送物鹅伸颈。好客临门鳖缩头。<span class="科">外</span>小哥。头不是好缩的。<span class="科">丑</span>学你的。<span class="科">外</span>老汉还强健。没有缩头。<span class="科">丑</span>近来学得乌龟法。得缩头时且缩头。一向一向。二位到此贵干。<span class="科">生</span>小生特来相问。李家搬到那里去了。<span class="科">丑</span>你不达时务。我又不是鸾凤官。那管得你这歪事。<span class="科">生</span>当初是足下同去的。<span class="科">丑</span>你这样人会嫖。我做甚么跟随你。<span class="科">生</span>反面无情。非人所为。<span class="科">丑</span>你这个败家之子。是个禽兽。反来说我。<span class="科">生</span>不记得吃我的。用我的。就不认我了。<span class="科">怒介</span></p>
        
        <p class="曲"><span class="牌">大迓鼓</span><span class="科">生</span>衣冠似沐猴。肯嫌牛后。惯逐蝇头。纵苏张得志悬河口。也争知天道如钩。鬼蜮无端。令人怨尤。</p>
        
        <p class="曲"><span class="牌">前腔</span><span class="科">丑</span>怜伊乳尚留。笑黔驴无技。辽豕堪羞。<span class="夹白"><span class="科">外</span>他是饱学君子。不可粗卤。<span class="科">丑</span></span>想仲尼亦似忘家狗。<span class="夹白">不信你这样人做官。</span>也难知雕鹗解横秋。黄口无知。令人怨尤。</p>
        
        <p class="曲"><span class="牌">前腔</span><span class="科">外</span>君言且莫雠。他辙鱼方困。器鼠难投。<span class="夹白">小哥不要反了面。</span>想买臣衣锦归白昼。也须知覆水难收。得失由天。何须怨尤。</p>
        
        <p class="白"><span class="科">外</span>官人不必鬭口。回去罢。</p>
        
        <p class="落诗"><span class="科">生</span>词赋曾夸鸀鳿流。<br /><span class="科">外</span>乡人今正贱东丘。<br /><span class="科">丑</span>海翁不是忘机者。<br /><span class="科">合</span>好为裁书谢白鸥。</p>
        
        <h2 id=ch18 class="chapter"><span class="出题">第十八出　截发</span></h2>
        
        <p class="曲"><span class="牌">一疋布</span><span class="科">净上</span>都将帅。拥兵权。四郊已晏然。谋谟谈笑酒尊边。腰间斗印悬。</p>
        
        <p class="白">事虏今怀将印。忘君曾竖降旗。笑骂从他笑骂。好官我自为之。下官因降大金。得此美爵。且喜北兵正劲。南朝甚靡。边境不扰。风尘宁谧。前日掳得些山东女子。多有从我的。只有巨野秦氏。誓死不屈。加以兵刃。全然不怕。欲要强逼他。他必然就死。却不可惜。今日不免带他出来。缓缓劝他。小校何在。<span class="科">末</span>玉帐秋风肃。莲壶昼漏迟。覆元帅。有何钧旨。<span class="科">净</span>快去俘囚中带巨野秦氏两个妇人来。<span class="科">末</span>领钧旨。<span class="科">下带旦丑上介</span></p>
        
        <p class="曲"><span class="牌">霜天晓角</span><span class="科">旦</span>旧家庭院。燕麦今应遍。国破家亡命蹇。争如早丧黄泉。<span class="科">净</span></p>
        
        <p class="白">你这妇人。怎么不肯顺我。<span class="科">旦</span>忠臣不事二君。烈女不更二夫。断不学狗彘之行。玷衣冠之风。不改初心。宁蹈白刃。<span class="科">净</span>小校。把这两把剑放在它面前。看他肯也不肯。<span class="科">掷刀介旦丑抢刀介净</span>夺了夺了。<span class="科">旦</span>吾头可断。刃不可夺。汝若近前。当手刺叛奴。然后自尽。将军不须苦苦逼我。你且回避。待从容梳妆。<span class="科">净</span>得它心肯日。是我运通时。<span class="科">净末诨下丑</span>小姐。你不从它。梳妆怎么。<span class="科">旦</span>春英。我被它凌逼。故设此计。如今截发破面。残毁形容。他想也不要我了。倘或再来逼迫。将此宝剑。卧起操持。危急之时。自刎而亡。若这叛贼。因容颜损弃置了。留此残生。再见儿夫一面。也不见得。<span class="科">悲介丑</span>小姐且莫愁烦。</p>
        
        <p class="曲"><span class="牌">忆多娇</span><span class="科">丑</span>身陨越。家破灭。无瑕白璧安肯湼。效北海累臣甘毡雪。<span class="科">合</span>死殉全节。看虞姬剑血。</p>
        
        <p class="白"><span class="科">旦解发介</span>古人云。身体发肤。受之父母。不敢毁伤。如今也顾不得了。<span class="科">悲介</span></p>
        
        <p class="曲"><span class="牌">鬭蛤麻</span><span class="夹白"><span class="科">旦</span>我</span>帛束玄云。知难再结。恨堕马妖妆。污人齿颊。<span class="夹白">我这头也不要他了。何况此发。</span>头须断。发先截。<span class="夹白"><span class="科">悲介</span>丈夫。</span>白首无期。与君共穴。<span class="科">截发介合</span>衷肠义结。鼎烹甘自决。忍耻轻身。待山崩海竭。</p>
        
        <p class="曲"><span class="牌">忆多娇</span><span class="科">丑</span>你言剀切。我心断绝。捐躯有志坚比铁。拚青冢孤魂悲沙月。<span class="科">合</span>死殉全节。看虞姬剑血。</p>
        
        <p class="白"><span class="科">旦</span>本为花容。误我受苦。今来也消瘦。<span class="科">悲介</span></p>
        
        <p class="曲"><span class="牌">鬭蛤麻</span><span class="科">旦</span>我玉貌芳姿。愁来又别。忍沐首膏唇。为容取悦。<span class="夹白">丈夫。你不在面前。那里再有眼看人。</span>眉羞妩。目堪抉。<span class="夹白">我若失节呵。丈夫。</span>九地逢君。赧颜厚甲。<span class="科">破面介合</span>衷肠义结。鼎烹甘自决。忍耻轻身。待山崩海竭。</p>
        
        <p class="曲"><span class="牌">水底鱼儿</span><span class="科">净</span>玉质天然。摧残更可怜。得成姻眷。胜邮亭一夜眠。</p>
        
        <p class="白"><span class="科">净</span>这妇人不从我也罢。怎么截发毁容。这乱离世那个知道。</p>
        
        <p class="曲"><span class="牌">刬锹儿</span><span class="科">净</span>春红自破桃花面。杀青谁纪柏舟篇。蛾眉逐征战。空悲少年。<span class="夹白">你若从了我。无限富贵。<span class="科">合</span></span>瑶阶上仙。金屏妙选。离黍秋风。休思故苑。</p>
        
        <p class="曲"><span class="牌">前腔</span><span class="科">旦</span>堂堂𫠆弁英雄汉。好施巾帼比红颜。<span class="夹白"><span class="科">净</span>他到骂我似妇人。<span class="科">旦</span></span>忘雠作鹰犬。偷生苟延。<span class="夹白"><span class="科">净</span>我十万雄兵。害你一妇人。有何难处。<span class="科">丑合</span></span>貔貅在前。从教血溅。<span class="夹白"><span class="科">末</span>娘子。回心罢。<span class="科">旦</span></span>匪石吾心。休思再转。</p>
        
        <p class="曲"><span class="牌">前腔</span><span class="科">末</span>头颅秃发如阗产。争教蜀女且从桓。浮生疾飞电。何妨二天。<span class="夹白"><span class="科">合净</span>你不见我许多姬妾。</span>瑶阶上仙。金屏妙选。离黍秋风。休思故苑。</p>
        
        <p class="曲"><span class="牌">前腔</span><span class="科">丑</span>生惭污迹同蝇黾。死留香骨兰荃。红炉任百𤈙<a epub:type="noteref" href="#char03"><sup>注</sup></a>。真金自坚。<span class="科">合旦</span>貔貅在前。从教血溅。匪石吾心。休思再转。</p><aside epub:type="footnote" id="char03"><p>「⿰火夷」</p></aside>
        
        <p class="白"><span class="科">净</span>他既把花容损坏。也没用了。还监在俘囚女子中。慢慢区处他。<span class="科">末应介</span></p>
        
        <p class="落诗"><span class="科">净</span>雪彩冰姿未足夸。<br /><span class="科">末</span>穷途沦落困泥沙。<br /><span class="科">旦</span>红颜胜人多薄命。<br /><span class="科">丑</span>莫怨春风当自嗟。</p>
        
        <h2 id=ch19 class="chapter"><span class="出题">第十九出　赴试</span></h2>
        
        <p class="曲"><span class="牌">破阵子</span><span class="科">生上</span>残暑方归箧扇。新凉乍怯𫄨衣。故园梦有吟螀吊。荒馆愁应落叶知。旅怀空自悲。</p>
        
        <p class="诵"><span class="牌">重叠令</span><span class="科">生</span>山阳忽奏桓伊弄。惊回一觉扬州梦。虫语自凄凉。游人增感伤。　　家园烟树眇。独雁南来早。何处觅佳音。关河起战尘。</p>
        
        <p class="白">王商。自从别了妻子。来此京都。不觉三载。尀耐泼贱烟花。将我闪赚。几至亡身。幸蒙吕公相留在家。仅免饥寒。温习旧业。想我空有满腹诗书。不能早取青紫。展转人下。岂不自耻。况又家乡迢递。杳无信音。近闻张安国杀了耿节度。大乱山东。不知我妻子存亡若何。只为洛阳花好看。却教连理不成枝。<span class="科">生</span></p>
        
        <p class="曲"><span class="牌">玉芙蓉</span>长城五字奇。脱颖毛锥利。困泥涂吹彻。冷齑惩艾。<span class="夹白">记得王章家贫时节。与妻子对泣牛衣之内。我如今有王章之贫。又不得见妻子。<span class="科">悲介</span></span>牛衣不共空流涕。狗盗无媒只噬脐。<span class="科">合</span>身淹滞。谩高歌剑铗。乐道安贫。待时终觅上天梯。</p>
        
        <p class="白">想马周未遇。流落新丰。后来得常何荐他。做了大官。我终不然落后了。</p>
        
        <p class="曲"><span class="牌">前腔</span>新丰客思迷。望国乡心起。念长房不遇。岂堪缩地。<span class="夹白">天或者伸我。也不见得。</span>埋龙自惜辉光蔽。失马难将祸福期。<span class="科">合前外上</span></p>
        
        <p class="曲"><span class="牌">七娘子</span>男儿未遂平生志。在穷途有谁怜济。学业三冬。鹏程千里。也知终是青云器。</p>
        
        <p class="白">官人拜揖。<span class="科">生</span>吕公拜揖。小生经年在此。多蒙恩顾。何以报德。<span class="科">外</span>贫家澹薄。管待不周。惶愧惶愧。<span class="科">生</span>小生一身得藉提携。已无忧虑。争奈家山兵燹。不知薄业山妻成废存亡若何。<span class="科">外</span>官人何不且图归计。路上盘缠。老汉尽可效力。<span class="科">生</span>小生不得一官。何面目见江东父老。<span class="科">外</span>元来如此。今年正大比之年。官人及早打点入试。看你才学。取科第如反掌。不要蹉过。老汉有粗衣一袭。黄金十两相助你。<span class="科">生</span>如此多谢。</p>
        
        <p class="曲"><span class="牌">雁来红</span>盐车正可悲。荷孙阳得见知。<span class="夹白">他日呵。</span>倘追风电康庄里。刍秣难忘义。奈李广未侯真数奇。<span class="科">合</span>时还遇。春风马蹄。向皇都夸得意。<span class="科">外</span>念蛟龙久在池。挟风云会有期。看作霖雨乘元气。枯稿皆沾霈。<span class="夹白">那时节</span>翁子东归免见嗤。<span class="科">合前外云</span></p>
        
        <p class="白">粗衣在此。<span class="科">生</span></p>
        
        <p class="曲"><span class="牌">朱奴儿</span>若非是绨袍见贻。悬鹑结安得蔽体。<span class="科">外</span>但愿羔羊试委托。早襦袴政成千里。<span class="科">合</span>须记取。推食解衣。得志后衔环再归。<span class="夹白"><span class="科">外</span>黄金在此。</span>愧不腆兼金餽伊。<span class="夹白"><span class="科">生</span>这个决不敢受。<span class="科">外</span>官人何故推却。</span>又不是暮夜可畏。腰印能如季子稀。恐掷地赋声难比。</p>
        
        <p class="白"><span class="科">生</span>小生当初因与这烟花设誓。将山妻玉玦。寄放此庙。如今再烦吕公与我收下。成名之后。取归见俺妻子。<span class="科">外</span>谨领谨领。</p>
        
        <p class="落诗">长安为客几经春。<br />一望关山泪满巾。<br />惟有感恩并积恨。<br />万年千载不成尘。</p>
        
        <h2 id=ch20 class="chapter"><span class="出题">第二十出　观潮</span></h2>
        
        <p class="曲"><span class="牌">秋蕊香</span><span class="科">净</span>秋满碧梧枝上。飞叶已堪惆怅。<span class="科">贴</span>织乌驰景。催华壮选。何妨懽赏。</p>
        
        <p class="白"><span class="科">贴</span>木落风高天气清。钱塘江上暗潮生。<span class="科">净</span>吴儿十岁能欺浪。应为金多视死轻。大姐。今日看潮。酒已安排在此。且与你到江岸边闲看一回呵。<span class="科">贴</span>员外请行。<span class="科">净</span>呀。远远望见两个道士来了。<span class="科">末</span></p>
        
        <p class="曲"><span class="牌">北清江引</span>蓬莱五城游半饷。回首遥天上。青蛇袖里藏。白鹤云中放。乾坤一壶春自广。</p>
        
        <p class="白"><span class="科">末</span>咱们方上云游。专靠烧丹炼药。江湖上觅利度日。闻得昝员外在此看潮。此人可哄。不免试他一试。<span class="科">诨介</span>兄弟。近前稽首。<span class="科">见介净</span>二位仙长何来。俺不知贵姓。有甚道术。<span class="科">末</span>贫道马扁。略晓内事。<span class="科">净</span>愿闻。<span class="科">末</span></p>
        
        <p class="曲"><span class="牌">北水仙子</span>一生身怪两轮忙。半颗丹成九转长。十年梦觉三尸放。问黄婆知未忘。把离龙坎虎能降。腹内婴儿长。胎中婉女藏。<span class="夹白">这事成了呵。</span>白日翺翔。<span class="科">小旦</span></p>
        
        <p class="白">这位师贵姓。<span class="科">丑</span>贫道姓贝名戎。颇知外丹。<span class="科">净</span>这个我每又好愿闻。<span class="科">丑</span></p>
        
        <p class="曲"><span class="牌">前腔</span>白铜除铁转晶光。锡软还知缩货强。逢铅脱皂成真相。试倭铅金白黄。打红茆不犯砒礵。草汞干来易。灵砂母不伤。<span class="夹白">这事成呵。</span>直甚千箱。</p>
        
        <p class="白"><span class="科">净</span>此事却好。请二位到家下投拜为师。<span class="科">丑末</span>容日叩谒。<span class="科">净</span>在此间看了潮。今日就同家去。权且小酌一叙。<span class="科">末</span>难得佳辰。遇着员外。又有大姐。不可虚度。各出小令。取乐何如。<span class="科">净</span>是。妙妙妙。要两句古人看潮诗。第二句比着席间一位。后来还要顶一句古诗。小子占先了。仙长似内丹。我就说李白诗云。海神来过恶风回。潮似连山喷雪来。<span class="科">丑</span>后韵。<span class="科">净</span>好比丹成生羽翼。碧桃花满玉成堆。<span class="科">丑</span>好一个仙人。<span class="科">小旦</span>我就贝师父外丹之术。朱余庆诗云。暗雪喷山雷鼓声。客帆皆过浪难平。莫非丹鼎中央败。汞海翻秋失太清。<span class="科">净</span>好个没用丹客。这鼎银使不成了。<span class="科">末</span>贫道斗胆。奉比员外。刘禹锡诗。八月清声吼地来。头高数丈触山回。员外真如福地多储积。郿邬黄金自作堆。<span class="科">丑</span>好好一主大钱。贫道不当比着大姐。罗隐诗云。怒声隐隐热悠悠。罗隐江边地欲浮。大姐却似明朝送人别。泪珠常傍枕函流。<span class="科">末</span>怎么有许多眼泪。<span class="科">丑</span>那教你有这许多钱。<span class="科">末</span>原来见财起意。我和你来作甚么。<span class="科">丑</span>休道本相。<span class="科">净</span>将酒过来。</p>
        
        <p class="曲"><span class="牌">惜奴娇</span>天堑钱塘。泻沧溟千里滥觞。非妄分洪𣴗<a epub:type="noteref" href="#char04"><sup>注</sup></a>。带束禹门岩障。遐想。罔象神奸。水伯冰姨。乘波吞浪。<span class="科">合</span>凝望。想赤实自流萍。得似楚人曾赏。<span class="科">小旦</span></p><aside epub:type="footnote" id="char04"><p>「⿰氵「⿱夂巾」」</p></aside>
        
        <p class="曲"><span class="牌">前腔</span>悲凉。霸业兴亡。问何如潮汐。几番消长。烟波上。磨尽古今英爽。踉跄。桂棹蒲帆。利舸名舠。缤纷来往。<span class="科">合</span>惆怅。念击楫向中流。那有祖生襟量。</p>
        
        <p class="白"><span class="科">众</span>潮来了。<span class="科">末</span></p>
        
        <p class="曲"><span class="牌">蛤䗫序</span>汪洋。析木扶桑。乍鲸鲵波巷。混迷霄坏。见银山初合。恍移蓬阆。神丧。风骤羽斾张。云屯骠骑骧。<span class="科">合</span>影微茫。只见怒贾夷鸱。素阵风来乘涨。<span class="科">丑</span></p>
        
        <p class="曲"><span class="牌">前腔</span>迭宕。沃日汤汤。怕高陵为谷。倒翻银浪。看这神州百雉。忽惊摇荡。游漾。柔橹蚁队扬。轻身鸟羽翔。<span class="科">合</span>且徜徉。不见射弩英雄。玉匣又陈宿莽。<span class="科">净</span></p>
        
        <p class="曲"><span class="牌">锦衣香</span>紫陌长。朱楼敞。绮縠香。珠玑晃。士女王孙。马蹄车鞅。<span class="科">小旦</span>纷纷七贵竞新妆。花生绣芾。月偃明珰。<span class="科">合</span>想人间乐事。称心怀几多豪放。浮蚁余春盎。管弦嘹喨。高歌胜集。无边清况。<span class="科">末</span></p>
        
        <p class="曲"><span class="牌">浆水令</span>俨阳侯倏回肸蚃。望灵潮逡巡已降。<span class="科">丑</span>高城落日半林黄。汀洲澹澹。烟景茫茫。<span class="科">合</span>澄秋练。明似掌。遗钿堕羽纷相向。天街晚。天街晚。归人闹攘。纱笼照。纱笼照。巷陌生光。</p>
        
        <p class="曲"><span class="牌">尾声</span><span class="科">合</span>千金莫惜供醅酿。对景逢时懽畅。来日阴晴未可量。</p>
        
        <p class="白"><span class="科">净</span>请二位同回。<span class="科">末丑</span>员外先请。贫道明日准到。<span class="科">净</span>拱伺。</p>
        
        <p class="落诗">纵酒高吟兴更饶。<br />帝城秋日似春朝。<br />一年好景君须记。<br />过了钱塘八月潮。</p>
        
        <h2 id=ch21 class="chapter"><span class="出题">第二十一出　对策</span></h2>
        
        <p class="曲"><span class="牌">上林春</span><span class="科">外</span>明镜无尘。朱丝恒直。南宫里已看彻棘。英雄济济跄跄。多少青霄门客。</p>
        
        <p class="白"><span class="科">外</span>彤日罘罳映玉除。未央初驾五云车。万言独对天人策。借问谁如董仲舒。下官宋朝中翰林承旨。奉上命省闱校文。今日率领举子临轩策问。不免在此伺候。<span class="科">生</span></p>
        
        <p class="曲"><span class="牌">步蟾宫</span>初闻严跸传清禁。丹墀肃卤簿方陈。日华浮动衮衣新。愿竭草茆忠悃。</p>
        
        <p class="白"><span class="科">生</span>贾谊登朝日。终军对策年。校文升广内。抚剑入崇贤。王商。得蒙吕公助资应试。且喜成名。今当大廷敷对。圣驾已升殿了。<span class="科">外</span>廷试诸生。不得近前。只此敷奏。皇帝清问方今致治保邦之急务。各陈所见。以备采择。<span class="科">生</span>臣对。臣闻国家之患。莫先于北虏。为治之要。在急于复仇。切见靖康中徽钦二圣。<span class="科">生</span></p>
        
        <p class="曲"><span class="牌">刮鼓令</span>鸾舆陷虏尘。竟号弓塞月昏。空梦断长陵坏土。朔漠当悲杜宇春。<span class="夹白">当时二三执政。立议和好。因循忘战。</span>庙议主和亲。<span class="夹白">父母之仇不共戴天。兄弟之仇不反兵。</span>与毡裘戴天。神人共愤。愿吾皇薪胆幸留神。念齐襄九世恨犹伸。</p>
        
        <p class="白"><span class="科">外</span>方今国计。更有何者为急。<span class="科">生</span>臣闻王者必亲中国以为天下枢。今中原既失。偏安一方。非远略也。<span class="科">生</span></p>
        
        <p class="曲"><span class="牌">前腔</span>乾坤久战氛。叹黄图已陆沈。江左偏安如黑子。九鼎相将睨楚人。<span class="夹白"><span class="科">外</span>只恐壤地褊小。不能兴复。<span class="科">生</span></span>百里可行仁。包羞为痛。衣冠左衽。愿吾皇宵旰法惟勤。念太康一旅再兴殷。</p>
        
        <p class="白"><span class="科">外</span>恢复之策。何者为先。<span class="科">生</span>若欲兴师。莫先任将。</p>
        
        <p class="曲"><span class="牌">前腔</span>宣神武播闻。作鹰扬须虎臣。敌忾执俘仍辟土。可乏长城细柳军。<span class="夹白">命将得人。则邦家奠枕。</span>国命此攸存。分符授钺。当专委任。愿吾皇推毂早咨询。念周宣方叔建殊勋。</p>
        
        <p class="白"><span class="科">外</span>知人则哲。惟帝其难。何道可以遂得良将。<span class="科">生</span>若欲知人。当先择相。宰相之职呵。<span class="科">生</span></p>
        
        <p class="曲"><span class="牌">前腔</span>贞庶尹秉钧。亮天工弼一人。看论道经邦廊庙。进退贤愚乂我民。<span class="夹白">宰相得人。则天下不劳而治。苟非其人。民受其殃。</span>治乱岂无因。人情梦卜。前闻未泯。愿吾皇睿鉴别莸薰。念成汤伊尹学而臣。</p>
        
        <p class="白"><span class="科">外</span>王省元诸策。条对详明。识见超异。天颜甚喜。就有玉音传降。<span class="科">生</span>多谢先生提携了。<span class="科">旦净举袍笏上众</span></p>
        
        <p class="曲"><span class="牌">满园春</span>晁董文章入紫宸。神龙一跃到云津。袍赐椒宫。胪传金殿。名题仙禁。</p>
        
        <p class="白">奉旨。巨野王商。第一甲第一名。授翰林学士。鸿胪寺具鼓乐送状元归第。<span class="科">生谢恩介生</span></p>
        
        <p class="曲"><span class="牌">二段鲍老催</span>绳枢贱贫。分柴桑终淹此身。一朝发轫。向枫陛躬逢湛恩。康庄逸足骅骝迅。平生伏枥堪纾忿。看文章贵。五色丝。天机锦。十年窗下无人问。<span class="科">合</span>声名一日天下闻。男儿到此真豪俊。<span class="科">外</span></p>
        
        <p class="曲"><span class="牌">前腔</span>藏珠席珍。际亨嘉堪为凤麟。拔茅汇进。奉天语方传帝阍。神鱼烧尾轰雷奋。从前谢却泥沙困。看头颅异。清路尘。依龙衮。还抒经济胸中蕴<span class="科">合前丑</span></p>
        
        <p class="曲"><span class="牌">节节高</span>官袍柳色醇。照青春。玉骢蹀躞香街稳。姮娥近。绮绣围。箫韶引。红楼十二懽声震。长安得意花如锦。<span class="科">合</span>簉羽夔龙赞明良。雍容载歌赓尧舜。</p>
        
        <p class="曲"><span class="牌">前腔</span><span class="科">旦占</span>红绫御饼新。荐芳芬。八珍异馔天厨进。芝封印。玉笋英。泥金信。巍巍雁塔荣光峻。玉阶金许联方寸。<span class="科">合前</span></p>
        
        <p class="曲"><span class="牌">余文</span>他年佩取黄金印。看宇宙崇功还振。始信文章可立身。</p>
        
        <p class="落诗"><span class="科">生</span>对罢丹墀日未斜。<br /><span class="科">外</span>相如词赋万人夸。<br /><span class="科">合</span>春风得意马蹄疾。<br />一日看尽长安花。</p>
        
        <h2 id=ch22 class="chapter"><span class="出题">第二十二出　改名</span></h2>
        
        <p class="曲"><span class="牌">丹凤吟</span><span class="科">净</span>情如撒沙。耻如出胯。风流子弟光光乍。甘尽苦来。做场话靶。</p>
        
        <p class="白">小子为人最庸。生来便靠祖宗。岂知锅儿铁铸。饭饱不问农工。日日轻裘肥马。街坊惯吓儿童。谁料灾星照命。撞了烟花五通。只管吹弹歌舞。那知春夏秋冬。黄金视如土块。白镪当作青铜。害得人离业破。反面不肯相容。教我有家难奔。跟他做个乐工。<span class="科">内云</span>这是忘八。不好做他。<span class="科">净</span>正是明知故犯。也因业在其中。昝喜。前日颇有家赀。因为这李娟奴。两三年间。破费几尽。又撞了两个炼丹的。哄我那辏千金。指望复本。被他夜间放火焚尽。拐了银子去。使我上无片瓦。下无寸土。这里又要撚我出去。怎生是好。且待李大姐出来。计较则个。<span class="科">旦</span></p>
        
        <p class="曲"><span class="牌">行香子</span>弄柳拈花。粉黛从夸。有高枝任却栖鸦。相亲敢论俗子豪家。逐兴衰。观成败。受波渣。</p>
        
        <p class="白"><span class="科">净</span>大姐为何愁眉不展。<span class="科">旦</span>我两日为你受尽了气。不如死休。<span class="科">净</span>我晓得妈妈要撚我去。只是我已无家可归。又且撇你不得。<span class="科">旦</span>我却雇你不得。两日没使用。被你妨占。不好留人。妈妈打我。<span class="科">净</span>你自留人。我不吃醋。<span class="科">旦</span>人来见你。有甚名色。<span class="科">净</span>只说是后生便了。<span class="科">旦</span>且看妈妈怎么说。</p>
        
        <p class="曲"><span class="牌">石榴花</span>尤云殢雨。堪笑似飞霞。愁绪起。乱如麻。<span class="夹白"><span class="科">净</span>是我累你受气。<span class="科">旦</span></span>门庭谇语镇喧哗。<span class="夹白"><span class="科">净</span>许嫁我也空了。<span class="科">旦</span></span>料今生难倚蒹葭。<span class="夹白">你也怪我不得。我是</span>梁园艳葩。恨彩幡无力与东风嫁。也空教碧玉多情。恐明朝又属豪家。<span class="科">净</span></p>
        
        <p class="曲"><span class="牌">前腔</span>娇红嫣紫。贪看洛阳花。胶与漆。似抟沙。毫厘千里定谁差。也空劳梦绕琵琶。<span class="夹白">我前日未来之时。</span>豪腴可夸。想燎毛已被傍人诧。悔当初错认仙源。使刘郎归去无家。</p>
        
        <p class="白"><span class="科">占上</span>人无千日好。花无百日红。只因一着错。满盘都是空。孩儿。家里没柴没米。外边债主又来。你只贪快活。那肯雇我。<span class="科">内叫</span>大姐有客。<span class="科">旦下占</span>姐夫。我这人家。只图钱财。不顾礼义廉耻。你在此难道不要你使钱。不如归家。寻些营运。有暇再来。免得误你。<span class="科">净</span>妈妈。你明知我房屋一空。妻子又出了家。人离财散。无处可归。不要奚落我。如今由大姐留人。<span class="科">跪介</span>念我无家。容住少时。另有计较。人来见我。只假做后生便了。<span class="科">占</span>要做便做。怎么假得。这是哄人的法儿。<span class="科">净</span>你哄了千千万万人。我怎哄得你。<span class="科">占做怒介</span></p>
        
        <p class="曲"><span class="牌">泣颜回</span>填臆气交加。子阳真井底之蛙。<span class="夹白"><span class="科">净</span>你女儿曾许嫁我。<span class="科">占</span>呸。我的女儿。</span>金屏幽雅。怎终教彩凤随鸦。休如艾豭。便糊涂不肯相干罢。<span class="夹白">彼一时也。此一时也。不比前日了。</span>也须知王谢堂前燕。应归百姓人家。<span class="科">净</span></p>
        
        <p class="曲"><span class="牌">前腔</span>嗟呀。使我失光华。身依井闬。迹类天涯。<span class="夹白"><span class="科">占</span>你还归去了罢。<span class="科">净</span></span>人消物化<span class="夹白">便归去呵。</span>怅黄台抱蔓无瓜。<span class="夹白"><span class="科">占怒扶净出介</span>我不管你。快出门去。<span class="科">净</span>妈妈。情愿做了后生。伏侍你家罢。<span class="科">占</span>你若是不肯干事呵。莫怪我要打你。<span class="科">净跪介</span></span>鞭策可加。论佣奴怎敢辞嗔骂。想何如季布难归也。髡钳自卖朱家。</p>
        
        <p class="白">妈妈。诸般肯做。只不要差我远去。<span class="科">占</span>远去怎么。<span class="科">净</span>怕你到姨娘家里去了。<span class="科">打诨介</span></p>
        
        <p class="落诗"><span class="科">净</span>舞裙歌曲逐时新。<br /><span class="科">占</span>散尽黄金只此身。<br /><span class="科">合</span>寄语富儿休暴殄。<br />俭如良药可医贫。</p>
        
        <h2 id=ch23 class="chapter"><span class="出题">第二十三出　接望</span></h2>
        
        <p class="曲"><span class="牌">谒金门</span><span class="科">生上</span>愁思重。飞叶满阶秋送。回首家山归路永。几番频入梦。</p>
        
        <p class="诵"><span class="牌">阮郎归</span>宫枹新惹。御炉香残。不知薰麝兰。八砖晴日度雕簷。紫薇花影团。　　箫引凤。镜羞鸾。梨云幽梦寒。故园长望路漫漫。相思枫叶丹。</p>
        
        <p class="白">皂隶。衙门口伺候。怕有客来通报。<span class="科">丑介生</span>王商。幸喜登第。叨蒙圣恩。备员学士。平生志愿已遂。羞耻尽雪。争奈我妻子远在一方。道路干戈阻绝。不能彀接得他来。共享富贵。如何是好。且待奏过朝廷。觅一差遣还家便了。我当初只道填委沟壑。争知又有今日。夜来直宿。曾蒙招问。撤御前莲烛送归。这等荣宠。</p>
        
        <p class="曲"><span class="牌">风入松</span>青藜宵永玉堂空。又金莲撤送。盘雕赐锦沾恩宠。是凿壁囊萤曾种。<span class="夹白">若非吕公警省。我已作他乡之鬼。</span>几璺玉昆冈火中。须还念徙薪功。</p>
        
        <p class="白">昔人待贤。夏屋渠渠。每食四簋。以为隆礼。我今呵。</p>
        
        <p class="曲"><span class="牌">前腔</span>尚方珍馔给餐饔。尽天厨供奉。追思寄食真如梦。喜充鼎雉膏成用。念不得糟糠妇同。空怀愧禄千钟。<span class="科">末上</span></p>
        
        <p class="曲"><span class="牌">谒金门</span>土宇方惊骚动。问罪欲全忠勇。天讨堂堂锄窃弄。肯将群丑纵。</p>
        
        <p class="白">下官辛弃疾。昔为天平节度耿京监军。张安国贼杀耿京。下官志欲讨贼。单骑逃回。不想卧疾家居。忽已二载。方得请命王上。已下中书省诏遣张浚征讨。缘系重臣。又差学士王商慰劳。下官不免先到王学士寓所报知。此间就是。门上通报。<span class="科">丑</span>报介。<span class="科">生接见介生云</span>大人贵职。<span class="科">末</span>下官天平节度监军。<span class="科">生云</span>不是大人上表讨张安国么。<span class="科">末云</span>谋之不衷。惶恐惶恐。<span class="科">生云</span>忠义之士。何幸快睹。昨闻廷议。欲遣下官慰劳张节使。不知果否。<span class="科">末云</span>圣旨已下中书了。<span class="科">生云</span>辛大人。且试说耿公何以被杀。<span class="科">末云</span>那耿节度三年之前。<span class="科">末</span></p>
        
        <p class="曲"><span class="牌">五供养</span>节旄初拥。铜虎承恩。保障山东。反戈惊内讧。玉帐殒元戎。<span class="夹白"><span class="科">生云</span>那张安国后来如何。<span class="科">末</span>他杀了耿节度。投了那金邦。</span>称臣委质。狐鼠方私荣宠。<span class="夹白">下官一向卧疾家居。</span>未抒袁粲志。徒抱伍员忠。<span class="夹白">幸喜得请于朝。</span>阊阖天阍。已传丹凤。<span class="科">生</span></p>
        
        <p class="曲"><span class="牌">前腔</span>兵戈冗冗。目断枌榆。谩有新丰。<span class="夹白"><span class="科">末</span>王大人离乡几时了。<span class="科">生</span></span>一官方结绶。三载困飞蓬。风尘故园。荆棘空悲丘垄。<span class="夹白"><span class="科">末</span>府中更有何人。<span class="科">生</span></span>耦耕惭冀缺。举案忆梁鸿。<span class="夹白"><span class="科">末</span>元来有夫人在宅。<span class="科">生</span></span>为问柴桑。几时归咏。</p>
        
        <p class="白"><span class="科">丑堂候官上</span>羽檄连朝暮。戎旃匝迩遐。将军待明诏。一举靖胡沙。自家中书省堂候官。奉丞相老爹之命。王学士衙中禀事。不免参见。<span class="科">见生介生</span>你是那里。<span class="科">丑</span>中书省堂候官。丞相差来拜上老爹。圣旨差往张节度军前慰劳。请先治行装。命下便行。<span class="科">生</span>回去拜上。已晓得了。<span class="科">丑应下末</span>王大人。明日想必有旨下来。下官到寓所收拾。相待同行。</p>
        
        <p class="曲"><span class="牌">江儿水</span>暗想秦庭下。泪雨红。包胥怒血如泉涌。六月徂征王师动。螳螂敢奋当车勇。<span class="夹白">那叛贼呵。</span>怎保醢鸡天瓮。<span class="科">合</span>献馘来归。听取凯歌传讽。<span class="科">生</span></p>
        
        <p class="曲"><span class="牌">前腔</span>举目山河异。豹虎丛。纵横胡马腥膻众。四牡委迟心无恐。王程靡盬遑将奉。<span class="夹白">辛大人。你</span>此去纲常增重。<span class="科">合前</span></p>
        
        <p class="落诗"><span class="科">生</span>眼中群盗尚纵横。<br />谁识逋逃家客情。<br /><span class="科">合</span>边将祇今多卫霍。<br />犬戎巢穴一时平。</p>
        
        <h2 id=ch24 class="chapter"><span class="出题">第二十四出　传旨</span></h2>
        
        <p class="曲"><span class="牌">宜春令</span><span class="科">外净上</span>忆当年汗马劳。矢石间功成建旄。维藩隆委。犹惭颇牧营边徼。扫寇雠玉辂重归。奠邦家金瓯还保。<span class="科">合</span>方显事君以忠。史书垂耀。</p>
        
        <p class="诵"><span class="牌">鹧鸪天</span><span class="科">外</span>天地尘昏九鼎危。大貂曾出武侯师。一心忠赤山河见。百战功名日月知。　　传诏日。受降期。征西车马羽书迟。金舆远幸无人问。正是将军效死时。</p>
        
        <p class="白">下官非别。乃是张浚。见任江淮节度使。于时多难。累立战功。得蒙圣恩。方推重镇。如今全师驻劄淮阳。且喜军威远播。胡虏侧目。渐有兴复之机。曾奈庙堂决策。动辄龃龉。如何是好。不免整饬戎务。待时而动。众小校何在。<span class="科">内应介外</span>方今秋高马肥。恐有胡骑犯境。传令各营将士。用心设备。<span class="科">外</span></p>
        
        <p class="曲"><span class="牌">前腔</span>遍清淮秋已高。乱悲笳边风怒号。胡儿铁骑。莫教牧马沙场草。立战功须要搴旗。壮军声何妨增灶。<span class="科">合前外</span></p>
        
        <p class="白">辕门外甚人喧嚷。<span class="科">净</span>告老爹。圣旨到了。<span class="科">外</span>疾忙迎接。<span class="科">生</span></p>
        
        <p class="曲"><span class="牌">转仙子</span>四牡皇华关山道。奈鞅掌迢遥。<span class="科">末</span>边塞静狼堠烟消。禁远龙城天渺。<span class="科">合</span>见辕门正肃。万骑弓刀。</p>
        
        <p class="白"><span class="科">末</span>王大人。此间帅府。和你迳入。<span class="科">外接介生读</span>皇帝手敕。付江淮节度使张浚。顷者张安国贼杀节度耿京。叛降金酋。荼毒东土。渎纪犯顺。实撄朕怀。卿之忠勤。朕所倚赖。特遣近臣。慰劳军前。其率全师东征。讨贰胡虏者。俘馘以闻。爰有殊赏。以答元功。辛弃疾可授行营都总管。执功迁擢。往哉毋忽。<span class="科">众谢恩外</span>学士大人请坐。<span class="科">生</span>节使大人请。<span class="科">外</span>总管坐了。<span class="科">末</span>不敢。<span class="科">坐介外</span>学士大人。远劳衔命。何以克当。<span class="科">生</span>王命下临。安敢自惜。君父之雠。臣子共愤。望大人早蚤兴师。<span class="科">外</span>下官素有恢复之志。曾奈庙议蹉跎。是以如此。想京都不胜黍离之恨。</p>
        
        <p class="曲"><span class="牌">梁州序</span>龙盘皇国。霞开清庙。叶满空官驰道。甘泉宸驾。鸾旗远簇江皋。<span class="夹白">当时扈跸之臣。</span>那有血沾嵇绍。担荷桓康。负耻终难效。<span class="夹白">自今当誓死破贼。</span>玉门拚白首。老班超。直取扶桑铜柱标。<span class="科">合</span>图死战。靖群盗。君恩誓却捐躯报。社稷植忠孝。<span class="科">生</span></p>
        
        <p class="曲"><span class="牌">前腔</span>登坛名将。专征元老。帷幄从容谈笑。谋谟先定。胸中已失萧曹。试看亚夫营垒。光弼旌旗。武略由来少。汉家应只数。霍嫖姚。一寸心悬日月高。<span class="科">合前外</span></p>
        
        <p class="白">辛总管。耿元帅当时也有将才。<span class="科">末</span></p>
        
        <p class="曲"><span class="牌">前腔</span>拟掀天独树勋劳。奈溘露先逢残暴。<span class="夹白">如此呵。</span>但荆榛荒冢。断猿啼啸。<span class="夹白">下官今日</span>空有新亭悲愤。入厕孤忠。白刃诚甘蹈。一封天子诏。下丹霄。结束征车换黑貂。<span class="科">合前净</span></p>
        
        <p class="曲"><span class="牌">前腔</span>建保厘东土旟旐。膺宠眷西征裘帽。这桓桓神武。并驱方邵。谩有围碁别墅。诛月高楼。国事萦怀抱。山河兵革里。羽书交。折戟沉沙铁未销。</p>
        
        <p class="白"><span class="科">生末</span>今日王命敷宣。将军领兵。须索在意。<span class="科">外云</span>谨领谨领。</p>
        
        <p class="落诗"><span class="科">外</span>奉命山东抚乱师。<br /><span class="科">生</span>日驰三百尚嫌迟。<br /><span class="科">合</span>羌胡血变黄河水。<br />枭首当悬白鹊旗。</p>
        
        <h2 id=ch25 class="chapter"><span class="出题">第二十五出　梦神</span></h2>
        
        <p class="曲"><span class="牌">忆秦娥</span><span class="科">旦上</span>神不定。秋声到夜偏难听。<span class="科">丑</span>偏难听。酣风战叶。萧萧相应。</p>
        
        <p class="诵"><span class="牌">醉太平</span><span class="科">旦白</span>愁多病慵。心间梦中。未归游子如蓬。阻关山万重。　　<span class="科">丑</span>离魂感悰。窗寒夜空。不禁斜月疎钟。<span class="科">旦</span>更长天断鸿。</p>
        
        <p class="白">春英。我和你当初被这贼掳来。几番临逼。因我截发毁容。又得这口宝剑自卫。仅免污辱。此贼一向跟随兀术征战。把我拘囚在此。二年有余。指望得见儿夫。忍死以待。我想起来。怎得个团圆之日。不如乘此贼未回。决意自尽。免遭毒手。<span class="科">丑</span>小姐请自宁耐。且待临难而死。未为迟也。<span class="科">旦</span>你看囹圄寂静。秋夜萧条。怎挨这凄凉之景。<span class="科">旦</span></p>
        
        <p class="曲"><span class="牌">山坡羊</span>夜迢迢圜扉人静。气萧萧桁杨秋冷。露蒙蒙月轮半明。昏惨惨照我形和影。旅雁征。嘹嘹入塞声。<span class="夹白">昔人曾托雁足传书。如今纵寄得书呵。</span>长安荡子居无定。怕泪血空缄素帛行。<span class="科">合</span>浮生。春来薄似冰。离情。秋来叶又零。<span class="科">丑</span></p>
        
        <p class="曲"><span class="牌">前腔</span>恨绵绵鸾分青镜。心怨怨瓶沈深井。语凄凄闲阶候蛩。幽寂寂一室如悬罄。魂暗惊。谁家砧杵鸣。<span class="夹白">想这时节寒衣都成了。我官人呵。</span>天涯正切无衣咏。肯信寒衣寄不成。<span class="科">合前丑</span></p>
        
        <p class="白">小姐。夜深了。和你去睡罢。<span class="科">旦</span>我也要睡了。<span class="科">睡介旦</span>春英春英。我也顾你不得了。叛贼归来。倘又逼我。少不得也是死。不如先死。落得完名。本待拔剑自刎。又恐血污衣裳。不若解下裙带。绞死便休。<span class="科">旦</span></p>
        
        <p class="曲"><span class="牌">二郎神</span>罹灾眚。叹三年把身拘坎穽。念修短荣枯皆已定。要成仁取义。鸿毛视死何轻。<span class="夹白">古来烈女。多少慷慨杀身的。</span>刎颈投崖心耿耿。谁待去偷全首领。烈铮铮。史书上教人永播芳声。<span class="科">旦</span></p>
        
        <p class="曲"><span class="牌">啭林莺</span><span class="夹白">丈夫呵。</span>和伊结发同死生。<span class="夹白">你如今呵。</span>存亡尚自难明。<span class="夹白">我便先死了呵。</span>在九地黄垆须待等。只怕似从前玉玦无凭。真成薄命。<span class="夹白">罢罢。纵然地下不能见你。</span>也落得个不亏名行。泪盈盈。料此身终天抱恨幽冥。</p>
        
        <p class="白"><span class="科">拔剑看科</span>这口宝剑。与我相守三年。今日何忍弃他。</p>
        
        <p class="曲"><span class="牌">啼莺儿</span>鱼肠出匣风雨鸣。<span class="夹白">想你铸时节呵。</span>雄雌跃冶曾并。奈一朝分影丰城也还同我孤另。<span class="夹白">我想子胥文种。这等忠贤。不免镯镂之厄。何况于我。</span>便镯镂沾濡血痕。<span class="夹白">剑呵。</span>要学你心肠刚硬。<span class="夹白">徐君爱季札之剑。悬于墓上。我要你为殉。那得葬所。</span>想青萍。高悬宰树。何处是佳城。</p>
        
        <p class="白">卧起操持。多亏此剑卫我之身。今日永别不免拜他几拜。<span class="科">旦</span></p>
        
        <p class="曲"><span class="牌">御林莺</span>操持久。卧起并。幸无他豹虎撄。不堪长别添悲哽。<span class="夹白">不是我弃了你。</span>将成令名。须拚此生。蜉蝣那得延俄顷。恨难平。山头化石。只作望夫形。</p>
        
        <p class="白"><span class="科">做绞科倒地介外</span>神理昭昭疾。天明听视长。为非有鬼责。作善降百祥。吾乃癸灵庙神是也。庙在钱塘江上。王商状元妻子秦氏庆娘。被掳守节。自绞而死。此人后当两国封恩。不久夫妻重会。不免救他还魂则个。鲸波使者何在。<span class="科">净上舞介外</span>即忙与我掣断衣带。救取烈妇返魂。<span class="科">净救介外</span>秦庆娘。抬起头来。听吾分付。叛贼将诛灭。夫君已显荣。团圆逢玉玦。咫尺在神京。大抵乾坤都一照。免教人在暗中行。<span class="科">并下</span></p>
        
        <p class="曲"><span class="牌">忆秦娥</span><span class="科">丑</span>新霜初入衣裳冷。荒鸡叫断惊魂醒。<span class="夹白">天色明了。<span class="科">见旦做诡介</span>呀。小姐苏醒了。<span class="科">旦醒介旦</span></span>惊魂醒。梦中神语。分明昭应。</p>
        
        <p class="白"><span class="科">丑</span>小姐为何如此。<span class="科">旦</span>我想叛贼回来。恐遭其手。夜来解带自尽。忽见两个天神救我。明明说道。反贼将灭。夫君已贵。不久神京玉玦再逢。或者丈夫得了功名。也不见得。只不知我几时得见玉玦之而。<span class="科">作悲介丑</span>小姐。鬼神之理。不可不信。且自安心待时便了。</p>
        
        <p class="曲"><span class="牌">黄莺儿</span><span class="科">旦</span>冥漠有归程。向沟渠甘自经。瓦全争愿图侥幸。<span class="夹白">若得见我丈夫呵。</span>花开雨晴。云收月明。似秦生破械天心应。<span class="科">拜天介合</span>谢明灵。精神感格。从此是余生。</p>
        
        <p class="曲"><span class="牌">前腔</span><span class="科">旦</span>天暮若为明。顿教人涕满膺。三年缧絏相依凭。<span class="夹白">若依梦中之言。</span>镜分可并。珠沈再征。<span class="夹白">神灵救你。也非偶然。</span>想河神不为琼缨请。<span class="科">合前</span></p>
        
        <p class="落诗"><span class="科">旦</span>平生坚节傲冰霜。<br /><span class="科">丑</span>一点丹心格上苍。<br /><span class="科">合</span>千古纲常终不死。<br />汉宫徒说返魂香。</p>
        
        <h2 id=ch26 class="chapter"><span class="出题">第二十六出　掳忠</span></h2>
        
        <p class="曲"><span class="牌">梁州令</span><span class="科">外上</span>绝江向夜卷红旌。伺南国游兵。暗维舴艋待扬舲。<span class="科">末</span>杨柳岸。桃叶渡。蓼花汀。</p>
        
        <p class="白">萧萧落木大江空。宿鹭州边断苇中。亭长舣船知有意。恐教项羽过江东。自家乃是金国元帅相锜部将季筹。俺主帅见在真州驻兵。差俺领一枝军卒。江上巡逻。打探南朝军机消息。此间已是金山了。谋克过来。<span class="科">末应介外</span>今夜月明。恐有南人渡江。和你轻舟伏在芦苇之中。但有人来。即忙拿住。<span class="科">末</span>领钧旨。</p>
        
        <p class="曲"><span class="牌">四边静</span><span class="科">外</span>清秋净练方澄碧。烟空楚天夕。一举困曹瞒。周郎有奇策。<span class="科">合</span>旌旗偃抑。藏机遁迹。沙渚月明寒。扁舟定谁识。<span class="科">末</span>悲风野树生萧瑟。衔枚枕长戟。半渡击龙且。淮阴已先得。<span class="科">合前做移舟伏睡科</span></p>
        
        <p class="曲"><span class="牌">梁州令</span><span class="科">生</span>玉堂金马鲁诸生。为王事遐征。似宣尼微服宋郊行。风月好。秋江上。暮潮平</p>
        
        <p class="白">虎穴游行独怆神。孤忠宁似伍胥真。见葭极月连沙岸。谁是沉舟渔丈人。王商奉命张宣抚军前慰劳。竣事还朝。来到瓜州。虏骑出没之地。怕有疎虞。将随行骑从顿放十里之外。微服轻身渡江。此间到有个小船。不免叫他渡过江去。<span class="科">叫介外末做听科</span>这是个南人声音。快撑船就岸。<span class="科">见介生上船见外做惊科外</span>好好。正是南朝人。拿去拿去。<span class="科">生</span>我是个书生。拿我怎的。<span class="科">外</span>正要拿你。谋克。先到金山寺去。<span class="科">做行到介外</span>疾忙报主帅。拿了一个南朝书生。羁禁金山寺中。听候钧旨。<span class="科">末应介外</span>先生此行何往。<span class="科">生</span>你不必问我。<span class="科">外</span>先生必有谋王断国之才。俺敢举你主帅军前重用。立取富贵。<span class="科">生</span>你不知道。</p>
        
        <p class="曲"><span class="牌">四边静</span><span class="科">生</span>天池彩凤双飞翼。安能止荆棘。许国有葵心。苌弘血同赤<span class="科">合</span>临安帝邑。长江限隔。归去节毛零。相将鬓丝白。</p>
        
        <p class="白"><span class="科">外</span>如今金国强盛。不比往时。<span class="科">外</span></p>
        
        <p class="曲"><span class="牌">前腔</span>凭陵冒顿真勍敌。楼船久无绩。城下旧盟寒。栾盈几时释。<span class="科">合前外</span></p>
        
        <p class="白">先生有此人才。时下与南朝相征。正要战书。烦与俺一作。<span class="科">生怒</span></p>
        
        <p class="曲"><span class="牌">福马郎</span>五色如椽余彩笔。肯效中郎贵。从叛逆。<span class="夹白">你若要俺做呵。</span>但有征蛮诏。喻巴檄。<span class="科">合</span>生死竟难测。忠和义一似海沈石。</p>
        
        <p class="白"><span class="科">外</span>你不见李陵。</p>
        
        <p class="曲"><span class="牌">前腔</span><span class="科">外</span>汉将英雄图死击。深入单于地。还屈膝。<span class="夹白">他便有才呵。</span>谩说河梁句。水阳什。<span class="科">合前</span></p>
        
        <p class="落诗"><span class="科">生</span>苏武餐毡阨数穷。<br /><span class="科">外</span>张巡嚼齿竟成空。<br /><span class="科">合</span>紫台月落关山晓。<br />十载长安是梦中。</p>
        
        <h2 id=ch27 class="chapter"><span class="出题">第二十七出　侵南</span></h2>
        
        <p class="曲"><span class="牌">北新水令</span><span class="科">净</span>龙争虎鬭几年余。解征鞍华山归牧。手中持玉节。腰下佩金鱼。脱却戎服。把貔貅暂停驻。</p>
        
        <p class="白">下官张安国。自投顺北朝。收复山东。累官都元帅。一向提兵。跟随郎主征战。今方罢战归来。且把三军暂憩。想俺凭着武艺。历了多少死战呵。</p>
        
        <p class="曲"><span class="牌">北庆宣和</span>撼动天关与地轴。到处收复。<span class="夹白">你只看那</span>血战韩彭在何许。势与命欤。</p>
        
        <p class="白">算这功名也没用处。到不如弃官归。</p>
        
        <p class="曲"><span class="牌">北折桂令</span><span class="科">净</span>我爱杀那陶潜五柳疎疎。柳下东篱。多少黄菊。直待要迷却诗魔。勾将酒债。掷了兵符。<span class="夹白">问甚么</span>台筑就风云双毂。赋裁成华藻三都。谩问贤愚。那论赢输。<span class="夹白">俺如今呵。</span>急待悬车。谢却居诸。</p>
        
        <p class="曲"><span class="牌">北雁儿落</span><span class="科">末</span>冷飕飕霜芜蘼绿汀。阴惨惨风叶酣红树。忽律律星驰一道尘。愁黯黯夜走千山路。</p>
        
        <p class="白">早已到辕门上了。告主帅机事。<span class="科">净</span>探子。有甚么声息。<span class="科">末</span></p>
        
        <p class="曲"><span class="牌">北得胜令</span>乱纷纷插羽晓驰书。急争争张弦夜鸣镞。<span class="夹白"><span class="科">净</span>还见甚么。<span class="科">末</span></span>骤昏昏四下里尘头聚。<span class="夹白"><span class="科">净</span>这是车骑来了。<span class="科">末</span></span>闹喳喳林端鸟雀呼。<span class="夹白"><span class="科">净</span>莫不是有伏兵。你见他多少军马。<span class="科">末</span></span>密匝匝的征车。扑通通不住价喧鼙鼓<span class="夹白"><span class="科">净</span>有步卒么。<span class="科">末</span></span>猛赳赳武夫。<span class="夹白"><span class="科">净</span>有多少旌旗。</span>远悠悠斾旃呵想你趁逐。</p>
        
        <p class="白"><span class="科">净</span>他为甚么起兵。</p>
        
        <p class="曲"><span class="牌">北鸳鸯煞</span><span class="科">末</span>辛监军妄奏南朝主。<span class="夹白"><span class="科">净</span>元来辛弃疾那厮一个领兵。<span class="科">末</span></span>降皇宣恼杀张安抚。<span class="夹白"><span class="科">净</span>他几时过淮。<span class="科">末</span></span>十万雄兵即时飞渡。<span class="夹白"><span class="科">净</span>他那里有甚么阵势韬略。</span>管甚么阵列风云。韬略谙龙虎。<span class="夹白"><span class="科">净</span>他军马到那里。<span class="科">末</span></span>未捣幽燕。直待要收东鲁。<span class="夹白">须索是</span>张武斾。建牙纛。及早辕门戒戎伍。</p>
        
        <p class="白"><span class="科">净</span>不怕他。急忙整理迎敌。</p>
        
        <p class="曲"><span class="牌">北络丝娘煞尾</span><span class="夹白"><span class="科">末</span>俺这里</span>片时间扬威奋武。<span class="夹白">管教他</span>一霎时地缺戕破斧。</p>
        
        <p class="白"><span class="科">净</span>军门都尉何在。<span class="科">丑上</span>青海闻传箭。天恩报合围。一朝提剑起。上马即如飞。覆主帅。有何号令。<span class="科">净</span>南朝遣张浚统兵来取山东。你先领一万步卒。五十里外掘一陷坑。别遣骁将领兵。一路埋伏。相机截杀。俺大军随后而来。一鼓擒之。乘胜杀向南朝。论功升赏。<span class="科">众</span>领钧旨。<span class="科">净</span></p>
        
        <p class="曲"><span class="牌">南倒拖船</span>严部伍。选征徒。选征徒。登城奋臂且高呼。且高呼。纵有如云千万旅。长平战骨尽教枯。尽教枯。<span class="科">合</span>学取中山张刺史。乌丸戈甲混舆图。</p>
        
        <p class="曲"><span class="牌">前腔</span><span class="科">丑</span>占旸雨。相孤虚。相孤虚。兵家神变在须臾。在须臾。设伏疾趋乘隘险。马陵万弩定先储。定先储。<span class="科">合前</span></p>
        
        <p class="白">。</p>
        
        <p class="曲"><span class="牌">前腔</span><span class="科">末</span>乘胜去。袭皇都。袭皇都建瓴南下好长途。好长途。一拔金城如压卵。逡巡衔璧出降车。出降车。<span class="科">合前</span></p>
        
        <p class="落诗"><span class="科">净</span>放火烧奚怅。<br /><span class="科">丑</span>分旗筑汉城。<br /><span class="科">末</span>十年骑战马。<br /><span class="科">合</span>今日始知名。</p>
        
        <h2 id=ch28 class="chapter"><span class="出题">第二十八出　交兵</span></h2>
        
        <p class="曲"><span class="牌">女冠子</span><span class="科">外上</span>鹔鹴裘冷。凄风淡日边城。破垒残营。黄沙白草。但闻断角悲笳相应。<span class="科">末</span>彤庭今得请。更喜方叔桓桓。千里提兵。<span class="科">合</span>为看宣威神武。阃外一声将军严令。</p>
        
        <p class="白"><span class="科">外</span>卫青开幕府。杨仆将楼船。<span class="科">末</span>欲断阴山路。单于莫近边。<span class="科">外</span>辛总管。这是那里。<span class="科">末</span>告元帅。正是东平境上。<span class="科">外</span>传令三军。安营造饭。克期交征。怕有伏兵。先遣一将搜山开路。<span class="科">末</span>领钧旨。<span class="科">传令介</span></p>
        
        <p class="曲"><span class="牌">奈子花</span><span class="科">外</span>统熊罴万骑天兵。度山川古碛分营。藏机蓄锐。歼夷鸮獍。张九伐庙谟先定。<span class="科">合</span>且须听。把功业早铭钟鼎。</p>
        
        <p class="曲"><span class="牌">前腔</span><span class="科">末</span>看雕戈镂甲峥嵘。尽褰旗斩将豪英。腥膻群丑。一朝戡定。试七擒运筹决胜。<span class="科">合前末</span></p>
        
        <p class="白">告主帅。营垒已安。行伍皆备。就来进兵攻击。<span class="科">外</span>快去快去。<span class="科">众</span>援桴且作三军气。夺槊还枭大将头。<span class="科">下</span></p>
        
        <p class="曲"><span class="牌">金钱花</span><span class="科">净领众上</span>铁马逐电飞腾。飞腾。甲士如虎横行。横行。秋风吹劲绿弓鸣。挥羽扇。掉云旌。整部曲。快先登。</p>
        
        <p class="白"><span class="科">净</span>前面尘头起处。想是南朝人马。快摆了阵势。<span class="科">外领众上</span></p>
        
        <p class="曲"><span class="牌">前腔</span><span class="科">众</span>聚米先识山形。山形。破竹方振军声。军声。看千群面缚向天京。狐兔穴。尽沙崩。还再筑。受降城。</p>
        
        <p class="白"><span class="科">外</span>上前打话。<span class="科">丑诨介末</span>那叛贼。耿元帅有何负你。把他夷灭。天兵到此。兀自不肯投伏。<span class="科">净</span>天命在内。非汝鼠辈所知。上前交战。不须口舌。<span class="科">做战缚净介外</span>张安国。你这厮当元是耿节度裨将。谋杀了他。投了北虏。背人之德不义。斩人之祀不仁。废臣之节不忠。今日到此有何话说。<span class="科">净乞命介外</span>把张安国槛车囚解到御前。随住家属俘囚人口。俱到京师处置。<span class="科">众应介</span></p>
        
        <p class="曲"><span class="牌">生姜牙</span><span class="科">外</span>天河洗甲兵。蠢蛮荆。长蛇封豕空驰骋。衔王命。讨不庭。扫侵境。岱山哀哭无苛政。<span class="科">合</span>捷书先奏未央宫。他年麟阁扬名姓。</p>
        
        <p class="曲"><span class="牌">前腔</span><span class="科">末</span>终军愤未平。请长缨。卢龙已系单于颈。迁商鼎。鞭楚平。城鄢郢。除凶雪耻功全盛。<span class="科">合前</span></p>
        
        <p class="曲"><span class="牌">前腔</span><span class="科">丑</span>戎车甫载征。俨雷霆。徐方枕奠淮夷静。疲癃拯。黎庶宁。衣冠幸。汉家营垒旌旄正。<span class="科">合前</span></p>
        
        <p class="落诗"><span class="科">外</span>贰师殊赏悬。<br /><span class="科">末</span>三箭天山定。<br /><span class="科">丑</span>借问行路人。<br /><span class="科">合</span>何如霍去病。</p>
        
        <h2 id=ch29 class="chapter"><span class="出题">第二十九出　商嫖</span></h2>
        
        <p class="曲"><span class="牌">三台令</span><span class="科">小旦</span>绣帏香合豪奢。何以中林兔罝。暗里自伤嗟。又还恐打草惊蛇。</p>
        
        <p class="白">不如意事常八九。可与人言无二三。自从昝喜来俺家中。把家赀荡尽。此人别无养生之术。撚他不去。情愿做了小郎。叫他做招财。因被他使酒作闹。人都怕来了。妈妈怀恨。要害他性命。是我不肯。虽然如此。终非久计。怎生是好。正谓可人期不来。俗子挥不去。<span class="科">净</span>此处不留人。那有留人处。大姐唧唧哝哝。说些甚么。<span class="科">小旦</span>招财。你如今不可使酒。人面前露出本相来。只说俺家没上没下。<span class="科">净</span>你这人家有甚么上下。我如今再不了。<span class="科">小旦</span>走起去。有客进来了。</p>
        
        <p class="曲"><span class="牌">吴小四</span><span class="科">丑</span>风又狂。雪又斜。邻家无酒赊。忽听弦歌在那些。望却朱楼近狭邪。何妨驻小车。</p>
        
        <p class="白">彩云楼宇傍江开。乘兴探梅踏雪来。欲解千金供买笑。<span class="科">净</span>看君明岁做招财。<span class="科">小旦见丑介丑</span>这个小郎到有些文彩。他说我招财。好利市。好利市。<span class="科">净</span>说我的招财。<span class="科">丑</span>怎么说。<span class="科">小旦背扯净介</span>官人不要说他。它说姐夫到此。定有赏赐。却不是他招财。<span class="科">丑</span>正是正是。<span class="科">小旦</span>官人贵姓何处。<span class="科">丑</span>我是江西茶商冯五郎。<span class="科">小旦</span>莫不是当初冯魁员外一家么。<span class="科">丑</span>正是正是。我有一担好茶。送与大姐。<span class="科">小旦</span>怎么用许多。<span class="科">丑</span>如今子弟吃空茶的多了。<span class="科">净</span>我不是吃空茶的。<span class="科">丑</span>呵呵。这奴才你到是子弟。<span class="科">净</span>俺不是子弟。你便是徒弟。<span class="科">丑</span>怎么徒弟。<span class="科">净</span>要你替头。<span class="科">小旦扯净介</span>快整酒来。<span class="科">净诨下丑</span>怎的这小郎没规矩。<span class="科">小旦</span>元有些风颠病。<span class="科">净</span>有钱鬼可使。无钱身做主。酒在此。<span class="科">小旦</span>冯官人。且请一杯。<span class="科">丑</span>大姐。央你唱一套马东篱百岁光阴。<span class="科">小旦做北调唱介丑</span>我不喜北音。要做南调唱才好。<span class="科">小旦</span>也罢。</p>
        
        <p class="曲"><span class="牌">集贤宾</span><span class="科">小旦</span>光阴百岁如梦蝶。回首往事堪嗟。昨日春来花又谢。急罚盏夜阑灯灭。秦宫汉阙。但衰草牛羊平野。<span class="科">合</span>无话说。尽废了渔樵周折。</p>
        
        <p class="白"><span class="科">丑</span>我也学你唱个儿。</p>
        
        <p class="曲"><span class="牌">前腔</span><span class="科">丑</span>荒坟废垄余断碣。纵横不辨龙蛇。投至得狐踪与兔穴。问多少英雄豪杰。魏耶晋耶。恨鼎足三朝分裂。<span class="科">合前</span></p>
        
        <p class="白">我也唱一个儿。<span class="科">净</span></p>
        
        <p class="曲"><span class="牌">莺啼序</span>天教伊富莫太奢。无多好天良夜。富家郎直恁铁心。空辜锦堂风月。斩眼间红轮又西。青镜里朝添白雪。<span class="科">合</span>鸠计拙。胡芦提且教妆呆。</p>
        
        <p class="白"><span class="科">丑</span>到是招财唱得。赏酒与他。<span class="科">做与酒净背扯小旦替饮丑做见介小旦遮掩科</span></p>
        
        <p class="曲"><span class="牌">前腔</span><span class="科">小旦</span>人生迅疾坡走车。上床鞋履相别。喜红尘不到门前。青山正补墙阙。又屋角偏遮绿阴。雅称我竹篱茅舍。<span class="科">合前丑</span></p>
        
        <p class="白">招财。斟酒与大姐。<span class="科">净斟酒饮残与小旦丑做见介小旦掩介</span></p>
        
        <p class="曲"><span class="牌">琥珀猫儿坠</span><span class="科">丑</span>晚蛩吟罢。一觉甫宁帖。万事鸡鸣无罢歇。争名夺利几时彻。<span class="科">合</span>差迭。穰穰蜂衙蚁兵蝇血。<span class="科">净偷酒醉</span></p>
        
        <p class="曲"><span class="牌">前腔</span><span class="科">净</span>裴公绿野。陶令白莲社。爱杀黄花秋那些。带霜紫蟹煮红叶。<span class="科">合</span>懽悦。几个登高酒杯时节。<span class="科">净做醉席上诨介</span></p>
        
        <p class="曲"><span class="牌">尾声</span>莫教北海来清夜。嘱付顽童记者。为道东篱醉了也。<span class="科">丑怒骂净闹介净</span></p>
        
        <p class="白">冯五郎何必太猖狂。招财有万贯尽了怕还乡。他家无别干。学得会烧汤。你来定折本。与我凑成双。<span class="科">丑</span>元来这等。去了去了。夜静水寒鱼不食。满船空载月明归。<span class="科">下小旦怒介</span>今日接这个人。你又赶去了。<span class="科">净怒介</span>你这反面无情。泼贱烟花。前日怎么奉承我。如今便这等相待。<span class="科">小旦</span>不识羞。你自不争气。没了钱。却怨谁来。<span class="科">占将碗上</span>人无害虎心。虎无伤人意。昝姐夫不要恼。再吃这碗酒。教大姐陪你歇罢。<span class="科">净</span>妈妈从来不达时务。今日这等好。<span class="科">做饮酒吐介占</span>大姐。扶他后边水阁上去。<span class="科">小旦扶下荒上</span>妈妈。扶得去就死了。怎么好。<span class="科">占云</span>不妨。想他在此打搅。不得了时。方才与他这碗药酒。酖死了他。后边水阁。正近大江。等到更深。推下水去。昝喜昝喜。这是你自取之也。休要怪我。我这样人家呵。</p>
        
        <p class="曲"><span class="牌">北醋葫芦</span>饶你有黄金盛满车。到得来似汤浇雪。谁教你有钱儿全不想没时节。你贪着凤枕鸳衾锦绣叠。换得个鹑衣百结。这的是下场头受用好豪杰。</p>
        
        <p class="白"><span class="科">小旦</span>平生只好酒。今死在酒中。</p>
        
        <p class="曲"><span class="牌">么</span>你则与荷锸刘伶争较些。每日价躭图曲蘖。谁知道殷勤呵杯酒有弓蛇。<span class="夹白"><span class="科">占</span>这样人弄得个死无葬身之地。<span class="科">小旦</span></span>只索向海藏龙宫寻地穴。便是你高封马鬛。不枉了风流浪子自差别。</p>
        
        <p class="落诗"><span class="科">占</span>得好休时便好休。<br /><span class="科">小旦</span>风流子弟下场头。<br /><span class="科">合</span>假饶决尽湘江水。<br />难洗今朝一面羞。</p>
        
        <h2 id=ch30 class="chapter"><span class="出题">第三十出　渡江</span></h2>
        
        <p class="曲"><span class="牌">金蕉叶</span><span class="科">生</span>痛伤痛伤。怎教人随波逐浪。天独向野寺凄凉。人谩忆故园惆怅。</p>
        
        <p class="白"><span class="科">吴小四</span><span class="科">生</span>花满空。絮满空。天女裁冰云出工。江寒夜正中。云几重。树几重。上国冥迷楚水东。难凭雁帛通。下官因奉朝命。慰劳张宣抚。回到京江。被金酋所虏。拘幽在金山寺里。逼俺降顺。几番待要骂贼而死。争奈先人坟慕。尚在山东。妻子不知存亡下落。俺若死了。使文正公之祀斩然血食。岂不可哀。权且隐忍偷生。只不屈节便了。虏将季筹。在此监守。这两日左右将校。俱往真州。俺已阴砺霜刃。挨至更深。待他熟睡。手杀这厮。逃走南还。方称吾意。你看那寒天雪景。山色江声。好惨人也呵。</p>
        
        <p class="曲"><span class="牌">山桃红</span>飘风密雪。独夜空江。浮玉荒寒嶂也。古渡渔灯起。野色正苍苍。混霄壤。入微茫。说谩鹤氅游。驴背吟。羔儿帐也。何似忠臣遥海上。叹身世颠危。触景可沾裳。</p>
        
        <p class="曲"><span class="牌">下山虎</span><span class="科">生</span>嵯峨莲宇。灿烂银妆。还璧惭无计。宵闲玉堂。学不得李愬功成。到做袁安卧僵。远望。思归心易伤。百感空悲壮。令人断肠。何况山川非故乡。</p>
        
        <p class="白"><span class="科">做听介</span>且喜贼将酒酣寝熟。正好下手。<span class="科">取刀看科</span>鬼雄好向阴风语。怨血教沾匕首红。<span class="科">生下提人头上</span></p>
        
        <p class="曲"><span class="牌">蛮牌令</span><span class="科">生</span>湛卢锷怎能障。楼兰血溅寒光。賸有孤魂依宿莽。啼落月。啸清霜。却恨那秦庭环柱。尽羞他博浪逋亡。念甘陈于今有光。待阴山还虏名王。</p>
        
        <p class="曲"><span class="牌">尾声</span>天南故国徒神往。隔盈盈一水正相望。何事折苇难航。</p>
        
        <p class="白">天色将明。山僧未起。正好渡江。怎么得个船来。且到岸边一看。呀。远远望见一个小船来了。<span class="科">叫介末</span>来了。来了。<span class="科">生</span>待把首级藏在囊中。方可上船。<span class="科">末扮梢子摇船上</span></p>
        
        <p class="曲"><span class="牌">桃李争放</span><span class="科">末</span>烟际惊闻唤渡。一叶轻移兰桨。</p>
        
        <p class="白">自家江上渡子。这金山寺多有胡人驻扎。日常不敢近前。如今听得是南人声音。把船摇傍岸去。<span class="科">见生介</span>呀。官人。你要那里去。<span class="科">生</span>往南岸去。<span class="科">末</span>这等快上船来。<span class="科">生下船末看惊介</span>官人。我不渡了。囊中是个人头。你身边一口宝刀。血漉漉的。不要累我。你上去也罢。<span class="科">生</span>快不要。俺是南朝使臣。前日过江。被胡酋虏在金山寺中。被俺夜杀守者。脱走还朝。渡江到南岸。重重赏你。<span class="科">末</span>元来如此。请大人稳便。小人即忙驾船。</p>
        
        <p class="曲"><span class="牌">庭前柳</span><span class="科">生</span>岐路正亡羊。喜津口出鸣榔。函关人已去。汉阙道何长。<span class="科">合</span>片帆冲巨浪。正彷徨。问何如访戴行藏。</p>
        
        <p class="曲"><span class="牌">前腔</span><span class="科">末</span>血滓太阿铓。看腥污髑髅囊。子龙浑义胆。许楮有刚肠。<span class="科">合前</span></p>
        
        <p class="落诗"><span class="科">生</span>圣主怀冰愤未消。<br />小臣冲雪敢辞劳。<br /><span class="科">末</span>匈奴自此知名姓。<br />休傍阴山更射雕。</p>
        
        <h2 id=ch31 class="chapter"><span class="出题">第三十一出　索命</span></h2>
        
        <p class="曲"><span class="牌">月儿高</span><span class="科">小旦病上</span>彩鸾凋尽。罗衣久宽褪。秋晚隋堤柳。惭咏黄金嫩。曲局双髦。红销颊边粉。昨日专房宠。今日谁来存问。野草闲花争较春。落尽东风无主人。</p>
        
        <p class="诵"><span class="牌">南柯子</span>舞态闲中忆。歌声梦里寻。烟花行迳足伤心。无那三般老病死相侵。　　鬼症淹难起。孤房冷自深。偏教今日苦难禁。悔却从前错认是知音。</p>
        
        <p class="白">妾身自从妈妈谋杀了昝喜。心神恍惚。得这症候。十分沉重。家里料我不起。再无汤药看顾。做这样人。也是前生业障。不如早死为强。妈妈今日也不来看我了。神思困倦。暂且打睡一番。<span class="科">净扮鬼上</span></p>
        
        <p class="曲"><span class="牌">五方鬼</span><span class="科">净</span>只为风流命先殒。鸱夷稔怨越江滨。厚地茫茫将雪愤。申生得请下天阍。</p>
        
        <p class="白">昝喜生前只为娟奴。家破人离。被他药酒酖死。沈于江中。含恨九泉之下。幸得癸灵大王见了。差鬼使引来索命。思想起来。虽是虔婆杀我。娟奴是祸首罪魁。追了他去。这虔婆先受阳诛。后遭阴对。呀。鬼来了。<span class="科">丑</span></p>
        
        <p class="曲"><span class="牌">前腔</span>破浪凌波步来紧。灵旗倏忽转风云。孼自人兴谁管得。还教诅楚悔嬴秦。</p>
        
        <p class="白">吾乃癸灵部下鬼使。只因李娟奴每每到俺大王祠下说誓。口是心非。侮慢明神。欺诱良善。罪恶盈满。差我引取冤家。同来索命。昝喜怎生不见。<span class="科">净见科丑</span>此间是他卧房。与你入去。<span class="科">小旦惊介</span>有鬼有鬼。<span class="科">净丑下介</span></p>
        
        <p class="曲"><span class="牌">月云高</span><span class="科">小旦</span>鬼神难信。惊魂已先引。伯有今为厉。二竖还乘衅。恨我无情。谁将肯怜悯。满目鸳鸯伴。若个堪教同殡。蚕老丝空难爱身。到底辛勤只为人。</p>
        
        <p class="白"><span class="科">净虚上复下小旦惊叫</span>有鬼有鬼。<span class="科">占</span>著论知无鬼。扪心觉有天。你病势若何。怎生这般大惊小怪。<span class="科">小旦</span>方才梦中看见昝喜与一鬼卒同来索命。病已不好了。<span class="科">占</span>这是心事。不要信他。且到我房中去睡罢。<span class="科">扶下丑扮乞儿上</span>钱塘江上雪漫天。东郭先生履上穿。十谒朱门九家闭。风流谁识解帮闲。自家一生赶趁度日。不料酒醉跌折了腿。免不得求乞过活。一向不到李娟奴家。日前多有作成他处。近日又闻得谋死了昝喜。必然怕我。此去定不虚空。李大妈有么。<span class="科">占</span>天有不测风云。人有旦夕祸福。呀。老解。多时不见。怎生这等狼狈了。<span class="科">丑</span>因醉跌坏了这腿。没些生意。特来求借。大姐有么。<span class="科">占</span>不好说。两日病重。方才气绝了。<span class="科">丑</span>呀。可惜可惜。如今快打点送终之具。<span class="科">占</span>那里讨。<span class="科">丑</span>也要棺材。<span class="科">占</span>有钱买棺材。到做件衣服与活的穿了。少不得把一床草荐卷他罢。<span class="科">丑</span>葬在何处。<span class="科">占</span>左右丢去千人坑里。<span class="科">丑</span>他与你挣许多钱。心上何忍。<span class="科">占</span>你莫管。娼家行径如此。<span class="科">丑</span>又有那个来了。<span class="科">净</span>郭璞山经最熟闲。双瞳电掣口河悬。谁知万事皆天定。穴在人心不在山。自家唤做青乌子。地理最高。闻得这人家有丧。怕要寻坟。不免进去。<span class="科">见科占</span>先生贵姓。来此何干。<span class="科">净</span>在下唤作青乌子。善相风水。特来献一好穴。<span class="科">丑</span>妈妈自有好穴。出不尽银子。<span class="科">净</span>这穴不好。是陷人坑。又是千人坑。不好不好。<span class="科">占</span>我正要这千人坑。先生听我说。</p>
        
        <p class="诵"><span class="牌">西江月</span>地理由来玄妙。时人肉眼凡庸。要钱只是改青龙。白虎遂教搬动。　　钤记时常偷做。克应偶尔遭逢。既然有妙穴等得富贵呵。自家且去葬公公。指与别人何用。</p>
        
        <p class="白"><span class="科">净</span>罢罢。你不信便休。方才你说要千人坑怎么。<span class="科">占</span>要把这丫头去葬。<span class="科">净</span>我替你抬去。<span class="科">丑</span>我的主雇。怎么夺了。<span class="科">占</span>你两个不必争。抬了你罢。<span class="科">丑</span>把多少银子与我每。<span class="科">占</span>一钱<span class="科">丑</span>少少。要五两银子。<span class="科">占</span>我又不是谋死人。怎的要许多。<span class="科">丑</span>昝员外便好。不要人抬。<span class="科">占</span>你抬便抬。不然你自去了。不要在这里胡言乱道。</p>
        
        <p class="曲"><span class="牌">一盆花</span><span class="科">丑</span>好怪你心怀残忍。似猩猩能语。狼子难驯。<span class="夹白">你这女儿近钱时。见你何等哄他。</span>若醴甘言总非真。成家钱树还忘本。<span class="科">合</span>荣衣正新。舞衣又尘。看取青春寂寞。雀网闲门。</p>
        
        <p class="白">古人敝帏不弃。为埋马也。敝盖不弃。为埋狗也。你这女儿狗也不直。</p>
        
        <p class="曲"><span class="牌">前腔</span><span class="科">占</span>敝盖难教心忍。想真娘空望。三尺孤坟。吊客青蝇任为邻。亲肤蝼蚁从相溷。<span class="科">合前</span></p>
        
        <p class="曲"><span class="牌">前腔</span><span class="科">净</span>葬法传来多准。把撼龙神术。颠倒乾坤。<span class="夹白">你</span>蝮毒天教一生贫。牛眠自秘前冈稳。<span class="科">合前</span></p>
        
        <p class="落诗"><span class="科">丑</span>莫作娼楼女。<br /><span class="科">占</span>从来贱且轻。<br /><span class="科">净</span>生为万人妇。<br /><span class="科">合</span>死入千人坑。</p>
        
        <h2 id=ch32 class="chapter"><span class="出题">第三十二出　阳勘</span></h2>
        
        <p class="曲"><span class="牌">胡捣练</span><span class="科">生</span>离虎穴。返神京。垂衣我后真明圣。皂盖彤幨千骑整。谩教稽古羡桓荣。</p>
        
        <p class="白">月蚀西方破敌时。及早归日未云迟。家山一望空陈迹。谁在谁亡两不知。下官自从金山寺中杀了虏将。复命还朝。叨蒙圣恩。改擢京兆府尹。职守既隆。富贵已极。只不知家中消息若何。前日曾托辛大人寄书访问。待他班师。必有分晓。今日放告日子。且开了衙门。理会政事。皂隶何在。<span class="科">末净</span>烟火千家望。公门一日开。饶他全是理。也索带钱来。覆老爷。有何钧旨。<span class="科">生</span>拿放告牌出去。有告状的着他入来。<span class="科">净末叫丑介</span></p>
        
        <p class="曲"><span class="牌">普贤歌</span><span class="科">丑</span>烟花泼妓太无情。人命关天那可轻。今朝赴讼庭。从公为辨明。免死孤魂悲耿耿。</p>
        
        <p class="白"><span class="科">见净末诨见生介生</span>告什么状。<span class="科">丑</span>告人命。<span class="科">生</span>打死的。谋死的。<span class="科">丑</span>临安县昝喜。被人谋死。<span class="科">生</span>你是他什么人。</p>
        
        <p class="曲"><span class="牌">锁南枝</span><span class="科">丑</span>雷陈友。<span class="夹白"><span class="科">生</span>那昝喜平日做甚么。<span class="科">丑</span></span>他有花柳情。<span class="夹白"><span class="科">生</span>在那家。<span class="科">丑</span>在李娟奴家。</span>黄金散尽业已倾。<span class="夹白"><span class="科">生</span>回也不曾回。<span class="科">丑</span>不曾回去。</span>做佣保坠家声。<span class="夹白">又被老鸨子李翠翠。</span>把狂药丧躯命。<span class="夹白"><span class="科">生</span>药死了。尸首在那里。<span class="科">丑</span></span>沧波底。鱼鳖朋。覆盆冤。待明镜。</p>
        
        <p class="白"><span class="科">生</span>皂隶。拿李翠翠母子来。<span class="科">末应下拿李翠翠上</span></p>
        
        <p class="曲"><span class="牌">宝鼎儿</span><span class="科">占</span>凡事作过从前。今日齐来没兴。</p>
        
        <p class="白"><span class="科">见生介生</span>你这烟花贱妇。哄诱善良子弟。倾家荡产。谋害性命。是何道理。女儿怎生不到。<span class="科">占</span>告老爷。女儿死了。<span class="科">生</span>谋死昝喜。是你不是。<span class="科">占</span>不曾有。<span class="科">与丑对辨科生</span>两个都上起刑来。<span class="科">做打占丑科占认</span>有有。<span class="科">生</span>快供状来。<span class="科">占</span>老爷。不合我做了这样人。</p>
        
        <p class="曲"><span class="牌">锁南枝</span><span class="科">占</span>风云态。朝暮更。<span class="夹白"><span class="科">生</span>你怎么这等薄幸。<span class="科">占</span></span>娼楼古有薄幸名。<span class="夹白"><span class="科">生</span>哄费。了昝喜家业。把他做招财。怎的又把他药死。<span class="科">占</span></span>鹓羽岂无凭。为鹊巢久妨病。<span class="夹白"><span class="科">生</span>妨占你家。赶了去也罢。直得谋死。你知罪么。<span class="科">占</span></span>天好还。甘典刑。<span class="夹白"><span class="科">生</span>该问你斩罪枭首。<span class="科">占</span></span>槁街悬。目须瞑。</p>
        
        <p class="白"><span class="科">生</span>你还有妹子在那里。<span class="科">占</span>没有。<span class="科">生</span>抬起头。认得武林门外的妹子么。<span class="科">占荒介</span>老爷。妇人该死该死。<span class="科">生</span>当初是那个引他来你家。<span class="科">占</span>是这解帮闲。<span class="科">丑推介生</span>再打这厮。<span class="科">打介生</span>你惯哄人家子弟。亡家破产。皆由于你。兀自诮仲尼丧家之狗。记得也不记得。<span class="科">丑</span>老爷。小人该死该死。<span class="科">生</span>李翠翠处斩。枭首示众。秋后处决。解帮闲决脊四十。刺配岚州牢城。左右。都上了枷杻。押去监了。<span class="科">净带占丑</span>满腹神机难缓死。浑身是口不能言。<span class="科">先下生</span>飞蛾赴火。自速其灾。下官未遇之时。受此二人无限荼毒。若非吕公。亦不免转死沟壑。不想今日都犯在我手里。这忿耻已雪了。只是吕公之德未报。于心怏怏。今早已曾差人请他。即时想必来也。<span class="科">末扮王便上</span>谷利终难去。昆仑久已逋。地余令复见。争得拜苍梧。小人王便。前日被俺相公赶出去。走到山东。人离家破。无处托身。今日相公做了官。定然忆王便好言。不见怪了。不免到府里见他。<span class="科">入见生科生</span>王便那里来。<span class="科">末</span>小人被相公赶逐。走到山东潜躲这几时。<span class="科">生</span>家中如何了。<span class="科">末</span>听小人拜禀。</p>
        
        <p class="曲"><span class="牌">孝顺歌</span><span class="科">末</span>风尘起。兵刃横。狼吞蚕食多战争。<span class="夹白">小人到家里呵。只见</span>鸟雀遍榛荆。人民异乡井。<span class="夹白"><span class="科">生</span>娘子在那里。<span class="科">末</span>那时兵火满城。人家都四散逃难。</span>抛家远征。<span class="夹白"><span class="科">生</span>到那里去。<span class="科">末</span></span>蚕尾山中。鹪鹩栖定。<span class="夹白"><span class="科">生</span>蚕尾山住下又何如。<span class="科">末</span>其时海水泛涨。一山人民。多遭漂没了。俺家娘子呵。便是</span>渐水忘符。垫溺将安拯。<span class="夹白"><span class="科">生做惊介</span>有这等事。<span class="科">末</span></span>肠刀断。泪雨零。<span class="夹白">不要说小人。便做那</span>春燕归不识旧门径。</p>
        
        <p class="白"><span class="科">生</span>你这话的也不的。<span class="科">末</span>小人亲到山东。看见蓬蒿蔽野。白骨成堆。果是漂没了。<span class="科">生</span>兀的不是痛杀我也。<span class="科">倒介末</span>相公苏醒苏醒。<span class="科">生悲介</span></p>
        
        <p class="曲"><span class="牌">前腔</span><span class="科">生</span>神先丧。心暗惊。终天抱痛悲九京。<span class="夹白">妻呵。你</span>留玦未渝盟。凌波叹孤影。番成画饼。花诰鸾封。已虚恩命。<span class="夹白">我如今呵。</span>便舟楫商家。奈苦海波千顷。肠刀断。泪雨零。怅怀沙夜台永。</p>
        
        <p class="白">明日快请天师。建起黄箓大斋追荐。</p>
        
        <p class="曲"><span class="牌">宝鼎现</span><span class="科">外</span>蛟龙终自飞腾。富贵逼人难并。</p>
        
        <p class="白"><span class="科">见生介生</span>小人贫贱无行。困辱泥涂。多口交攻。鄙薄不齿。老丈拂逆人情。众恶能察。翼扶成就。久背厚恩。<span class="科">外</span>大人美玉明珠。沈渊在璞。时人贵耳贱目。负谤蒙讥。何足介意。老汉幸有一日之雅。飞黄腾达。于汤有光。<span class="科">生</span>左右。取金子出来。<span class="科">外</span>老汉面领玉玦。今当返璧。<span class="科">生</span>多蒙留意。<span class="科">悲介</span>物在人亡。教我不胜悲感。<span class="科">外</span>不必愁烦。料无此事。<span class="科">末取金上</span>剑诛无义汉。金赠有恩人。黄金在此。<span class="科">生</span>黄金十镒。奉为小生一向薪水之费。白金五十两。与我修造癸灵祠宇。<span class="科">外</span>修庙的老汉收去。这黄金决不敢领。<span class="科">生</span>你说那里话。</p>
        
        <p class="曲"><span class="牌">园林好</span><span class="科">生</span>念昔日鱼龙未明。论物色尘埃可轻。<span class="夹白">多感老丈。</span>引手直从渊穽。怀厚德。敢忘情。怀厚德。敢忘情。</p>
        
        <p class="白"><span class="科">外</span>如此老汉拜谢了。</p>
        
        <p class="曲"><span class="牌">前腔</span><span class="科">外</span>厌藜藿曾同釜铛。饱公𫗧今余豆登。始信荣枯前定。都将相。拜公卿。都将相。拜公卿。</p>
        
        <p class="曲"><span class="牌">川拨棹</span><span class="科">末</span>叹义侠真堪敬。愧炎凉生俄顷。<span class="科">生</span>自衔恩骨镂心铭。元振从今有令声。<span class="科">合</span>这相逢眼倍青。这相逢眼倍青。<span class="科">外</span></p>
        
        <p class="曲"><span class="牌">前腔</span>好学成都驷马行。看列戟门墙光彩生。念一家寥落晨星。怕彭泽归无稚子迎。<span class="科">合</span>越教人百感增。越教人百感增。</p>
        
        <p class="曲"><span class="牌">意不尽</span>怀乡国。滞帝京。想潘岳愁颜难整。白发新添四五茎。</p>
        
        <p class="落诗"><span class="科">生</span>胸中恩怨已分明。<br /><span class="科">外</span>名振金闺步玉京。<br /><span class="科">末</span>我贵我荣君莫羡。<br /><span class="科">合</span>十年前是一书生。</p>
        
        <h2 id=ch33 class="chapter"><span class="出题">第三十三出　诏封</span></h2>
        
        <p class="曲"><span class="牌">称人心</span><span class="科">外上</span>旌旗散采。韬戈卷甲归来。<span class="科">末</span>三军勇懽生壮怀。载道喧传歌凯。<span class="科">合</span>丹心匪懈。应甄录汗马勋劳。还展布负暄忠爱。</p>
        
        <p class="白"><span class="科">外</span>要与中原靖寇仇。<span class="科">末</span>功成却进手中筹。<span class="科">生扮牙兵押净上</span>将军莫话封侯印。惜取沙场万髑髅。<span class="科">外</span>下官征讨张安国。生擒元恶。得胜回军。且喜已到临安城下。辛总管把三军札住。昨已有捷书飞报朝廷。且待纶音降来。才可区处。<span class="科">末</span>前面鼓吹喧天。旌旗夹路。想是玉音来了。<span class="科">丑扮使臣上</span></p>
        
        <p class="曲"><span class="牌">风检才</span><span class="科">丑</span>帝命忽传上台。细柳营门已开。郤縠堪夸大将才。排香案。听宣差。整袍笏。朝玉阶。</p>
        
        <p class="白">敕两淮宣抚使张浚。总管辛弃疾。卿等奉命克复山东。削平寇乱。实惬朕怀。张浚加魏国公。余职如故。辛弃疾右监门卫将军福州防御使。并令随朝干办。大小将士赉予有差。张安国弃市。俘囚子女。付京兆尹王商录实奏闻。谢恩。<span class="科">丑见外科外</span>天使请坐。<span class="科">丑</span>不敢。宣抚大人帷幄成功。可喜可贺。<span class="科">外</span>袜线之才。勉奉王命。深愧无功。<span class="科">丑</span>总戎大人。介胄勤劳。不孤殊赏。<span class="科">末</span>臣子之职。安敢图报。<span class="科">丑</span>这便是张安国么。<span class="科">末</span>正是。<span class="科">丑净诨介净</span>天使大人。方才诏命。不知圣上如何处我。<span class="科">丑</span>封你做齐景公。<span class="科">净</span>莫哄我。我也不要。<span class="科">丑</span>这等你掉头归去罢。<span class="科">外</span>天使请坐茶饭。<span class="科">丑</span>不必坐。请大人即便趋朝。</p>
        
        <p class="曲"><span class="牌">琐窗郎</span><span class="科">外</span>想祃牙昔日登台。指河朔夜渡淮。五兵超乘。万纛齐开。鹰扬虎旅。功兼收蔡。<span class="科">合</span>喜今朝桓桓天讨靖边塞。论爵赏。迟封拜。</p>
        
        <p class="曲"><span class="牌">前腔</span><span class="科">末</span>把苍生命堕颠崖。搆戎狄为乱阶。移山堪诮。愚叟痴呆。吠尧跖狗。鼎烹难贷。<span class="科">合前</span></p>
        
        <p class="曲"><span class="牌">前腔</span><span class="科">丑</span>喜令公文武全才。屈群力无贰猜。风霆迅击。扫荡氛霾。射天蓬矢。鸱鸮先铩。<span class="科">合前</span></p>
        
        <p class="曲"><span class="牌">前腔</span><span class="科">净</span>似穷猿押虎衔哀。悔大策招祸灾。雌雄蜀垄。一觉南槐。图王业霸。而今安在。</p>
        
        <p class="落诗"><span class="科">外</span>司徒急为破幽燕。<br /><span class="科">末</span>战胜身归拜庆年。<br /><span class="科">丑</span>唐史上头功第一。<br /><span class="科">合</span>春风双佩好朝天。</p>
        
        <h2 id=ch34 class="chapter"><span class="出题">第三十四出　阴判</span></h2>
        
        <p class="曲"><span class="牌">北沉醉东风</span><span class="科">外扮癸灵神上</span>清虚殿蛟鲸静守。水晶宫鱼鳖分。鳌山日月幽。虾岛乾坤久。结楼台蜃气常浮。<span class="夹白">俺呵</span>致雨兴云甚时休。<span class="夹白">小子做</span>三百六鳞虫贯首。</p>
        
        <p class="白">吾乃癸灵神是也。生居巨壑。职守天台。竭涸九州。封疆自固。沃焦万里。汤沐相仍。垂衣裳。莅域中。凝旒端冕。腾川泽。雨天下。振鬛扬鬐。横行都尉。元绪参军。奔走御侮的。多少桓桓赫赫。长须侍中。洞玄内史。疏附后先者。岂乏济济跄跄。湘浦鼓瑟群。曾共他月明风细。江滨解佩侣。还充俺兰寝椒宫。青精饭螺女供来。紫绢衣蛟人织就。湍回惊日月。任教精卫泥填。浪动覆星河。不怕胡僧火煮。谁云地下无官府。别是人间一洞天。小圣职掌水曹。每年冬月。检校尘中善恶。东京妓女李娟奴。累次到庙。与人歃血说誓。转眼背盟。欺天罔人。莫此为甚。阳算将终。已差鬼卒率领他冤家昝喜追摄去了。又有巨野王商。当年曾与娟奴说誓。此人是京兆府尹。后当拜相。昨日又来兴造祠宇。奉祀吾神。且是虔信。亦曾差睡魔请来梦中证此阴报。显俺神通。多少是好。<span class="科">睡魔引生冠带上</span></p>
        
        <p class="曲"><span class="牌">南海棠春</span><span class="科">生</span>真成蹈海流。不似乘桴叟。</p>
        
        <p class="白"><span class="科">见外跪介外</span>状元登殿讲礼。<span class="科">生登殿拜外答拜介外</span>状元请坐。<span class="科">生</span>大王洋海明神。王商尘土下士。得借云阶。已出望外。宠分半席。诚不敢当。<span class="科">外</span>盖世文章。鬼神所重。君不闻刘向李贺之事乎。请坐请坐。<span class="科">生侍坐介外</span>状元颇忆钱塘玉玦之言否。<span class="科">生</span>凡入欲火所恼。冒凟威灵。望乞赦宥。<span class="科">外</span>子诚无害。娟奴阳数方终。当受阴谴。屈君证明。以昭神理。<span class="科">生</span>谨奉神旨。<span class="科">鬼卒押净小旦上</span></p>
        
        <p class="曲"><span class="牌">哭虔婆</span><span class="科">净</span>寻花问柳。轻尘飞溜。文君非偶。颜渊不寿。<span class="科">小旦</span>无聊莫傍鬼门愁。有言直向龙宫奏。</p>
        
        <p class="白"><span class="科">净问丑介</span>鬼使。这傍边坐的是何神道。<span class="科">丑</span>是阳官王商状元。<span class="科">净</span>阿呀。元来是他。<span class="科">叫介</span>王姨夫。王姨夫。昝喜一向失礼。<span class="科">王</span>认了姨娘。讨得个死。如今又认姨夫。<span class="科">诨介外</span>娟奴。你累次庙中说誓。转眼背盟。欺人乎。欺天乎。<span class="科">小旦</span>启大王。贱妾虽作娼流。亦有恒性。争奈做龟子鸨儿的。每每逼勒。不能自专。<span class="科">外</span>从实说来。</p>
        
        <p class="曲"><span class="牌">玉交枝</span><span class="科">小旦</span>堪悲掣肘。厄逢辰生不自由。<span class="夹白">家里见有钱的。</span>便人奴厮养皆亲厚。<span class="夹白"><span class="科">外</span>王状元这等一个才子。也不低了你。<span class="科">小旦</span>他无钱呵。</span>任才儗鲍谢如雠。<span class="夹白">做我这样人呵。</span>襟裾虽具如马牛。<span class="夹白"><span class="科">外</span>怎生不从良。<span class="科">小旦</span></span>布荆怎得供箕帚。<span class="科">合</span>信穹苍无私显幽。若雷霆难欺屋漏。</p>
        
        <p class="白"><span class="科">外</span>昝喜怎的说。</p>
        
        <p class="曲"><span class="牌">前腔</span><span class="科">净</span>他如簧笑口。腹肠中包藏虎彪。<span class="夹白">有许多哄人之法。</span>看谋六出良平手。<span class="夹白">都是那龟子与鸨儿。</span>坐帷幄借箸前筹。<span class="夹白">我呵。</span>生惭不省鱼中钩。死悲难学狐丘首。<span class="科">合前</span></p>
        
        <p class="白">娟奴娟奴。记得说誓否。</p>
        
        <p class="曲"><span class="牌">前腔</span><span class="科">生</span>倾心握手。口血存盟言已休。<span class="夹白">只是贪恋的不是。</span>谩教复鼎空号救。直须是染指还收。浪夸金屋如置邮。恐将贝锦污文绣。<span class="科">合前外</span></p>
        
        <p class="白">酒不醉人人自醉。色不迷人人自迷。</p>
        
        <p class="曲"><span class="牌">前腔</span><span class="科">外</span>囮媒自有。叹无知纵横往投。<span class="夹白">状元。人孰无过。改之为贵。</span>倘一朝洗濯从无垢。曾何损玉瓒黄琉。达人厉志岂刻舟。狂夫任性终濡首。<span class="科">合前外</span></p>
        
        <p class="白">娟奴罚三世为牝猪。昝喜不惜家产。罚做野鸥。使他漂泊无家。以彰阴果。鬼卒。押赴冥府转轮殿去。<span class="科">丑净小旦</span>善恶到头终有报。皇天上帝眼分明。<span class="科">下生</span>妻子秦氏漂没湖中。久堕幽阴。望乞上圣指引一见。<span class="科">外</span>贤阃有三载幽囚之灾。向者临危。小圣已曾救取。不久重逢。后有大禄。天色将曙。状元可归矣。</p>
        
        <p class="曲"><span class="牌">月上海棠</span><span class="科">生</span>天网周。明明视听无声无臭。念镐池嵩语。神理非幽。纵王勃焚楮难酬。怕温峤燃犀获咎。<span class="科">合</span>从今后。看取五福骈来。百祥辐辏。</p>
        
        <p class="曲"><span class="牌">前腔</span><span class="科">外</span>贤圣祷。修文回赐君知否。羡诗成五字。鬼泣神愁。乐昌镜三岁重圆。太官膳万年堪受。<span class="科">合前</span></p>
        
        <p class="落诗"><span class="科">生</span>华胥一觉已通神。<br /><span class="科">外</span>说与痴人总未真。<br /><span class="科">合</span>黄帝孔丘何处问。<br />安知不是梦中人。</p>
        
        <h2 id=ch35 class="chapter"><span class="出题">第三十五出　宿庙</span></h2>
        
        <p class="曲"><span class="牌">挂真儿</span><span class="科">旦丑</span>马足车轮愁鞅掌。累囚里受尽凄凉。<span class="科">占扮俘囚老妇</span>帝阙方归。家山何处。<span class="科">净管勾押上</span>到此转堪惆怅。</p>
        
        <p class="白">娘子。张安国昨日斩了。俘虏妇女。但从他的。与张安国家属一同没入掖庭。因你这起守志的。圣旨差京兆府尹录奏。各放还家。如今张宣抚把你们羁候癸灵庙里听审。此间就是。权且廊下安歇。我回家便来。<span class="科">众</span>管勾哥。多有生受。<span class="科">净叫</span>庙令公公。京兆府一起听审人犯在此。与你知会。我去少刻便来。<span class="科">内应</span>知道了。<span class="科">净</span>只因丁口累。落得一身忙。<span class="科">下</span></p>
        
        <p class="诵"><span class="牌">莺声绕红楼</span><span class="科">旦</span>树树梅花作雪飞。可怜人瘦似花枝。<span class="科">占</span>舞风飘泊向天涯。高楼玉管催。　　<span class="科">丑</span>一带伤心色。苍山抱野庙江湄。<span class="科">旦</span>红颜憔悴逐征旗。相看鬓色丝。</p>
        
        <p class="白">张妈妈。我和你三年受了无限之苦。才脱虎口。谢天谢地。<span class="科">占</span>娘子。犬羊之类。不识人伦天道。喜得神明默佑。全节全生。只不知甚日得见家乡。<span class="科">丑</span>朝廷必有区处。<span class="科">旦</span>这江空岁晚。古庙荒凉。教人怎不凄惨。</p>
        
        <p class="曲"><span class="牌">一江风</span><span class="科">旦</span>冻云黄。野庙澄江上。风撼潮声响。叹孤踪流转西东。似断梗随漂浪。京兆果存亡。双眉锁恨长。<span class="夹白">丈夫。你便见了我呵。容貌不比往日。</span>这花容不比前日样。</p>
        
        <p class="曲"><span class="牌">前腔</span><span class="科">丑</span>到虚窗。鼓角声悲壮。游徼严宵榜。梦难通无定河边。谩有春闺想。无语泪千行。并州非故乡。<span class="夹白">小姐。苏武持节归来。须发尽白。我每今日呵。</span>添来白发也三千丈。</p>
        
        <p class="曲"><span class="牌">前腔</span><span class="科">占</span>守共姜。历尽多磨障。才解兵戈网。<span class="夹白">你两个</span>似江梅雪压冰欺。不改柯条畅。贞白重寒芳。飘零亦自香。<span class="夹白">同时被掳多少女子。止有我每保身完节。</span>羞随红紫向东风放。</p>
        
        <p class="白">娘子。且睡一觉。再作道理。<span class="科">旦</span>张妈妈先请。<span class="科">占</span>曲枕且待黄粱熟。翘首还看白马来。<span class="科">下旦</span>春英。前日神明救我。分明说与神京玉玦再逢。今日恰好到京。莫非得见官人之面。寒夜不寐。且去癸灵庙前。撮土为香。祷告一番。<span class="科">丑</span>小姐说得是。</p>
        
        <p class="曲"><span class="牌">五更转</span><span class="科">旦</span>礼碧空。拈黄壤。斋心致恳详。回生草露昭灵响。南北干戈。相持鹬蚌。鹦鹉笼。翡翠囚。今无恙。鸾钗未合还凝望。<span class="夹白">望神明保佑。未知丈夫存亡下落。<span class="科">合</span></span>生不同衾。死当同葬。</p>
        
        <p class="曲"><span class="牌">前腔</span><span class="科">丑</span>夜气清。天坛爽。空虚转彗光。沈幽早冀沾明贶。甘露来苏。骄阳方亢。兵刃锋。道路尘。今无恙。家园桃李悲沦丧。<span class="夹白">望神明保佑。早早还乡。<span class="科">合</span></span>纵好他山。不如穷巷。</p>
        
        <p class="白"><span class="科">旦</span>怕明日官来审问。且去假寐待旦便了。</p>
        
        <p class="落诗"><span class="科">旦</span>南随越鸟北燕鸿。<br /><span class="科">丑</span>身似流星迹似蓬。<br /><span class="科">合</span>题柱吹箫两无据。<br />未知何日得相从。</p>
        
        <h2 id=ch36 class="chapter"><span class="出题">第三十六出　团圆</span></h2>
        
        <p class="曲"><span class="牌">青玉案</span><span class="科">生</span>象简鱼囊专城贵。塞路拥东方骑。为问苍天知也未。愁肠万结。家山一望。更玉人千里。</p>
        
        <p class="诵"><span class="牌">昭君怨</span>素抹轻云凝练。碧染遥山如线。尽处是吾家。几重游。　　梦远竹篱茅舍。魂断玉堂琼榭。甚日慰愁怀。且归来。</p>
        
        <p class="白"><span class="科">净</span>禀老爷。已到癸灵庙中了。<span class="科">生</span>住了马。</p>
        
        <p class="曲"><span class="牌">粉蝶儿</span><span class="科">外</span>忽听鸣驺。想忆旧时丰沛。</p>
        
        <p class="白"><span class="科">见科外</span>大人临降。老慢不能远接。<span class="科">生</span>老丈何出此言。下官前日梦中。分明见癸灵大王报应之事。正欲到此拈香。恰有圣旨差我勘问俘囚妇女。元来也羁候在此。事有偶然。<span class="科">外</span>张宣抚因见这几个节妇。不忍下狱。故此羁候在这里。<span class="科">生</span>既如此。待我拜了神明。审问一番。<span class="科">外点香烛介生拜</span>王商久叨神贶。得集体祯。梦寐感通。精爽如在。更望明灵昭格。玉玦再逢。<span class="科">外</span>大人。老汉有一言拜禀。这里俘囚女子三个。是大人同乡。一个姓张。两个姓秦。那秦氏根由。颇似大人的事体。<span class="科">生</span>老丈曾问他么。<span class="科">外</span>那个女子不肯对人说话。都张妈说知。<span class="科">生</span>左右。唤巨野张氏来问。<span class="科">净叫外</span>老汉且回避。<span class="科">生</span>请了。<span class="科">外下占上</span></p>
        
        <p class="曲"><span class="牌">前腔</span>万转千回。方吐胸中冤气。</p>
        
        <p class="白"><span class="科">见生跪介生</span>你是何处人氏。<span class="科">占</span>小妇是巨野人氏。张安国掳掠。囚禁三年。俘获到此。<span class="科">生</span>你晓得你同乡秦氏根由。一一说来。</p>
        
        <p class="曲"><span class="牌">榴花泣</span><span class="科">占</span>槁砧怀艺。赴选向京畿。<span class="夹白"><span class="科">生</span>回来不曾。<span class="科">占</span></span>三岁里竟忘归。<span class="夹白"><span class="科">生</span>家中何如。<span class="科">占</span></span>东平叛将盗军麾。蚕山避难。中路有艰危。<span class="夹白"><span class="科">生</span>怎生艰危。<span class="科">占</span></span>虞罗横罹。<span class="夹白"><span class="科">生</span>元来被张安国掳去。<span class="科">占</span></span>作俘囚怎脱牢笼内。<span class="夹白"><span class="科">生</span>那叛贼曾相犯么。<span class="科">占</span>亏杀那秦氏与他侍女春英两个呵。</span>誓投崖窦氏同心。<span class="夹白">张安国见他守志不从。</span>锁春风铜雀双栖。</p>
        
        <p class="白"><span class="科">生</span>把他囚禁却何如。</p>
        
        <p class="曲"><span class="牌">渔家灯</span><span class="夹白"><span class="科">占</span>那秦氏呵。</span>晨夕里只待捐躯。抱青锋起卧操持。<span class="夹白"><span class="科">生</span>怎么就不曾被那叛贼污了。<span class="科">占</span></span>痛只痛他截断云鬓。又把粉容划碎。<span class="夹白">他曾把衣带自尽。</span>救回赖有神明卫。<span class="夹白"><span class="科">生</span>他名唤甚的。<span class="科">占</span></span>庆娘是簪缨世美。<span class="夹白"><span class="科">生</span>他丈夫姓甚名谁。<span class="科">占</span></span>王商良人姓字。<span class="夹白"><span class="科">生</span>他是何等人家。<span class="科">占</span></span>官户部先朝独贵。</p>
        
        <p class="白"><span class="科">生</span>我晓得了。你起来。与你这玉玦。待我取问秦氏。等他到阶除之下。把与他看。有甚说话。<span class="科">占</span>领钧旨。<span class="科">生</span>左右。取过那秦氏来问。<span class="科">净叫介旦丑上介</span></p>
        
        <p class="曲"><span class="牌">金菊对芙蓉</span><span class="科">旦丑</span>故园无期。浮生如寄。<span class="夹白"><span class="科">占</span>秦娘子。你看这东西。<span class="科">旦见惊哭介</span></span>堪悲物在人非。<span class="夹白"><span class="科">生</span>夫人请起。下官无恙。<span class="科">生旦悲介</span></span>形容憔悴。出九死尚尔驱驰。<span class="科">合</span>天涯骤见。真同梦寐。无限凄其。</p>
        
        <p class="白"><span class="科">生</span>前日分明梦见癸灵神。曾说救你。不久夫妻重会。今日果然。鬼神之理。不可不信。<span class="科">旦</span>妾身亦有此梦。<span class="科">生</span>春英。亏你守志不移。人情所难。<span class="科">丑</span>只分与主母同死他乡。不意再见天日。<span class="科">旦</span>官人。你一向在那里。为甚得此官职。<span class="科">生</span>夫人。一言难尽。</p>
        
        <p class="曲"><span class="牌">剔银灯</span>自当日龙门抱耻。怯韦布周南留滞。颠危恨落烟花计。<span class="夹白">亏这吕公济我。</span>喜三策同登贾谊。<span class="科">合</span>含悲。相看陨泪。把愁闷从前尽洗。</p>
        
        <p class="曲"><span class="牌">前腔</span><span class="科">旦</span>遭厄运王纲废坠。逐胡马三秋转徙。流离分作他乡鬼。学令女全贞自劓。<span class="科">合前</span></p>
        
        <p class="曲"><span class="牌">前腔</span><span class="科">丑</span>江沱贱生何所系。托唇齿存亡依倚。完名未必论葑菲。也不愧郑玄家婢。<span class="科">合前旦</span></p>
        
        <p class="白">你既登第。怎不差人回来。<span class="科">生</span>当时选了翰林学士。正要差人取你。</p>
        
        <p class="曲"><span class="牌">前腔</span>衔王命山阳战垒。蹈虎尾几遭咥噬。一朝抚剑除凶秽。赏介子功高莫比<span class="科">合前旦</span></p>
        
        <p class="白">王便怎生不见。<span class="科">生</span>他逃去三年。又来归我。前日差往山东。访你消息去了。<span class="科">旦</span>官人。张姥与妾身有恩。不可负他。<span class="科">生</span>既如此。带到府中。再作区处。<span class="科">令净叫外占上生</span>叫左右。快整轿马。<span class="科">净应外</span>老汉相送到府中去。<span class="科">生</span>如此也好。<span class="科">众</span>五载暌违久。三年患苦深。今朝逢玉玦。胜似岳阳金。<span class="科">净</span>告大人。已到府前了。<span class="科">生</span>夫人。且回后堂。换了衣服。<span class="科">旦丑下生</span>吕公请坐。<span class="科">外</span>不敢。<span class="科">生</span>张姥且在府中住下。慢慢奏闻。送你回去。<span class="科">占</span>多谢大人恩德。<span class="科">净</span>诏书到。<span class="科">生接介末扮使臣上</span></p>
        
        <p class="曲"><span class="牌">菊花新</span>传来天语下龙墀。烈妇忠臣世所稀。青简看留题。黄纸且教褒异。</p>
        
        <p class="白"><span class="科">旦凤冠霞帔丑随上随众跪介末</span>圣旨已到。跪听宣读。皇帝诏曰。朕惟荩臣贞妇。匪由两途。所贵之死靡他。从一不贰。伟哉人纪。于此攸基。厥有奋志纲常。超迈等伦者。不加褒异。曷以风于人人。尔京兆尹王商。密勿近臣。衔命千里。遇虏不辱。斩将来归。忠孰先焉。其妻秦氏。陷贼守真。毁容完节。并可嘉尚。王商授御史中丞。特赐紫金鱼袋。秦氏邢国夫人。食邑五百户。尔父王份。追赠太师。谥国公。母赠宜城郡君。贞女春英。义士吕玄光。各赐黄金十斤。有司岁给粟帛终身。呜呼。褒崇名器。率由典章。彝伦懋昭。式裨新化。播告郡国。用知朕敦尚之意。谢恩。<span class="科">众谢恩介生旦外与末见叙科生</span>辛大人。下官才见寒荆。圣上如何就有宠命。<span class="科">末</span>下官在军中。已知大人与贤夫人之事。前日陛见。具表奏闻。意欲待旨下才来奉报。谁想大人已先会合了。<span class="科">生</span>多蒙垂念。<span class="科">末</span>不敢不敢。</p>
        
        <p class="曲"><span class="牌">大环著</span><span class="科">生</span>仰三槐华裔。仰三槐华裔。奕叶生辉。念弓裘在吾当力继。恨无良自速身阽危。知过不能悔。天风借吹。去尘埃通藉金闺里。从今流美。尽忠贤。不遣家声坠。<span class="科">合</span>此生何幸。否复屯亨。玉玦欢重会。丹书再锡。封衔湛露皆沾霈。赫耀已无比。</p>
        
        <p class="曲"><span class="牌">前腔</span><span class="科">旦</span>念时丁颠沛。念时丁颠沛。触犯危机。值豺狼此身遭累系。誓柏舟矢心不再移。效死成仁义。泉台又回。盼家山有路归无计。遐方毕轨。扫昏蒙日月重开霁。<span class="科">合前</span></p>
        
        <p class="曲"><span class="牌">前腔</span><span class="科">外</span>信珪璋成器。信珪璋成器。困厄涂泥。洛阳花误他攀月桂。向桐冈已忘鸾凤栖。逆耳言犹记。青云自梯。服狐裘未把绨袍委。前羞尽洗。在穷途顿教增赤帜。<span class="科">合前</span></p>
        
        <p class="曲"><span class="牌">前腔</span><span class="科">末</span>想鲸鲵吞噬。想鲸鲵吞噬。窃弄潢池。痛贞良屏藩遭覆坠。恨奸雄枳棘成蔓滋。攘袂操戈起。张皇义旗。仗天威一战清边鄙。崆峒剑倚。殄群凶已得功名遂。<span class="科">合前</span></p>
        
        <p class="曲"><span class="牌">越恁好</span><span class="科">众</span>箧金徒匮。箧金徒匮。算章台计已非戒衣袽未及。沉舟可为。甑还坠。悔何迟。汪洋欲海深无底。荒淫昝子。于今了了堪惩艾。</p>
        
        <p class="曲"><span class="牌">前腔</span>瑜瑕莫弃。瑜瑕莫弃。失干城二卵奇。纵骊黄未遂。伯乐怎知。不得志。勿相欺。大鹏一日同风起。君看厉志。王生耿耿昭英畏。</p>
        
        <p class="曲"><span class="牌">余文</span>知几补过存忠义。这玉玦癸灵祠记。一扫陈编几处题。</p>
        
        <p class="落诗"><span class="科">生</span>双龙阙下敕恩初。<br /><span class="科">旦</span>彩凤朝衔五色书。<br /><span class="科">外</span>不是君王重词赋。<br />邑人争识汉相如。</p>
        
    </body> 
</html>