<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十種曲/玉玦記</title>
        <meta name="author" content="明　鄭若庸　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="劇題">玉玦記</span></h1>

        <p class="作者">明　鄭若庸　著</p>
        
        <h2 id=ch1 class="chapter"><span class="齣題">第一齣　標題</span></h2>

        <p class="曲"><span class="牌">月下笛</span><span class="科">末上</span>日月跳丸。黃花綻了。幾番重九。英雄袖手。阻風雲。困圭竇。閒將五色胸中線。雜組懸河辯口。貴坐間談虎。𢥠<a epub:type="noteref" href="#char01"><sup>註</sup></a>然神變。試教霑袖。　　和璧悲瑕垢。恨紅殞啼花。翠眉顰柳。揚州夢覺。是非一笑何有。從來敏德多畦徑。為看盤銘在否。這優孟諷諫君聽取。謾嘲悠謬。<span class="科">問答照常</span></p><aside epub:type="footnote" id="char01"><p>「⿰忄雙」</p></aside>
        
        <p class="曲"><span class="牌">滿江紅</span>鉅野王生。閥閱裔。腹胞琳球。長安下第羞歸。去。向狹邪遊。薄倖娼樓懲虎穴。多情才子敝貂裘。遇呂公館穀向芸窗。還自修。　　降虜將。成畔謀。統胡騎。陷神州。把令妻秦氏。繫作俘囚。婦守三從甘毀面。夫終一舉占鰲頭。拜貤封重會癸靈廟。作話留。</p>
        
        <p class="落詩">戒煙花傾家殞命。<br />表貞烈截髮毀容。<br />臨安郡書生雪恥。<br />癸靈廟玉玦重逢。</p>
        
        <h2 id=ch2 class="chapter"><span class="齣題">第二齣　賞春</span></h2>
        
        <p class="曲"><span class="牌">逍遙樂</span><span class="科">生扮王商上</span>靜裡光陰好。棨戟門庭春至早。浮名於我等鴻毛。文抒日采。志擬崧高。氣壓江濤。</p>
        
        <p class="誦"><span class="科">生</span><span class="牌">鷓鴣天</span>家世韋平身業文。金貂文武襲餘芬。直教紈袴能傳緒。未許楊袁競策勛。詞倒峽。氣凌雲。待將長劍學從軍。狂來醉墨縱橫甚。書破羊欣白練裙。</p>
        
        <p class="白">卑人王商。表字說濟。世家鉅野。皇朝學士禹穪之後。先君王枌。官拜戶部侍郎。母封沛國。不幸俱喪。朱輪華轂。未墜家聲。黃卷青箱。請存世業。念良弓之子。恥不為箕。履既留之餘。慚非肯搆。安敢望河汾之譽。且幸免平泉之譏。妻房秦氏慶娘。荊襄鎮撫秦貞之女。德性幽柔。工容閒冶。慎周南蘋藻之職。兼衛女衣裳之能。正是室家攸宜。琴瑟靜好。青春無事。欲往郊外遊賞一番。且待娘子出來。試問則個。<span class="科">旦扮秦氏上旦</span></p>
        
        <p class="曲"><span class="牌">遶地遊</span>春眠乍曉。處處聞啼鳥。問開到海棠多少。<span class="科">生</span>章臺路渺。何處無芳草。想甚日遊還到。</p>
        
        <p class="白"><span class="科">旦</span>昨夜鳥聲春。驚鳴動四鄰。<span class="科">生</span>今朝芳樹下。定有詠花人。<span class="科">旦</span>官人萬福。<span class="科">生</span>娘子拜揖。<span class="科">旦</span>官人。流光迅速。纔過元宵。不覺花朝至矣。<span class="科">生</span>你看紅入桃花。青歸柳色。真個好風景也呵。</p>
        
        <p class="曲"><span class="牌">集賢賓</span><span class="科">生</span>青歸柳葉顰尚小。春容漸入庭皋。綺羅餘寒驚料峭。看映日檐花迎笑。朱門靜悄。簾幕上紅塵不到。<span class="科">合</span>琴瑟好。何處是玉京瑤島。</p>
        
        <p class="曲"><span class="牌">前腔</span><span class="科">旦</span>彤光影徹芳砌曉。幽禽獨語紅條。飛去花枝空嫋嫋。正粉蝶黃蜂爭鬧。蛾眉淡掃。似窈窕河洲匹鳥。<span class="科">合</span>琴瑟好。何處是玉京瑤島。</p>
        
        <p class="曲"><span class="牌">琥珀貓兒</span><span class="科">生</span>尋芳車馬。應已遍西郊。處處吹笙醉碧桃。紅樓十二倚春嬌。明朝。好趁佳辰。辦取遊鑣。</p>
        
        <p class="曲"><span class="牌">前腔</span><span class="科">旦</span>韶華逝水。屆始在春宵蠹簡螢窗莫憚勞。董帷經史夜焚膏。明朝。好趁天風。直上青霄。</p>
        
        <p class="白"><span class="科">生</span>娘子。乘此春明。小生欲待整理鞍馬。踏青遊衍。意下如何。<span class="科">旦</span>官人。豈不聞縱欲敗度。積學成身。君當努力青雲之業。上繩祖武。豈可無事漫遊。玷辱家聲。況且今年大比。何不上京赴選。圖個顯親揚名。卻不是好。<span class="科">生</span>娘子言之極當。即便治裝。卜日啟行。<span class="科">旦</span>如此恰好。</p>
        
        <p class="曲"><span class="牌">簇御林</span><span class="科">旦</span>君才氣。倚馬豪。吐虹蜺。星斗高。荊山何事空懷寶。振書香再把箕裘紹。<span class="科">合</span>免遊遨。驅車上國。雲水路迢遙。</p>
        
        <p class="曲"><span class="牌">前腔</span><span class="科">生</span>司唐制。珥漢貂。料天池。有鳳毛。泥封方下徵賢詔。絕南溟未許神魚誚。<span class="科">合</span>免遊遨。驅車上國。雲水路迢遙。</p>
        
        <p class="落詩"><span class="科">生</span>聖學工夫惜寸陰。<br /><span class="科">旦</span>且從無逸戒荒淫。<br /><span class="科">合</span>從今獻賦甘泉去。<br />不信無媒魏闕深。</p>
        
        <h2 id=ch3 class="chapter"><span class="齣題">第三齣　博弈</span></h2>
        
        <p class="曲"><span class="牌">光光乍</span><span class="科">丑上</span>生不荷鋤犁。觸處落便宜。算來都只為蠅頭利。受盡了他人閒嘔氣。</p>
        
        <p class="白"><span class="科">丑</span>自家臨安城中一個浪子解幫閒。家無二頃田。口有三寸舌。走動處花林錦陣結交的酒友博徒。念幾句落塹真言。饒你漢張飛。終難跳過。奉一個迷魂太歲。由他楚屈原。不得獨醒。九里山陣圖。比俺縱橫的圈套。五丈原妙算。輸俺啜行白機關。許人話捉影追風。騙人財探囊取物。<span class="科">笑介</span>說甚麼萬法皆通。只落得一貧如洗。饒君縱有千般計。命裡無時莫強求。自家一生專好幫閒鑽熟。這幾日全沒買賣。有個昝喜員外。是個大財主。極要嫖賭。待尋俺結義哥張鬼熟同去。賺他幾兩銀子。呀。卻早望見張哥來了。<span class="科">末上</span></p>
        
        <p class="曲"><span class="牌">醉落魄</span>終朝糊口無恆計。求魚緣木竟何濟。閒心欲與海鷗期。知甚日忘機。</p>
        
        <p class="白"><span class="科">末</span>出去般般足。歸來日日貧。一生都是命。半點不由人。<span class="科">丑</span>哥哥拜揖。<span class="科">末</span>兄弟拜揖。<span class="科">丑</span>哥哥。這幾日不見你。卻元來去做賊來。<span class="科">末</span>那有這話。<span class="科">丑</span>你纔說出去搬一搬就足。歸來十日又貧了。卻不是做賊的勾當。<span class="科">末</span>不是。我平生專靠幫閒掇賺。每日出去尋着個貴遊公子。喫的用的穿的都趁了他的。這是般般足了。將得些家來。又不勾用。卻不是日日貧的。<span class="科">丑</span>有理有理。外有餘而內不足。堂堂乎張也。我的受用與哥哥不同。<span class="科">末</span>且說喫的。<span class="科">丑</span>炰鱉膾鯉。嘉肴大具。熊掌雞［⿰足后］。猩唇燕髀。每食三萬般。猶云無下筯。<span class="科">末</span>好好。只怕你食而不知其味。<span class="科">丑</span>那裡得到口。每日街坊上遇着尚食監。賜飯與大官人家。打我身邊過。被我一嗅。都打從鼻子裡去。其實聞而知之。<span class="科">末</span>又道是風來餅裡香。穿的如何。<span class="科">丑</span>雉襦狐白。具文蛟梭。冰蠶獨繭。羔羊五紽。縞袂宜紈素。輕衫厭綺羅。<span class="科">末</span>好好。只怕你服之無斁。<span class="科">丑</span>那裡得上身。我的兄弟是個裁縫匠。每日出去。人家做了些綾羅錦繡。家來說長說短。都被我聽了。卻像是我的一般。這是耳熱於紈。<span class="科">末</span>又道如聞裂繒聲。用的如何。<span class="科">丑</span>大具南金。驪珠璞玉。玄龜象齒。朽貫腐粟。鐘乳三千兩。胡椒八百斛。<span class="科">末</span>好好。只怕你為富不仁。<span class="科">丑</span>那裡得入手。我家對門開典庫的。但見了的便家來與妻兒說。至今還說不盡。這是開口見錢。<span class="科">末</span>又道隨何舌在是黃金。且莫閒說。這兩日有些生意沒有。<span class="科">丑</span>便是不濟。如今昝喜員外。京城中第一個財主。專好花酒賭博。揮金如土。我和你到他家裡。只說你要賭錢。設個計兒。哄他些銀子。卻不是好。<span class="科">末</span>承挈了。<span class="科">行介丑叫介</span>昝員外在家麼。<span class="科">淨上</span></p>
        
        <p class="曲"><span class="牌">光光乍</span><span class="科">淨</span>寶炬照蛾眉。花蕊亞簾衣。日高丈五時方纔起。鸚鵡忽傳聲聞客喜。</p>
        
        <p class="白"><span class="科">淨</span>京華遊俠兒。由來富鎡基。金多賤於土。揮霍鬼可欺。手不把書卷。身不擐戎衣。春來日日出。服御何輕肥。朝從博徒飲。暮有娼樓期。指廩償酒債。堆金選蛾眉。聲色狗馬外。其餘一無知。自家昝喜。夜來賞花醉了。今早起遲。不知甚人來到。呀。解大哥。<span class="科">末丑云</span>員外拜揖。<span class="科">淨</span>二位拜揖。此位是誰。<span class="科">丑</span>湧金門外張兄。倜儻多能。尤善博弈。<span class="科">淨</span>貴表。<span class="科">末</span>混名張鬼熟。<span class="科">淨</span>久聞久聞。<span class="科">丑</span>員外。張兄久慕高風。今日一來拜望。二來欲與員外弈。不知可否。<span class="科">淨</span>最好最好。待我去取一千兩銀子來。<span class="科">末丑</span>不要許多。<span class="科">淨</span>少也得五百兩纔勾。我去我去。<span class="科">末</span>兄弟。我兩人沒一文在此。怎麼好。<span class="科">丑</span>不必多說。自有道理。<span class="科">淨</span>博弈從來慣。輸贏總未真。解兄。銀子在此。張兄有多少。<span class="科">丑</span>張兄才帶五百兩銀子來。隨從的馱了跟不上。少間便到。員外且借一百兩與我們應手。<span class="科">淨</span>使得。<span class="科">與銀介末丑接介淨</span>把甚麼賭。<span class="科">丑</span>張兄善圍棋。<span class="科">淨</span>圍棋也好。賭一百兩。<span class="科">丑</span>只好五十兩。<span class="科">淨</span>也罷。就只賭五十兩。<span class="科">取棋枰介</span></p>
        
        <p class="曲"><span class="牌">皂羅袍</span>落子聲遲瑤砌。看身如蜩甲。兀化難移。宣城得守未云奇。淮淝破敵方為喜。<span class="夾白"><span class="科">丑</span>員外輸了。<span class="科">合</span></span>雌雄勝負。兵家怎期。盈虧得喪。天心有機。何妨百萬輸劉毅。</p>
        
        <p class="白"><span class="科">淨</span>圍棋不好。解兄。我與你打雙陸。百兩一注。<span class="科">丑</span>這也好。<span class="科">淨</span>取雙陸來。<span class="科">取雙陸打介</span></p>
        
        <p class="曲"><span class="牌">前腔</span><span class="科">丑</span>再把樗蒲閒理。歎點籌帝子。作鑑宮闈。馬箠未毀莫言歸。豬奴枉誚尤堪戲。<span class="夾白"><span class="科">淨</span>我雙陸不高。又輸了。將去將去。<span class="科">合</span></span>雌雄勝負。兵家怎期。盈虧得喪。天心有機。何妨百萬輸劉毅。</p>
        
        <p class="白"><span class="科">末</span>既然如此。我與員外擲骰子。再賽一百兩。<span class="科">淨</span>這個又好。<span class="科">丑</span>取骰子來。<span class="科">擲介</span></p>
        
        <p class="曲"><span class="牌">前腔</span><span class="科">末</span>莫詫咸陽客里。且狂呼博賽。五白稱宜。玉纖深裡憶名姬。緋衣驟躍驚純雉。<span class="夾白"><span class="科">丑</span>張兄勝了。<span class="科">淨</span>與你銀子將去。<span class="科">合</span></span>雌雄勝負。兵家怎期。盈虧得喪。天心有機。何妨百萬輸劉毅。</p>
        
        <p class="白"><span class="科">淨</span>不信偏我會輸。拿象棋來。我與張兄一局。就這一百五十兩作孤注賭了罷。<span class="科">末</span>就是就是。</p>
        
        <p class="曲"><span class="牌">前腔</span><span class="科">淨</span>車馬森然成勢。儼鴻溝楚漢。犄角相持。沈機告捷井陘麾。神姦入夢邯鄲騎。<span class="夾白">我又輸了。都將去。<span class="科">合</span></span>雌雄勝負。兵家怎期。盈虧得喪。天心有機。何妨百萬輸劉毅。</p>
        
        <p class="白"><span class="科">淨</span>你二位且住。我再取一千兩與你賭一賭。<span class="科">丑</span>員外。天色已暮。愚弟兄告回。明日再來相陪。<span class="科">淨</span>不可失信。</p>
        
        <p class="落詩"><span class="科">淨</span>花影庭階日易晡。<br /><span class="科">丑</span>一番清話又成虛。<br /><span class="科">末</span>等閒百萬逢場戲。<br /><span class="科">合</span>莫問家無擔石儲。</p>
        
        <h2 id=ch4 class="chapter"><span class="齣題">第四齣　送行</span></h2>
        
        <p class="曲"><span class="牌">一翦梅</span><span class="科">生旦同上生</span>膏車秣馬起長征。莫訴離情。添我離情。<span class="科">旦</span>攬衣推枕聽雞聲。欲問登程。怕問登程。</p>
        
        <p class="白"><span class="科">生</span>海棠風外獨沾巾。千里雲霄未致身。<span class="科">旦</span>忽見陌頭楊柳色。安排青眼送行人。官人萬福。<span class="科">生</span>娘子拜揖。<span class="科">旦</span>官人。聞說今日起程。未知真否。<span class="科">生</span>行李已具。即日便行。<span class="科">旦作悲介</span>伉儷之愛。情不能舍。功名之事。義不可留。教奴家如何是好。<span class="科">生</span>小生此行。功名成否。不過半載。即便回家。不須煩惱。<span class="科">旦</span>春英。將酒過來。<span class="科">丑</span>悽悽命杯酒。言餞千里遊。行人雖念路。為爾暫淹留。酒在此。<span class="科">旦遞酒介</span></p>
        
        <p class="曲"><span class="牌">三學士</span><span class="科">旦</span>閥閱蟬聯知有幸。扶搖好薦鵬程。當思貽穀三槐在。莫負還鄉駟馬行。<span class="科">合</span>飲餞臨岐心耿耿。歸來後喜氣生。</p>
        
        <p class="曲"><span class="牌">前腔</span><span class="科">生</span>青鏡孤鸞愁舞影<span class="夾白"><span class="科">旦</span>官人須是頻頻寄書。<span class="科">生</span></span>書封雁足難憑。憐余尚惜牽衣別。慰子終朝佩印行。<span class="科">合</span>飲餞臨岐心耿耿。歸來後喜氣生。</p>
        
        <p class="曲"><span class="牌">前腔</span><span class="科">丑</span>待價藏珠未可輕。一朝持獻明廷。碧山肯為移文恥。白馬終看奉詔行。<span class="科">合</span>飲餞臨岐心耿耿。歸來後喜氣生。</p>
        
        <p class="白"><span class="科">生</span>不須酒了。小生就此起程。<span class="科">旦</span>官人因慕軒冕之榮。故割房幃之愛。瞥然去眼。寧不傷心。莫戀章臺。不思故國。妾有玉玦。贈君佩之。若得成名。決須早回。勿使妾有白頭之歎。<span class="科">生</span>玉玦在身。如覿卿面。勿庸多囑。斷不淹留。就此拜別。<span class="科">拜科</span></p>
        
        <p class="曲"><span class="牌">香柳娘</span><span class="科">生</span>念匆匆遠行。念匆匆遠行。含悲自省。天涯已在須臾頃。<span class="科">旦</span>我愁煩倍增。我愁煩倍增。鴻跡等浮萍。銀瓶怯修綆。<span class="科">合</span>聽陽關淚傾。聽陽關淚傾。殷勤渭城。不堪孤另。</p>
        
        <p class="曲"><span class="牌">前腔</span><span class="科">旦</span>想淒涼怎生。想淒涼怎生。綺羅春靜。枕花紅泣鴛鴦並。<span class="科">生</span>怕清宵漏永。怕清宵漏永。繡被擁雞聲。梨花月痕冷。<span class="科">合</span>聽陽關淚傾。聽陽關淚傾。殷勤渭城。不堪孤另。</p>
        
        <p class="白"><span class="科">生</span>白首螢窗未見招。越山無路水迢迢。<span class="科">旦</span>自從車馬出門去。便入空房守寂寥。<span class="科">旦下生弔場</span>傷離復傷離。別後增鬱紆。戚戚意不伸。轉顧仍踟躕。不知馬在何處。王便那裡。<span class="科">未挑行李上</span>迢遞京華道。蒼茫日暮天。馬在此。請官人便行。<span class="科">做行科</span></p>
        
        <p class="曲"><span class="牌">香柳娘</span><span class="科">生</span>把金韉乍整。把金韉乍整。滿前孤興。馬蹄香散飛花徑。聽嚶嚶鳥鳴。聽嚶嚶鳥鳴。芳草最關情。萋萋織煙暝。<span class="科">合</span>想臨安玉京。想臨安玉京。雙龍紫庭。紅雲遮映。</p>
        
        <p class="曲"><span class="牌">前腔</span><span class="科">末</span>歎驅馳未寧。歎驅馳未寧。蒼蒼暮景。垂楊古渡黃塵逈。望炊煙已青。望炊煙已青。樵斧隔林聲。斜舂半村影。<span class="科">合前</span></p>
        
        <p class="落詩"><span class="科">生</span>問酒依山館。<br /><span class="科">末</span>相將慰旅愁。<br /><span class="科">合</span>應時還得見。<br />勝似覓封侯。</p>
        
        <h2 id=ch5 class="chapter"><span class="齣題">第五齣　接詔</span></h2>
        
        <p class="曲"><span class="牌">西地錦</span><span class="科">外上</span>戎馬關河雲擾。戮力誓滅天驕。一封未下彤庭詔。目斷魏闕岧嶢。</p>
        
        <p class="白"><span class="科">外</span>建牙吹角不聞喧。亂世登壇眾所尊。家散萬金酬士死。身持一劍答君恩。下官姓耿。名京。山東人氏。少諳韜略。起自草萊。不幸遭値胡虜猾夏。犬羊充斥。中原板蕩。乘輿播遷。邇來倡義起兵。志圖匡復。手下將士總管張安國。勇敵萬人。可當韓信。監軍辛棄疾。才稱七步。不亞陳琳。被吾殺敗金酋猛安。奪了東平府。假稱刺史。攝守此邦。已曾遣監軍到臨安上表。不見回來。不免叫總管試問聲息如何。<span class="科">叫介淨扮張安國上</span>蓮花穿劍鐲。明月掩刀環。坐待空沙漠。功成閉玉關。覆元帥。有何鈞旨。<span class="科">外</span>這幾日金兵消息如何。<span class="科">淨</span>聞得金人南侵至揚子江。被虞允文殺敗了。<span class="科">外</span>可喜可喜。如今辛監軍臨安上表。待他回來。聞知大駕行在整搠人馬。大進勤王。</p>
        
        <p class="曲"><span class="牌">賞宮花</span><span class="科">外</span>鸞輿望遙。欃槍照夜高。枕戈圖國計。擐征袍。<span class="科">合</span>拜爵可期班定遠。成功不數霍嫖姚。</p>
        
        <p class="曲"><span class="牌">前腔</span><span class="科">淨</span>宮牆野蒿。咸陽王氣消。一射聊城箭。恥兒曹。<span class="科">合</span>拜爵可期班定遠。成功不數霍嫖姚。</p>
        
        <p class="曲"><span class="牌">前腔</span><span class="科">丑</span>群胡正驕。風塵入混淆。三軍張武斾。逞英豪。<span class="科">合</span>拜爵可期班定遠。成功不數霍嫖姚。</p>
        
        <p class="白"><span class="科">外</span>張總管。且到教場演習軍馬。<span class="科">淨應介</span>得勝莫忘戰。居安當慮危。<span class="科">淨下末扮辛棄疾上</span></p>
        
        <p class="曲"><span class="牌">西地錦</span><span class="科">末</span>龍袞得瞻天表。轅門又睹旌旄。馬蹄歷遍關山道。塵土染盡征袍。</p>
        
        <p class="白">此間已是帥府。不免逕入。<span class="科">外</span>辛監軍回來了。<span class="科">末拜云</span>元帥。久違帳下。無任惓惓。<span class="科">外</span>監軍。途路風霜。多有生受。此去事情若何。<span class="科">末</span>容稟。</p>
        
        <p class="曲"><span class="牌">降黃龍</span><span class="科">末</span>銜命趨朝。天限長江。幾重雲嶠。<span class="夾白"><span class="科">外</span>路上有胡騎麼。<span class="科">末</span></span>干戈滿地。犯虎狼得藉。武林京兆。<span class="夾白"><span class="科">外</span>都中風景如何。<span class="科">末</span></span>蕭條。翠華遊幸。正返鍾山旟旐。<span class="夾白"><span class="科">外</span>且喜聖駕已從建康回了。你上表如何說。<span class="科">末</span></span>已銘功旂常彛鼎。寵封將到。</p>
        
        <p class="曲"><span class="牌">前腔</span><span class="科">外</span>迢遙。子獨賢勞。草昧風塵。信由天造。星軺遄往。念幾番役役。委遲周道。<span class="夾白"><span class="科">末</span>元帥領兵。還有金酋犯境麼。<span class="科">外</span></span>還教。倒戈攻北。蹀血東蒙原草。喜清宵月明刁斗。四郊寧好。</p>
        
        <p class="白"><span class="科">淨上報云</span>黃麻多冊拜。細柳忽傳呼。告元帥。聖旨到了。<span class="科">雜扮使臣上</span></p>
        
        <p class="曲"><span class="牌">神仗兒</span><span class="科">眾</span>天常俶擾。遭家不造。恨豺狼當道。匡復元功不小。傳錫命。下丹霄。下丹霄。</p>
        
        <p class="白">聖旨已到。跪聽宣讀。詔書勑攝東平刺史耿京。朕惟崇德報功。帝王盛制。頃者履茲不靖。國步惟艱。肆彼犬羊。污我疆宇。朕實恥之。爾耿京勤兵薄伐。克復山東。鄒魯之邦。不淪左衽。功曷懋焉。已命書勛太常。俾世世為義者勸。可進爵天平軍節度使。仍知東平府。錫以赤鳳寶刀。金印玉節。辛棄疾張安國並進二階。宜令准此。謝恩。<span class="科">眾拜謝科</span></p>
        
        <p class="曲"><span class="牌">降黃龍</span><span class="科">外</span>遭遇皇朝。國步艱難。犬羊紛擾。衡茅下賤。痛坂疆割裂。恨縈懷抱。<span class="科">合</span>難饒。毀夷宗社。不共戴天須報。整戎旃勤王倡義。早成忠孝。</p>
        
        <p class="曲"><span class="牌">前腔</span><span class="科">丑</span>功高。已格璇霄。一面金湯。儼然堪保。黎民安堵。漢官儀復睹。口碑盈道。<span class="科">合</span>難饒。毀夷宗社。不共戴天須報。整戎旃勤王倡義。早成忠孝。</p>
        
        <p class="曲"><span class="牌">黃龍滾</span><span class="科">淨</span>雙環赤鳳刀。五彩回鸞誥。<span class="科">外</span>寵錫榮加。版屋增光耀。<span class="科">合</span>胡塵蕩掃。中華再造。盟帶礪。勒鼎鐘。登廊廟。</p>
        
        <p class="曲"><span class="牌">前腔</span><span class="科">末</span>冠裳憤未消。葵藿誠難效。<span class="科">外</span>紅日重扶。率土窮臨照。<span class="科">合</span>胡塵蕩掃。中華再造。盟帶礪。勒鼎鐘。登廊廟。</p>
        
        <p class="曲"><span class="牌">尾聲</span>微軀莫惜沙場老。看破竹先聲傳譟。辦取忠真答聖朝。</p>
        
        <p class="落詩"><span class="科">外</span>擬將功業勒燕然。<br /><span class="科">末</span>會見三軍奏凱旋。<br /><span class="科">淨丑</span>聞說君門在天上。<br /><span class="科">合</span>乘槎直犯斗牛邊。</p>
        
        <h2 id=ch6 class="chapter"><span class="齣題">第六齣　訪友</span></h2>
        
        <p class="曲"><span class="牌">步步嬌</span><span class="科">生上</span>客館流鶯啼春去。夢斷愁千緒。花飛故苑空。一片雲山。把人遮住。何處寄雙魚。便緘題愧殺泥金縷。</p>
        
        <p class="誦"><span class="牌">如夢令</span><span class="科">生</span>帝里衣冠輻湊。滾滾英雄入彀。掩面笑劉蕡。肯信明珠不售。銅臭。銅臭。莫問夏卿懷袖。</p>
        
        <p class="白">王商自從離家來此指望功名成就。不想下第。羞歸故里。幸得囊有餘貲。且只得在此京中遊樂幾日。再作計較。正是冶金終耀誰能識。徑屮無媒我自慚。</p>
        
        <p class="曲"><span class="牌">前腔</span><span class="科">生</span>五色日華空成賦。奈苦李無人顧。慚非貴主奴。八翼天門。竟悲岐路。桂玉久難居。怕緇衣染卻京華土。</p>
        
        <p class="白">王便何在。<span class="科">末</span>漸存骨肉遠。轉放奴僕親。覆官人。有何使令。<span class="科">生</span>前日來望我的解官人。只在那前街上住。與我請來。<span class="科">末</span>男女看這等之人。無策資身。傍人糊口。外多狐媚。內實狼貪。小可以破人之家。大可以傾人之國。亡身殞命。亂俗敗常。無非此輩。官人不可近他。<span class="科">生</span>不必多言。我自有主張。快去請來。<span class="科">末</span>理會得。<span class="科">末叫介丑上</span></p>
        
        <p class="曲"><span class="牌">字字雙</span><span class="科">丑</span>我每生長在京華。豪富。破襪破帽破衣裙。無袴。朝朝趕趁受馳驅。沒路。開張大口似鮎魚。喫醋。</p>
        
        <p class="白"><span class="科">末</span>你到做得個宰相。鼻吸三斗醋。如何不喫別的。<span class="科">丑</span>小子慣會幫嫖。別人請䘕𧗬<a epub:type="noteref" href="#char02"><sup>註</sup></a>。我專喫一味好寡醋便罷。<span class="科">末</span>好一個酸丁。解官人。我相公請你。<span class="科">丑</span>那個相公。<span class="科">末</span>山東王相公。後街趙家店裡住的。<span class="科">丑</span>知道了。我便去。<span class="科">相見介生</span>解兄。小生下第不快。欲在此尋一個遊樂去處。<span class="科">丑</span>勾闌裡如何。<span class="科">生</span>也可。不知有甚麼好妓者。<span class="科">丑</span>前日到有西子。楊妃。南威。莫愁。秋娘。絡秀。樊素。小蠻。都在這裡。因惱了我。都被我趕去了。有個朝雲。是先年太守蘇東坡所愛。前日也死了。只有一個李翠翠。是先朝徽宗皇帝所幸李師師妹子。他有個親生的女兒。叫做娟奴。見在南瓦子住。果是天香國色。<span class="科">生</span>既然如此。明日相煩同去走一次。<span class="科">丑</span>當得當得。</p><aside epub:type="footnote" id="char02"><p>「⿲彳「⿳山一几」亍」</p></aside>
        
        <p class="曲"><span class="牌">六么令</span><span class="科">丑</span>燕姬趙女。小桃紅深護幽居。煙霓被服總明姝。調綠綺。待相如。<span class="科">合</span>遊韁且問章臺路。</p>
        
        <p class="曲"><span class="牌">前腔</span><span class="科">生</span>瓊樓紺宇。稱春風笑語驩呼金塘秋水映紅蕖。迷下蔡。竟何如。<span class="科">合</span>紫騮嘶向平康路。</p>
        
        <p class="曲"><span class="牌">前腔</span><span class="科">末</span>干戈多故。恐田園已就荒蕪。也勝花柳滿皇都。須念取。咸焚如。<span class="科">合</span>桂枝莫誤青雲路。</p>
        
        <p class="落詩"><span class="科">生</span>相約過平康。<br /><span class="科">末</span>春城綺陌香<br /><span class="科">合</span>百年終日醉。三萬六千場。<br /></p>
        
        <h2 id=ch7 class="chapter"><span class="齣題">第七齣　憶夫</span></h2>
        
        <p class="曲"><span class="牌">薄倖</span><span class="科">旦上旦</span>煖日蒸花。輕煙蘸柳。看野園風景。年年如舊。綠陰青子。杜鵑啼後。<span class="科">丑上合</span>春知否。聽雊雉朝飛隴上。又滿地漸漸麥秀。</p>
        
        <p class="誦"><span class="牌">生查子</span><span class="科">旦</span>郎如陌上塵。妾似堤邊絮。一別兩悠揚。蹤跡無尋處。　　<span class="科">丑</span>粉面妒青春。淚眼零紅雨。過了別離時。還解相思苦。</p>
        
        <p class="白"><span class="科">旦</span>春英。花信闌珊。春光且過。官人去了幾時。不知功名若何。怎的不見音信回來。<span class="科">丑</span>小姐。官人得意。必有佳音。不須憂慮。<span class="科">旦</span>如今蠶已三眠。將及上簇。與你去門前桑園裡。採些葉兒飼蠶則個。<span class="科">丑</span>小姐這等富貴人家。有的是奴僕。多的是綺羅。何為自苦。<span class="科">旦</span>婦女之職。供衣服。納酒漿。我豈偷安不親蠶事。<span class="科">丑</span>如此小姐請行。</p>
        
        <p class="曲"><span class="牌">羅江怨</span><span class="科">旦</span>盈盈陌上頭。桑枝正柔。<span class="夾白">常記七月詩云。導彼女桑。以伐遠揚。古人尚且如此。</span>遠揚未伐言采劉。徘徊樹底自含羞也。無奈樛枝。黃鳥聲求友。蕭郎事遠遊。蕭郎事遠遊。怕忘了秋胡婦。</p>
        
        <p class="曲"><span class="牌">前腔</span><span class="科">丑</span>蠶飢葉未稠。忡忡隱憂。傾筐欲墍遵道周。攀條選樹更移鉤也。鬢亂釵橫。怎顧飛蓬首。<span class="夾白"><span class="科">丑</span>小姐。你看前邊溪上。王孫士女遊玩的。好錦繡衣服。<span class="科">旦</span>不要管他。</span>羅紈恣冶遊。羅紈恣冶遊。卻教愧殺癭瘤婦。</p>
        
        <p class="曲"><span class="牌">香遍滿</span><span class="科">旦</span>採來盈掬。沃若露未收。繭簇將成候。願萬縷長絲。似妾心中有。把迴文錦字。杼柚還織愁。怕貂裘敝損。羞見我機中婦。</p>
        
        <p class="曲"><span class="牌">前腔</span><span class="科">丑</span>野陰舒蓋。採掇不少留。豈恤難再茂。想洞口桃花。綠葉曾攀否。恨春風惱亂。破萼爭未休。把劉郎殢卻。空歎了邯鄲婦。</p>
        
        <p class="曲"><span class="牌">好姐姐</span><span class="科">新增合</span>綠茵盡摘不留。且莫惜明年難茂。柔枝嫩葉。多應人採揪。輕舒手。羅裙寬褪腰肢瘦。低處相攀雲鬢蔸。</p>
        
        <p class="曲"><span class="牌">香柳娘</span><span class="科">新增</span>想桃源洞口。想桃源洞口。劉郎在否。空教奴繡戶輕寒透。一春事已休。一春夢已休。才子玉京遊。淹淹不回首。別相將半週。別相將半週。封書未投。暗拋紅豆。</p>
        
        <p class="曲"><span class="牌">尾聲</span>歸期約在春深後。夏日初臨願未酬。空使妝臺人自憂。</p>
        
        <p class="白"><span class="科">旦</span>日色將午。且自歸去罷。</p>
        
        <p class="落詩"><span class="科">旦</span>啼鴂惜餘春。<br /><span class="科">丑</span>採桑多苦辛。<br /><span class="科">合</span>遍身綺羅者。<br />不是養蠶人。</p>
        
        <h2 id=ch8 class="chapter"><span class="齣題">第八齣　入院</span></h2>
        
        <p class="曲"><span class="牌">金瓏璁</span><span class="科">占扮李翠翠上占</span>風流悲既往。鉛華曾擅平康。徒老大。在空房。黃金散盡。教得歌舞成行。花塢外馬蹄忙。</p>
        
        <p class="白">花月樓臺近九衢。吹簫秦女繡羅襦。妝成每被秋娘妒。閒倚春風唱鷓鴣。老妾姓李。名翠翠。祖居汴京。是宣和教坊一個角妓。俺姐姐李師師。曾侍奉徽宗皇帝。常幸俺家。姐姐死後。留下老身。聖駕還都。隨到此僑居。有個親生女兒。喚做娟奴。年方二八。美貌無雙。吹彈歌舞。風流蘊藉。所事皆會。還有兩個丫頭。從小兒買的。收拾起來。趕着我孩兒叫二姐三姐。常伏侍俺娘兒每。人面前一般擡舉他。把些脂粉東塗西抹。也哄過江湖子弟。覓些錢鈔。只是我孩兒年少。不會哄人這兩日我出去了。家中沒客。不免叫孩兒問他則個。大姐起來了不曾。<span class="科">小旦扮娟奴上</span></p>
        
        <p class="曲"><span class="牌">前腔</span><span class="科">旦</span>春風驚繡幌。柳梢初日橫窗。扶曉鏡。照紅妝。青樓多薄倖。無奈遊子顛狂。空只學野鴛鴦。</p>
        
        <p class="白">媽媽萬福。<span class="科">占</span>孩兒。我兩日喫酒忙。家中有客麼。<span class="科">小旦</span>那裡有個客。<span class="科">占</span>孩兒。我這樣人家。全憑巧語花言。纔哄得人東西。因你不曉這話。故此沒有客。<span class="科">小旦</span>怎麼的便好。<span class="科">占</span>我教你個法兒。只要梳妝乾淨。若有風流子弟過往。把個笑臉兒迎他。就請裡面奉茶。待他坐定。一面喫茶攀話。一面着妹子每在裡面調箏弄絃。他自然動興。便肯拿錢出來整酒。動興處說幾句知心的話兒。幫襯他一幫襯。他道你知趣。自然住一兩夜。去時須留下宿錢。若問你多少。你假意說鴇子有甚麼盡處。任意多少罷。他若與得勾數。你便收下。若還少時。你將銀子到我跟前幌一幌。做個臉兒。說我只愛錢。全沒仁義。那人曉得。自然添上。只說你有他的心了。就使了錢。想着你還來。但凡有錢的。住得長遠。便放些空與他也罷。若只一兩次的主顧。狠死抓他一下。不要饒他。<span class="科">小旦</span>如今人都乖了。不肯使錢。<span class="科">占</span>只怕他乖而不來。那怕他來而使乖。且看門外有甚人來。<span class="科">丑</span>掇座常常醉。幫閒日日過。算來都為口。兩腳受奔波。大媽拜揖。<span class="科">占</span>解官人。貴人一向不到我家。<span class="科">丑</span>便是。大姐有麼。<span class="科">占</span>有。大姐來拜見官人。<span class="科">相見科丑</span>好個猱兒。<span class="科">占</span>呸。好不識羞。猱兒是你叫的。<span class="科">丑</span>北方人都叫大姐是猱兒。我怎麼叫不得。<span class="科">占</span>也罷。說你慣嫖。你且解猱兒兩個字。<span class="科">丑</span>猱是山中小獸。善能與虎猱癢。那虎因他猱得快活。伏地爬在虎頭上。猱破頂骨。喫了腦髓。虎死尚然不知。比似你大姐。把俺子弟們猱死了多多少少。終是迷而不悟。<span class="科">占</span>可知道哩。<span class="科">丑</span>俺也問你。你是個鴇兒。要解鴇兒兩個字。<span class="科">合</span>鴇兒是山中之鳥。有雌沒雄。與百鳥交合。把來比俺們一般。<span class="科">丑</span>這等還要叫做蛇兒便好。<span class="科">占</span>怎麼是蛇兒。<span class="科">丑</span>你不聞蛇與龜交。<span class="科">占</span>天殺的。到好話兒。<span class="科">小旦</span>你也只聽得人說。那曾見蛇與龜交。<span class="科">丑</span>大姐想是偷的。不與人看見了。你看真武腳下那個蛇兒。把龜子纏死也不放哩。<span class="科">占</span>且莫取笑。今日光降。想必有好事作成俺家。<span class="科">丑</span>有個秀才。是山東王侍郎公子。特來請大姐。<span class="科">占</span>如此恰好。丫頭快看茶。<span class="科">丑</span>待門前看一看。<span class="科">生上</span></p>
        
        <p class="曲"><span class="牌">似娘兒</span><span class="科">生</span>懷抱易悲涼。尋翠館暫且徜徉。玉人家近天街上。門庭似水。笙歌競沸。笑語生香。</p>
        
        <p class="白">解兄來了。有勞久待。<span class="科">丑</span>不敢不敢。大姐在裡面專待。<span class="科">生與占小旦相見科生</span>久慕芳姿。幸得一睹。實愜素心。<span class="科">小旦</span>貴公子屈過寒門。不勝光寵。<span class="科">占</span>東道已完備了。快將酒來。<span class="科">生</span>待小生先奉媽媽一杯。<span class="科">遞酒介</span></p>
        
        <p class="曲"><span class="牌">排歌</span><span class="科">生</span>好鳥調歌。殘花雨香。鞦韆麗日門牆。可憐飛燕倚新妝。半捲朱簾春恨長。<span class="科">合</span>花源畔。玉洞傍。免教仙犬吠劉郎。瓊樓啟。翠幰張。不知何處是他鄉。</p>
        
        <p class="白"><span class="科">占</span>老身回敬姐夫一杯。大姐唱個曲兒。<span class="科">丑</span>大姐通書博古。就說幾個古人。比喻王相公。<span class="科">小旦</span>如此污耳了。</p>
        
        <p class="曲"><span class="牌">北寄生草</span><span class="科">小旦</span>河陽縣栽花客。<span class="夾白"><span class="科">丑</span>是好一個潘安。<span class="科">小旦</span></span>錦官城題柱郎<span class="夾白"><span class="科">丑</span>好個相如。<span class="科">小旦</span></span>山公立志多豪放。張良舉足分劉項。蘇秦唾手為卿相。這相逢不似楚襄王。怕思歸學了陶元亮。</p>
        
        <p class="白"><span class="科">生</span>起動起動。小生與大姐同飲一杯。</p>
        
        <p class="曲"><span class="牌">排歌</span><span class="科">生</span>薄扇回風。輕塵遶梁。凝雲暗激清商。樂中歌曲斷人腸。鶯囀春林繡陌長。<span class="科">合</span>花源畔。玉洞傍。免教仙犬吠劉郎。瓊樓啟。翠幰張。不知何處是他鄉。</p>
        
        <p class="白"><span class="科">占</span>敬解官人一杯。大姐舞一個兒。我也把古時幾個美人比俺女兒。列位休要見笑。<span class="科">小旦舞介</span></p>
        
        <p class="曲"><span class="牌">北醉扶歸</span><span class="科">占</span>獺髓添微絳。<span class="夾白"><span class="科">生</span>是像個鄧夫人。</span>梅瓣貼宮妝。<span class="夾白"><span class="科">生</span>是像個壽陽公主。</span>檀屑餐來玉體香。<span class="夾白"><span class="科">生</span>綠珠也不及他。</span>行踹金蓮上。<span class="夾白"><span class="科">生</span>正好比着潘妃。</span>謾說道臨邛夜亡。<span class="夾白"><span class="科">生</span>好個文君。<span class="科">占</span></span>索把章臺傍。</p>
        
        <p class="白"><span class="科">生</span>大姐到有柳氏之容。怕小生做不得韓翃。<span class="科">丑</span>起動起動。我也謝你一杯。</p>
        
        <p class="曲"><span class="牌">排歌</span><span class="科">丑</span>佩轉鸞裾。釵低鳳梁。終曲初破霓裳。煖絲無力自悠揚。轉更郎當舞袖長。<span class="科">合</span>花源畔。玉洞傍。免教仙犬吠劉郎。瓊樓啟。翠幰張。不知何處是他鄉。</p>
        
        <p class="白"><span class="科">占</span>老身也唱個曲兒。合席奉一杯。</p>
        
        <p class="曲"><span class="牌">前腔</span><span class="科">占</span>寶帳流蘇。金鋪洞房。枕屏雙度鴛鴦。淡雲輕雨拂高唐。兔走烏飛不覺長。<span class="科">合</span>花源畔。玉洞傍。免教仙犬吠劉郎。瓊樓啟。翠幰張。不知何處是他鄉。</p>
        
        <p class="白"><span class="科">生</span>酒多了。<span class="科">丑</span>天色已晚。小子告回。明日再來看。<span class="科">生</span>請了。<span class="科">丑</span>我送王兄入房去了纔回。<span class="科">生</span>籃輿相訪可淹留。<span class="科">丑</span>南國佳人號莫愁。<span class="科">小旦</span>日暮酒闌人已散。任他明月下西樓。<span class="科">生丑先下占</span>大姐你來。我看這王姐夫是個富貴子弟。這樣人到肯使一分好錢。你今夜陪他。與他個甜頭兒。等他心上熱了。起發他些東西。首飾衣服都是錢。<span class="科">小旦</span>怎麼便好討。<span class="科">占</span>你不要開口。只教妹子們洋洋的到他面前說。某人與大姐置衣服。某人又與大姐置首飾。他聽了自然要與你。你還推不要。定不少了你的。這是個法兒。解官人去了。你進去睡罷。<span class="科">小旦</span>謹依母親指教。<span class="科">占</span>待我關了門。<span class="科">淨扮乞兒上</span>羞者不做。做者不羞。<span class="科">占</span>呀。這貧子。黃昏時候沒處討了。<span class="科">淨</span>我不是討的。<span class="科">占</span>你不是討的。倒是請小娘兒的。<span class="科">淨</span>也說不定。<span class="科">占</span>呸。癩蝦麻想天鵝肉喫。<span class="科">淨</span>媽媽。不瞞你說。我今日街坊上拾得一錠銀子。我想起來。沒福招他。不如請個大姐。歇了一夜。送與他罷。<span class="科">占</span>那有這樣話。快走。<span class="科">淨</span>且住。這媽兒不信我有銀子。且將這一錠。把一條細繩結了中間。背在背上走。他必然看見銀子叫我。媽媽。你真個不留我。<span class="科">占</span>不留你。<span class="科">淨</span>不留我罷。且到別家去。<span class="科">做行介占</span>那乞兒轉來轉來。我本待不留你。看你後面好。留了你罷。<span class="科">淨</span>可知道說你怎麼不留我。我把銀子與你。<span class="科">占</span>既如此。你住在外邊。我與女兒商量。二姐出來。<span class="科">丑上占</span>你去打發那人。<span class="科">丑見淨諢科見占介</span>不知娘教我把甚麼打發他。<span class="科">占</span>要請你哩。<span class="科">丑做不肯介占打介</span>這不做家的賤人。我只要他銀子便罷。管什麼好歹。<span class="科">丑</span>既然如此。教他把破衣服脫在房門外。洗了浴。與他睡一夜。明日五更。打發他去。只不要人看見。<span class="科">占</span>也罷。那個人進來。<span class="科">丑見淨哭介淨</span>姐姐。你到與我好了。不要哭。明日去了。拾得銀子再來。<span class="科">丑</span>呸。</p>
        
        <p class="曲"><span class="牌">梨花兒</span><span class="科">丑</span>銀箏寶瑟番新調。教坊部內價名高。尀耐媽媽沒分曉。<span class="夾白">嗏。</span>只要錢來不論好。</p>
        
        <p class="曲"><span class="牌">前腔</span><span class="夾白"><span class="科">淨</span>你</span>有花不折空年少。有馬不騎空自勞。有酒不醉常煩惱。<span class="夾白">嗏。</span>得歡笑處須歡笑。</p>
        
        <p class="曲"><span class="牌">前腔</span><span class="科">丑</span>得歡笑處須歡笑。料伊歡笑只今宵。來日依舊街前叫。<span class="夾白">嗏。</span>拚卻今朝一醉飽。</p>
        
        <p class="曲"><span class="牌">前腔</span><span class="科">淨</span>你花容柳貌甚妖嬈。我牽雲弄雨甚風騷。你羅衣不比我蓑衣好。<span class="夾白">嗏。</span>你嬌謳歌不出我的蓮花落。</p>
        
        <p class="落詩"><span class="科">丑</span>堪笑窮兒暴富。<br /><span class="科">淨</span>有錢便是主顧。<br /><span class="科">占</span>不是長久夫妻。<br /><span class="科">淨</span>也算春風一度。</p>
        
        <h2 id=ch9 class="chapter"><span class="齣題">第九齣　行刺</span></h2>
        
        <p class="白"><span class="科">末扮胡人上</span>曾記嫖姚破敵年。不乘胡馬服腥羶。鐵衣臥月關山夢。尤在祈連部落邊。自家野宿是也。本是女真部落金國一個蒲里衍。先年投降耿元帥。收在張安國部下。那張國公見我膂力絕人。騎射精巧。解衣推食。結為心腹。只因受他厚恩。不忍背去。一向差我把守營門。今日喚我到幕府。不知有何說話。且在此伺候則個。<span class="科">淨上</span></p>
        
        <p class="曲"><span class="牌">秋夜月</span><span class="科">淨</span>膽氣雄。叱詫山岳動。枉有英豪吞雲夢。狂奴獨把兵權弄。這怨憤滿胸。這怨憤滿胸。</p>
        
        <p class="白"><span class="科">淨</span>野宿何在。<span class="科">末</span>覆恩主。有何使令。<span class="科">淨</span>想我有萬夫不當之勇。與耿元帥起兵。指望封侯列土。身經百戰。方得這東平郡。朝廷拜他為節度使。我有功不賞。怏怏不樂。昨夜反說我怨望。要就軍門撻我。此恨怎生干罷。待要尋個勇士。刺殺那廝。收了軍馬。投降金國。殺盡南朝。取富貴如反掌。只沒個幹事的人兒。<span class="科">末</span>小人受相公厚恩。常懷死報。既有此意。小人敢去殺他。<span class="科">淨</span>如此卻好。他每夜常到後園。獨觀天象。你黃昏時潛入園中。等他出來。一箭射死。吾之願也。<span class="科">末</span>小人便去。</p>
        
        <p class="曲"><span class="牌">懶畫眉</span><span class="科">淨</span>甲兵十萬在心胸。安肯俯首低眉田舍翁。敢殲后羿學逢蒙。取斗印無旋踵。自擁雙旌出漢宮。</p>
        
        <p class="曲"><span class="牌">前腔</span><span class="科">末</span>路邊戈甲正重重。<span class="夾白"><span class="科">淨</span>你怎麼去。<span class="科">末</span>我待到黃昏人靜。入到園中。</span>行露潛依草蔓叢。聽百花春隔景陽鐘。手把烏號控。教他怨血空流杜宇紅。</p>
        
        <p class="白"><span class="科">淨</span>即忙打點便去。<span class="科">末</span>理會得。箭穿楊葉知無失。夢入槐根定不歸。<span class="科">末下淨</span>若得野宿幹了此事。謝天謝地。今晚該到帥府發放軍事。只索走一遭。<span class="科">行介</span>此間已是帥府。早已升堂。不免伺候。<span class="科">外扮耿京上</span></p>
        
        <p class="曲"><span class="牌">生查子</span><span class="科">外</span>銅虎錫殊勳。建節君恩重。匡輔久懷憂。但願皇圖鞏。</p>
        
        <p class="誦"><span class="牌">浣溪沙</span><span class="科">外</span>甲帳牙旗擁道傍。雕戈鏤鎧晝生光。丹心一點答吾皇。　　青海東頭沈羽箭。黑山西畔虜名王。歸來麟閣姓名香。</p>
        
        <p class="白">自家蒙聖恩拜為節度之職。深愧無功。有辜天寵。精練人馬。待秋高之後。復奪中原。誓死報國。今日無事。不免分付將校巡守營竈。將校何在。<span class="科">淨應有外</span>監軍在那裡。<span class="科">淨</span>也到了<span class="科">末</span>功蓋三分國。名成八陣圖。誓將清塞漠。繫頸北單于。覆元帥。候鈞旨。<span class="科">外</span>如今休兵息甲。方此暮夜。怕有奸細在境。張總管領左翼。城中巡視。辛監軍率領右哨。城外把守。各要仔細。<span class="科">眾應</span>得令。制勝不在敵。防微各有機。<span class="科">淨末下外</span>不覺日色已暮。且到園亭占看天象。多少是好。呀。來到此間。只見夜色蒼茫。星河燦爛。想已黃昏了。且喜三台帝座。俱有光彩。</p>
        
        <p class="曲"><span class="牌">懶畫眉</span><span class="科">外</span>紫微佳氣鬱蔥蔥。<span class="夾白">牛女分野。怎麼旄頭星現。正在吳越帝都之地。</span>可怪牛女妖氛燭地紅。<span class="夾白">呀。將星如何不在。只怕</span>晶光一夕隕隆中。<span class="夾白">攙槍星又明了。這是胡虜猖獗之兆。</span>又恐怕烽煙動。<span class="夾白">天下將治。五星聚于東井。</span>願得開祥及早逢。</p>
        
        <p class="白"><span class="科">末暗上聽介外</span>記得傳說是箕星下相武丁。如今秦檜死了。湯思退執政。怎比那時。</p>
        
        <p class="曲"><span class="牌">前腔</span><span class="科">外</span>安得騎箕賢相佐殷宗。<span class="夾白">齊景公時。熒惑守心。發一善言。熒惑退舍。</span>轉祻為祺羨景公。<span class="夾白">漢時陳仲弓荀季和父子。隱居不仕。德星出現。</span>哲人今在楚江東。<span class="夾白">唐太宗時歲君居心。宰相權德輿作頌以紀祥瑞。</span>爭得見賢臣頌。<span class="夾白">群邪在朝。天下賢臣俱隱遁了。便如嚴子陵動得星象的。</span>只作湘江一釣翁。</p>
        
        <p class="白">呀。有賊有賊。<span class="科">末射介外倒介內鳴鑼吶喊介淨上</span></p>
        
        <p class="曲"><span class="牌">東甌令</span><span class="夾白">他</span>苞桑懈禍機伏。百戰雄圖歸箭鏃。邯鄲富貴今何許。炊黍早先熟。<span class="科">合</span>軍門如堵弛房箙。左袒盡歸屬。</p>
        
        <p class="曲"><span class="牌">前腔</span><span class="科">末</span>看輸贏勢幾終局。未策雲臺先鬼錄。螗蜋賈卻鳴蜩勇。黃雀已相逐。<span class="科">合</span>軍門如堵弛房箙。左袒盡歸屬。</p>
        
        <p class="白"><span class="科">淨</span>野宿。分付三軍。把帥府圍住。放火燒了。各城門不許放辛監軍進城。<span class="科">內應介</span>告元帥。東門報來。辛監軍單馬望東走了。<span class="科">淨</span>也罷。野宿。教軍士找過首級。放起火來。<span class="科">末</span>小將理會得。</p>
        
        <p class="落詩">一箭穿楊事已成。<br />空教汗馬立功名。<br />從今十萬橫行卒。<br />血染沙場草不青。</p>
        
        <h2 id=ch10 class="chapter"><span class="齣題">第十齣　祝壽</span></h2>
        
        <p class="曲"><span class="牌">夜行船</span><span class="科">占旦小旦同上占</span>乳燕初飛華屋逈。花事罷尚有殘鶯。<span class="科">小旦</span>蕙葉翻風。槐陰匝地。<span class="科">合</span>簾幕晝長人靜。</p>
        
        <p class="誦"><span class="牌">柳梢春</span><span class="科">占</span>似日中霜。似風前雪。似雨餘雲。<span class="科">小旦</span>薄比飛花。蕩如柳絮。煞也無情。　　<span class="科">占</span>西湖南陌東城。任管定年年送春。<span class="科">小旦</span>薄倖東風。薄情遊子。薄命佳人。母親萬福。</p>
        
        <p class="白"><span class="科">占</span>孩兒。王姐夫連日如何。<span class="科">小旦</span>昨日與了我十兩金子。又定二十套衣服。只教我燒個香疤兒。<span class="科">占</span>我兒。這香燒刺字是個苦肉計。且早哩。此人只有千來兩銀子。不消幾時。哄了它的。撚他去罷。前日解官人又說。這城中昝喜員外說請你。先送了一十兩銀子來。且看此人是個大財主。與他燒個兒。起一主大錢。也不見得。<span class="科">小旦</span>這裡怎麼回它。<span class="科">占</span>你說等去時與你燒。我兒。如今再設個法兒起它。<span class="科">小旦</span>怎麼說。<span class="科">占</span>要與我做生日。<span class="科">小旦</span>怕它不信。<span class="科">占</span>你兩口兒坐者。教四兒來說。淮上張官人送一百兩銀子來。替媽媽做生日。教大姐不要留人。等它要做。你說就拿銀子出來。今日先做了。好打發那人去。<span class="科">小旦</span>此計卻好。<span class="科">占</span>四姐那裡。</p>
        
        <p class="曲"><span class="牌">雙勸酒</span><span class="科">淨</span>煙花戶庭。風塵心性。張郎不成。李郎不應。十人見我九人憎。羞殺我一貌傾城。</p>
        
        <p class="白"><span class="科">淨</span>媽媽大姐。叫我甚的。<span class="科">占</span>我要王姐夫做生日。<span class="科">淨</span>我來了一個月。看媽媽做三遭生日了。怎的又做。<span class="科">占</span>這奴才。你窠子人家來的。不知我每的勾當。你只依我。<span class="科">淨諢介占小旦說介</span>正是計就月中擒玉兔。謀成日裡捉金烏。<span class="科">占小旦下淨</span>王姐夫。出來耍子則個。</p>
        
        <p class="曲"><span class="牌">夜行船</span><span class="科">生</span>夢攬鄉魂常不定。紅閤外小婦調箏。宿酒醒人。殘花驚眼。底是沈郎多病。</p>
        
        <p class="白"><span class="科">生</span>大姐。你在此則甚。<span class="科">小旦</span>耍子。<span class="科">生</span>要你燒個香疤兒。今日燒了罷。<span class="科">小旦</span>不要慌。等你臨去着。<span class="科">淨</span>不鑽不透。不說不知。你兩個好快活。我有樁事兒報你。淮上張官人送一百兩銀子來。與媽媽做生日。教姐姐不要留人。<span class="科">小旦</span>怕沒有這話。<span class="科">淨</span>這人見在前面。<span class="科">小旦</span>四姐。回了他媽媽又惱。不回他有王姐夫在這里。怎麼好。<span class="科">淨</span>只教王姐夫自做了。回他罷。<span class="科">生</span>這個不妨。小生取二百兩銀子與大姐。今日便做了。<span class="科">小旦</span>如此極好。四姐整酒。請媽媽來。<span class="科">淨</span>媽媽有請。</p>
        
        <p class="曲"><span class="牌">海棠春</span><span class="科">占</span>簾外忽傳聲。倒屣忙來應。</p>
        
        <p class="白">姐夫姐姐。請老身有何話說。<span class="科">生取銀送介</span>聞知媽媽誕日。聊備薄禮。慶賀則個。<span class="科">占</span>生受生受。<span class="科">生將酒送介</span></p>
        
        <p class="曲"><span class="牌">錦堂月</span><span class="科">生</span>舞架紅英。翻階翠葆。修篁數枝相映。小靨圓荷。池塘乍弄初晴。花煖春駐瑤桐。菜暗晝長金井。<span class="科">合</span>延麗景。但歌徹南飛。共酬佳興。</p>
        
        <p class="曲"><span class="牌">前腔</span><span class="科">小旦</span>堪並。岱岳崢嶸。駢來五福。遐齡已見川增。萼綠飛瓊。相將駐顏同永。蓬壺上鶴算齊翻。繡幌內鸞篦初整。<span class="科">合</span>延麗景。但歌徹南飛。共酬佳興。</p>
        
        <p class="曲"><span class="牌">前腔</span><span class="科">淨</span>懽慶。金屋娉婷。紅顏嫚笑。芳妍可妒雙成。青鬢流年。花滿玉臺明鏡。舞霓裳時度雲和。歌寶扇重尋月影。<span class="科">合</span>延麗景。但歌徹南飛。共酬佳興。</p>
        
        <p class="曲"><span class="牌">前腔</span><span class="科">占</span>思省。花月一生。歌臺舞榭。猶憶少年馳騁。暮去朝來。真如覆塵難憑。青陰重巫峽春歸。黃葉慘潯陽秋冷。<span class="科">合</span>延麗景。但歌徹南飛。共酬佳興。</p>
        
        <p class="曲"><span class="牌">醉翁子</span><span class="科">生</span>忻逢。只淑女芳年鼎盛。且莫惜黃金。更羞囊罄。<span class="科">小旦</span>畢竟。誓白首同歸。比翼鶼鶼效此生。<span class="科">合</span>拚酩酊。算此樂人間。不減登瀛。<span class="科">淨</span>須聽。論衣紫腰金有命。信閒處光陰。隙駒難定。<span class="科">占</span>那更。怕堅閉愁城。攻破時教仗酒兵。<span class="科">合</span>拚酩酊。算此樂人間。不減登瀛。</p>
        
        <p class="曲"><span class="牌">僥僥令</span><span class="科">生</span>簷牙斜日暝。<span class="科">小旦</span>簾額晚風輕。<span class="科">合</span>看湖上好風一帶青來逈。新月上山城。天際明。</p>
        
        <p class="曲"><span class="牌">前腔</span><span class="科">淨</span>蓮花紅燭影。<span class="科">占</span>鐵撥紫槽聲。<span class="科">合</span>一任履舃交爭競。香霧轉冥冥。雲錦屏。</p>
        
        <p class="曲"><span class="牌">餘文</span><span class="犯牌">十二時</span>王侯甲第多鐘鼎。念此日風流還勝。但只恐素髮盈盈老此生。</p>
        
        <p class="落詩">錦屏香煖護鳴箏。<br />不惜千回醉復醒。<br />人定月明池水上。<br />輕羅小扇撲流螢。</p>
        
        <h2 id=ch11 class="chapter"><span class="齣題">第十一齣　報信</span></h2>
        
        <p class="曲"><span class="牌">唐多令</span><span class="科">旦丑上旦</span>遊子久忘歸。傷心泣蕙幃。<span class="科">丑</span>遠書無雁到天涯。盡日闌干獨倚。情默默。意悽悽。</p>
        
        <p class="誦"><span class="牌">謁金門</span><span class="科">旦</span>眉黛淺。只為病多妝嬾。<span class="科">丑</span>寂寞鏡臺塵霧滿。額花餘半靨。　　<span class="科">旦</span>聞道長安天遠。幽夢曾尋幾遍。<span class="科">丑</span>紈素欲裁明月扇。玉纖和淚翦。</p>
        
        <p class="白"><span class="科">旦</span>春英。官人出去。又是經年。怎麼不見個書信回來。<span class="科">丑</span>路途迢遞。人事差池。以此不能將寄。<span class="科">旦</span>恐功名不遂。留滯京華。干戈擾攘。田園荒蕪。如之奈何。<span class="科">丑</span>官人去了。終有歸時。目下干戈。久當平定。小姐且省愁煩。<span class="科">旦</span>只教我終日懸懸而望。怎生是好。</p>
        
        <p class="曲"><span class="牌">桂枝香</span><span class="科">旦</span>含情凝睇。天涯無際。心驚黃鳥雙翰。月斷碧雲千里。花時又闌。花時又闌。恐有一襟紅淚。愁來難寄。暗沾衣。懊恨清淮水。東流去不回。</p>
        
        <p class="曲"><span class="牌">前腔</span><span class="科">丑</span>香枯蘭佩。光沈鈿翠。庭花夜合慵看。砌草忘憂空對。湘江正深。湘江正深。迢迢煙水。無憑緘鯉。杳難期。不信衡陽雁。春來亦解回。</p>
        
        <p class="白">小姐。你這幾日。鉛華盡洗。筆硯慵親。只怕成病了。</p>
        
        <p class="曲"><span class="牌">醉扶歸</span><span class="科">旦</span>恨崔徽常把青鸞委。笑文君空有彩毫題。本圖他駟馬耀門楣。反落得網戶蠨蛸起。丈夫便為龍一躍奮天池。忍將我比目雙魚棄。</p>
        
        <p class="曲"><span class="牌">前腔</span><span class="科">丑</span>玉釵閒塵土孤鳳翳。羅襦暗淚點繡鴛欹。畫梁間羞睹燕雙棲。荷花內怕有花同蔕。<span class="夾白">官人。</span>想漁舟誤被武陵迷。把簫聲竟向秦樓廢。<span class="科">外上報介</span></p>
        
        <p class="曲"><span class="牌">不是路</span><span class="科">外</span>心急行遲。兩足龍鍾怯路岐。重門閉。<span class="夾白">呀。可憐可憐。</span>京華遊子未言歸。<span class="科">外叩門介旦</span>自生疑。忽驚小犬迎人吠。恐有泥金報喜知。<span class="夾白">春英。我與你門前一看。<span class="科">見外介</span>呀。元來春英父親秦祿。你如何這等慌張。<span class="科">外</span>老夫人使小人來報小姐。</span>忙傳意。一朝祻起蕭牆裡。疾當迴避。</p>
        
        <p class="曲"><span class="牌">前腔</span><span class="科">旦</span>聽說魂飛。鼠顧狼奔是怎的。<span class="夾白"><span class="科">外</span>小姐不知。張安國謀殺耿元帥。投了金邦。擄掠山東。將到鉅野了。</span>胡塵起。中原血戰已紛披。<span class="科">丑</span>擁旌旗。漁陽鼙鼓喧天地。及早藏形遠禍機。<span class="科">旦悲介</span>空揮淚。萍蹤梗跡將安寄。此生何濟。</p>
        
        <p class="白"><span class="科">外</span>這城外大野湖邊。蠶尾山中。可以避兵。小姐即忙收拾便行。小人也去尋個別遠逃生去了。將軍不下馬。各自奔前程。<span class="科">下旦</span>春英。這家計都管不得了。只取些金珠在身。與你去罷。</p>
        
        <p class="曲"><span class="牌">木丫叉</span><span class="科">旦</span>鼎沸山河。瓜分邑里。一霎時把太虛蒙翳。九陽厄運。上帝心厭禍黔黎。是處見征旗。滿四郊密匝匝幾多烽燧。國破家亡徒自苦。何地鷦鷯得暫棲。空教人啼做杜鵑。孤怯怯生死難期。</p>
        
        <p class="曲"><span class="牌">么篇</span><span class="科">丑</span>洶洶吞鯨。紛紛鬭蟻奈飄零蕩絮東西。觸景更成悲。徒有金屏繡幌。怎免得茂林荒隧。為問干戈清偃。知何日再得旋歸。</p>
        
        <p class="曲"><span class="牌">餘文</span>長天暮。紅輪墜。尋枝烏鵲盡南飛。豺虎縱橫道路危。</p>
        
        <p class="落詩">胡兵一動朔方塵。<br />蓬梗何年是住身。<br />明日與君滄海上。<br />相逢俱作異鄉人。</p>
        
        <h2 id=ch12 class="chapter"><span class="齣題">第十二齣　賞花</span></h2>
        
        <p class="白"><span class="科">末上</span>幾樹垂楊隱畫橋。西湖湖水不通潮。煖風薰得遊人醉。多少黃金向此銷。自家王便是也。俺相公與李大姐今日遊賞。使小人到西湖上治酒。來到此間。真個好景致。但見寶鑑無塵。畫屏施采。重重金碧。樓閣麗層霄。隱隱丹青。峰巒浮玉氣。迤迤邐邐。高高下下。一帶千雉金城。遠遠近近。盤盤旋旋。幾座雙珠寶塔。天竺寺。靈隱寺。淨慈寺。瑪瑙寺。昭慶寺。靈芝寺。依依約約。一聲鐘磬坐來聞。二高峰。月桂峰。虎林峰。飛來峰。紫雲峰。天竺峰。崔崔嵬嵬。千古興亡看不足。六橋柳岸。咿咿啞啞。搖落樹梢新月。時度魚榔。九里松蹊。摐摐丁丁。敲殘塢內斜陽。忽傳樵斧。山缺處。氤氤氳氳。或聚或散的雲峰。水窮時。絡絡繹繹。或密或疎的林藪。葳葳蕤蕤。婷婷嫋嫋。芙蕖映水。幻出鏡裡青娥。輕輕盈盈。三三兩兩。鷗鷺眠沙。攢就機中素羽。王孫公子。齊齊整整。紫騮赤撥。無非玉轡金鞍。舞妓歌姬。妖妖嬈嬈。雀舫龍舟。總是銀箏象板。管絃絲竹。嘈嘈雜雜。不斷的春夏秋冬。商旅衣冠。往往來來。那知他燕陳楚趙。正是擅將山水勝。磨盡古今人。呀。酒舡在此。不免叫梢子起來打點伺候。梢子哥上來。<span class="科">淨應</span>來了。來了。</p>
        
        <p class="曲"><span class="牌">吳歌兒</span><span class="科">淨</span>南高峰相對北高峰。十里荷花九里紅。水面金魚無盡數。不如湖上做梢公。</p>
        
        <p class="曲"><span class="牌">又</span>湖上花船日日來。黃金散盡不曾回。多少人家傾廢去。只有梢公不走開。</p>
        
        <p class="白"><span class="科">見諢介</span>大哥。酒已端正了。怎麼相公不到。<span class="科">末</span>只在城門外便就來了。</p>
        
        <p class="曲"><span class="牌">紫蘇丸</span><span class="科">生</span>柳陰旭日光映。艤蘭舟管絃聲競。<span class="科">小旦</span>試歌桃葉問卿卿。共展登臨興。</p>
        
        <p class="誦"><span class="牌">烏夜啼</span><span class="科">生</span>水漫江洲新綠。雲開罨嶂微青。<span class="科">小旦</span>殘花不見成陰後。鶗鴂寂無聲。　　<span class="科">占</span>笑傲坡仙一夢。風流杜牧三生。<span class="科">小旦</span>西湖依舊人中景。來去竟難憑。</p>
        
        <p class="白"><span class="科">生</span>王便。酒船整齊不曾。<span class="科">末</span>完備在此。請官人大姐上舡。<span class="科">上船介</span></p>
        
        <p class="曲"><span class="牌">甘州歌</span><span class="科">生</span>東南勝景。控武林都會。亘古名城。瓊田玉界。隱約碧澄千頃。雲連竺寺三天境。路轉松濤九里聲。<span class="科">合</span>浮塵斷。宿雨晴。蘭皋蘅渚杳然青。紅芳盡。綠陰榮。動人香艷一枝明。</p>
        
        <p class="曲"><span class="牌">前腔</span><span class="科">小旦</span>煙霞最上層。又飛來何處。峭峰高並。樓臺鐘磬。天風引落南屏遊人尚識呼猿洞。鳴鳥空依放鶴亭。<span class="科">合</span>丘樊繞。蘿薜縈。短簷茅屋酒旗青。金丸小。羅袂輕。雕鞍玉勒照花明。</p>
        
        <p class="曲"><span class="牌">前腔</span><span class="科">末</span>重湖入望平。似西施眉黛。倒涵山影。六橋陳跡。猶傳白傅高情。逋仙嶼中梅已老。蘇小堤邊柳自生。<span class="科">合</span>菱歌起。漁唱停。片鷗飛破水痕青。紅衣嫋。翠蓋擎。隔花人語綺羅明。</p>
        
        <p class="曲"><span class="牌">前腔</span><span class="科">淨</span>樓船載酒行。驟鴛鴦驚起。雙飛明鏡。朝雲何處。空憐草宿寒坰。石邊欲覓三生話。閣上誰題四照名。<span class="科">合</span>吳宮瀦。越榭傾。霸圖零落暮山青。釵金冷。麈玉橫。唾花香漬舞衫明。</p>
        
        <p class="曲"><span class="牌">尾聲</span>惜芳辰。耽餘景。西陵先有月華生。好向津頭問去程。</p>
        
        <p class="白"><span class="科">小旦</span>相公。早些回家。明日和你癸靈廟燒香去也。<span class="科">生</span>王便。快收拾回去。</p>
        
        <p class="落詩"><span class="科">生</span>柳底花陰壓路塵。<br /><span class="科">小旦</span>一回遊賞一回新。<br /><span class="科">合</span>不知買盡長安笑。<br />活得蒼生幾戶貧。</p>
        
        <h2 id=ch13 class="chapter"><span class="齣題">第十三齣　設誓</span></h2>
        
        <p class="白"><span class="科">外扮廟令呂公上</span>晝夜潮聲拍岸沙。門前古木舞神鴉。癸靈歲歲專祈報。煙火錢塘十萬家。老漢是這錢塘江口。癸靈神王廟中。一個廟令。俺這癸靈爺爺。靈異無比。臨安一郡人民。無不欽奉。老漢在此焚修。託賴神庇。儘可度日。算這錢財也不虛丁神貺。只是常行方便。濟人利物。正是莫將容易得。便作等閒看。早上怕有人來拈香問卜。不免開門伺候。呀。早有一簇人來了。</p>
        
        <p class="曲"><span class="牌">少年遊</span><span class="科">生</span>朱甍畫棟。雕牆峻宇。江樹應參差。<span class="科">小旦</span>誓海盟山。金釵鈿合。相同語恩私。</p>
        
        <p class="白"><span class="科">末</span>此間已是癸靈廟了。請官人大姐下馬。<span class="科">生小旦見外科外</span>大姐久不到俺廟中了。這位是誰。<span class="科">小旦</span>是鉅野王公子。<span class="科">外</span>好好。想必到此燒香。<span class="科">生</span>正是。小生因蒙大姐相愛。在此一年餘了。與俺有婚姻之約。來對神歃血為盟。<span class="科">外</span>是。大姐。這相公是個讀書君子。你不要往常這等哄他。<span class="科">小旦目視外介</span>呂公休取笑。我只遭真要嫁他。<span class="科">外</span>如此。怎麼通情旨。<span class="科">生</span>小生有一玉玦。是俺荊妻臨別所贈。相期決意早歸。只因大姐留住。約為婚姻。如今將此玉玦。繫于癸靈大王佩刀鞘之上。與大姐同效于飛。取歸見俺荊妻。亦顯小生一點誠心。<span class="科">外收玉玦繫神上介</span>待老漢通情旨。然後說誓。</p>
        
        <p class="曲"><span class="牌">急板令</span><span class="科">外</span>仰蒼天照臨罔私。布忱悃神明鑑茲。望雲軿降此。<span class="夾白">鉅野秀才王商。東京信女李娟奴。同寓臨安。他兩個</span>瑚璉青衿。粉澤紅兒。灑酒刑牲。特薦瑤卮。<span class="科">合</span>申盟約歃血叢祠。如在上。儼來斯。</p>
        
        <p class="白"><span class="科">生</span>大姐。你先說誓。<span class="科">小旦說誓介</span></p>
        
        <p class="曲"><span class="牌">前腔</span><span class="科">小旦</span>念妾身蒲質柳姿。羞自逞殘膏棄脂。願婚姻迨時。願婚姻迨時。蘿蔦青春。早附松枝。繡幕紅窗。絕勝牽絲。<span class="夾白"><span class="科">生</span>王便。取歃血盤來。<span class="科">末</span>在此了。<span class="科">小旦歃血介</span>妾身若負王商。有如此血。<span class="科">合</span></span>申盟約歃血叢祠。如在上。儼來斯。</p>
        
        <p class="曲"><span class="牌">前腔</span><span class="科">生</span>彼姝子顏如務施。久繾綣曾無怨咨。心中自思。<span class="夾白"><span class="科">小旦</span>只怕老母多索聘財。<span class="科">生</span>阻隔好事</span>。三斛明珠。肯恤高貲。<span class="夾白"><span class="科">小旦</span>神聖在。不可心變。</span>。江漢朝宗。百折東之。<span class="夾白"><span class="科">生歃血介</span>小生若負娟奴。有如此血。<span class="科">合</span></span>申盟約歃血叢祠。如在上。儼來斯。</p>
        
        <p class="白"><span class="科">末</span>小人也燒一炷香。</p>
        
        <p class="曲"><span class="牌">前腔</span><span class="科">末</span>我東人虹蜺吐辭。瑞世寶甘泉紫芝。<span class="夾白">望大聖佑我東人。去邪歸正。</span>倘刻意師資。談笑風雲。鴻漸台司。莫謂青蠅。使白璧瑕疵。<span class="科">合</span>申盟約歃血叢祠。如在上。儼來斯。</p>
        
        <p class="白"><span class="科">生</span>大姐。小生就要過江。看一朋友。明日回來。<span class="科">小旦</span>官人。你去便回。<span class="科">生</span>與子意相親。<span class="科">小旦</span>精誠格鬼神。<span class="科">外末</span>要知山下路。試問過來人。<span class="科">外小旦下生</span>王便。快喚江上渡船來。<span class="科">末</span>小人久有一言。稟覆官人。因李大姐在旁。不曾敢說。<span class="科">生</span>你且說來。<span class="科">末</span>官人才稱倚馬。志欲攀龍。業累萬金。貂傳五世。奈捐棄家室。迷戀煙花。京華縱好。孰若故鄉。脂粉空妍。終非結髮。負大娘子伉儷之義。玷老相公清白之風。官人可以三思。莫教大錯。<span class="科">生</span>你不知我心中之事。不要胡說。<span class="科">末</span>官人聽稟。</p>
        
        <p class="曲"><span class="牌">人月圓</span><span class="科">末</span>鴻鵠志。久戢冲霄翅。<span class="夾白">那娼妓呵。</span>花柳心情渾似紙。<span class="夾白">如今官人還有銀子。他這等奉承。</span>黃金散盡相輕視。<span class="夾白"><span class="科">生</span>他不哄我。待我再試看。<span class="科">末</span></span>百丈淵泉難歷試。從今去。須防鉤餌請自深思。<span class="科">生怒介</span></p>
        
        <p class="曲"><span class="牌">前腔</span>休縱肆。倉卒心攜貳。簧口無端生棘刺。<span class="夾白"><span class="科">末</span>小人怕官人被這潑賤。誤了功名大事。<span class="科">生</span></span>胸中禮樂三千字。蛟龍涸轍時不至。從今去。好緘喉舌。且自深思。</p>
        
        <p class="白"><span class="科">末</span>官人不肯去。小人先回去了。<span class="科">生怒打末介</span>這奴才好生無禮。不用你了。快去快去。<span class="科">打末倒介</span>勢敗奴欺主。身衰鬼弄人。<span class="科">下末醒介</span>官人。你好不三思。如今不肯去。只怕要去去不得。那時進退無門。今日不聽忠言。將我趕逐了。我想起來。昔日陶侃之僕。常遭主公捶撻。有人勸他逃去。答曰。吾主多才。不忍棄也。我官人有陶侃之才。不能立志。也沒用處。怎忍見他流落。不如且走他州外郡。再作區處。罷罷。</p>
        
        <p class="落詩">曲突無功最可憐。<br />焦頭受賞已徒然。<br />分明指與平川路。<br />錯把忠言當惡言。</p>
        
        <h2 id=ch14 class="chapter"><span class="齣題">第十四齣　擄掠</span></h2>
        
        <p class="曲"><span class="牌">菊花新</span><span class="科">淨上</span>長驅胡騎翦提封。誰奪龍沙斬將功。劍戟倚崆峒。始信王侯無種。</p>
        
        <p class="白">萬戶傷心生野煙。中原黎庶逐腥羶。為看汶水湯湯去。盡是胡兒飲馬泉。張安國。只因殺了耿京。投順金邦。拜為兵馬都統。着俺領十萬鐵騎。收復山東。擄掠子女金帛無算。今日已到鉅野了。且打破城池。搜索一番。將士何在。<span class="科">外眾上</span>城郭逃亡後。山河血戰餘。<span class="科">淨</span>點起兵馬。整搠器械。但不投降的。盡皆殺了。<span class="科">眾</span>領將命。</p>
        
        <p class="曲"><span class="牌">紅繡鞋</span><span class="科">淨</span>紛紛鐵騎如龍。如龍。英英羽斾隨風。隨風。驅俴駟。整車攻。金甲耀。寶刀雄。<span class="科">合</span>看席卷。奏膚功。看席卷。奏膚功。</p>
        
        <p class="曲"><span class="牌">前腔</span><span class="科">外</span>軍聲雷動轟轟。轟轟。妖氛霧起濛濛。濛濛。昏岱岳。撼東蒙。傾上郡。破崇墉。<span class="科">合</span>看席卷。奏膚功。看席卷。奏膚功。</p>
        
        <p class="曲"><span class="牌">縷縷金</span><span class="科">旦丑</span>行匿影。步潛蹤。捧頭如畏鼠。怕人逢。四野豺狼滿。干戈冗冗。<span class="科">內鳴鑼鼓旦丑慌介</span>看兵連禍結正無窮。浮生已如夢。</p>
        
        <p class="白"><span class="科">旦</span>春英。你看殺聲振地。金鼓喧天。人民逃竄。無處逃生。我和你那里安身。<span class="科">丑</span>小姐。蠶尾山去不遠。趲行前去。<span class="科">旦</span>後邊軍馬來得近了。怎麼好。<span class="科">丑</span>且向茂草叢中躲過他。<span class="科">旦丑</span>正是寧為太平犬。莫作亂離人。<span class="科">並下</span></p>
        
        <p class="曲"><span class="牌">紅繡鞋</span><span class="科">眾</span>輝輝列戟長鏦。長鏦。林林聚刃銛鋒。銛鋒。奔駭鹿。起驚鴻。人貫搠。鳥傷弓。<span class="科">合</span>看聚落。盡成空。看聚落。盡成空。</p>
        
        <p class="白"><span class="科">眾</span>前面湖邊蠶尾山中多有避難的。且殺向山邊去。<span class="科">淨眾下介</span></p>
        
        <p class="曲"><span class="牌">縷縷金</span><span class="科">旦丑</span>荒草徑。蒺藜叢。免身鋒鏑下。苦匆匆。<span class="夾白"><span class="科">內鳴鑼介丑</span>小姐不好。蠶尾山中都是軍馬了。<span class="科">旦悲介</span>怎麼好。</span>蠶尾蒼山逈。旌麾先擁。看兵連禍結正無窮。浮生已如夢。</p>
        
        <p class="白"><span class="科">旦丑欲下眾趕介</span>拿住拿住。</p>
        
        <p class="曲"><span class="牌">紅繡鞋</span><span class="科">眾</span>靈鼉奏鼓逢逢。逢逢。吞鯨舞浪洶洶。洶洶。屯委燒。堠連烽。追赤電。映流虹。看聚落。盡成空。看聚落。盡成空。</p>
        
        <p class="白">拿過來。你是那里。<span class="科">旦</span>妾身鉅野百姓。<span class="科">淨</span>那里去。從實說來。</p>
        
        <p class="曲"><span class="牌">馬蹄花</span><span class="科">旦</span>雲擾山東。劉項持兵鹿未窮。<span class="夾白"><span class="科">淨</span>你是何等人家。<span class="科">旦</span></span>念我家如墜甑。命比遊魚。跡類飄風。<span class="夾白"><span class="科">淨</span>看你是個宦家女子。不如隨我享此富貴。饒你性命。<span class="科">旦</span></span>不辭血染會稽鋒。肯將名污高堂夢。<span class="夾白"><span class="科">淨</span>見你一貌如花。未忍加害。不要執迷。<span class="科">旦</span></span>將軍且休猜逐水浮花。也須知傲雪貞松。</p>
        
        <p class="白"><span class="科">淨</span>那小婦人怎的說。</p>
        
        <p class="曲"><span class="牌">前腔</span><span class="科">丑</span>毒霧漫空。故國荊扉一夢中。<span class="夾白"><span class="科">淨</span>你是他甚麼人。<span class="科">丑</span></span>念我身當衣綠。<span class="夾白"><span class="科">淨</span>元來是個婢子。<span class="科">丑</span></span>手執流黃。<span class="夾白"><span class="科">淨</span>你會織作。一發從我罷。<span class="科">丑</span></span>心愧啼紅。<span class="夾白"><span class="科">淨</span>你若不肯。就殺了。<span class="科">丑</span></span>就刑融女可全忠。<span class="夾白"><span class="科">淨</span>到此不怕你走上天去。<span class="科">丑</span></span>突圍荀灌非無勇。<span class="夾白"><span class="科">淨</span>這等醜貌。又不肯從。不要殺他。趕了去罷。<span class="科">丑</span>將軍。妾身有主母在此。</span>願俱亡不負傾葵。肯偷生去學飛蓬。</p>
        
        <p class="白"><span class="科">淨</span>把這兩個婦人押去俘囚女子中監禁了。我事稍定。慢慢問他。<span class="科">眾應介</span></p>
        
        <p class="落詩"><span class="科">淨</span>玉關門外見明妃。<br /><span class="科">外</span>憔悴紅顏逐馬蹄。<br /><span class="科">旦</span>應有孤魂悲塞月。<br /><span class="科">丑</span>家山牢落戰塵西</p>
        
        <h2 id=ch15 class="chapter"><span class="齣題">第十五齣　定計</span></h2>
        
        <p class="曲"><span class="牌">粉蝶兒</span><span class="科">占小旦同上占</span>爍日炎威。懵騰酒醒人倦。正榴花映日初然。<span class="科">小旦</span>結新盟。渝舊好。似夏雲多變。<span class="科">合</span>這門庭迎送。真如郵傳。</p>
        
        <p class="白"><span class="科">占</span>心情無定在。笑語暫相親。<span class="科">小旦</span>番訝梁間燕。偏依舊主人。<span class="科">見介占</span>大姐。王秀才如何。<span class="科">小旦</span>又有二百兩銀子在此。<span class="科">與占收介占</span>他還有麼。<span class="科">小旦</span>前日見我與說誓歸來。連箱子都與我了。他怕也沒了。<span class="科">占</span>既沒了。撚他去罷。<span class="科">小旦</span>媽媽且放從容。<span class="科">占</span>我知道你與他好。你是我親生的。還任你些性兒。若是討的。容他不得。昝員外送了幾次銀子。今日王秀才出去。俺已着人與解官人說了。他兩個一定來也。</p>
        
        <p class="曲"><span class="牌">麻婆子</span><span class="科">淨</span>有錢有錢人爭羨。猗頓與我使半年。有才有才人爭羨。曹植見我走一邊。<span class="科">丑</span>天生我好心偏。囊空不貯一文錢。腹中墨水無半點。<span class="科">合見笑介</span>和你富貴賢愚總妄言。</p>
        
        <p class="白"><span class="科">淨</span>解兄。李大媽請俺和你。不知如何。這里是他家。你叫一聲。<span class="科">丑叫介占小旦見介淨</span>重勞相招。有何見諭。<span class="科">占</span>員外不要性急。老身因王秀才不肯離俺大姐。定個金蟬脫殼之計。在武林門外稅下一所空房。央俺一個親的伍大姐住下了。今晚教王秀才與大姐去看姨娘。兩口兒那里宿了。老身在此。把家火搬開。明日到那里。使王秀才先回。員外來接了俺娘兒與伍大姐去。那王秀才兩頭走空。必然回也。<span class="科">淨</span>好計好計。只怕日後也這等弄我。<span class="科">占</span>員外說那里話。人有不同。休要取笑。<span class="科">淨</span>既如此。我們且去。<span class="科">占</span>略具小酌在荷亭上。員外不棄少坐。<span class="科">淨</span>不必了。<span class="科">丑</span>員外不可辜他好意。<span class="科">淨</span>也罷。看一看。果然好荷花。將洒來。<span class="科">小旦遞酒介</span></p>
        
        <p class="曲"><span class="牌">山花子</span><span class="科">淨</span>若耶溪上春風面。傾城一笑嫣然。水沈微霓裳乍搴。江妃羅襪蹁躚。<span class="科">合</span>比名花青娥少年。千鍾美酒供笑喧。紅顏萎謝空自憐。不信天台別有神仙。</p>
        
        <p class="曲"><span class="牌">前腔</span><span class="科">丑</span>六郎玉貌悲遊輦。亭亭翠蓋田田。走驪珠圓明露旋。鮫人夜泣重淵。<span class="科">合</span>比名花青蛾少年。千鍾美酒供笑喧。紅顏萎謝空自憐。不信天台別有神仙。</p>
        
        <p class="曲"><span class="牌">前腔</span><span class="科">小旦</span>風回沼邊。忽度桃花扇。冷香飛上詩篇。翦黃金葳蕤鬭。妍玉奴徐步階前。<span class="科">合</span>比名花青娥少年。千鍾美酒供笑喧。紅顏萎謝空自憐。不信天台別有神仙。</p>
        
        <p class="曲"><span class="牌">前腔</span><span class="科">占</span>宸遊畫旃。太液新妝遍。宮衣巧妒雙鴛。反魂香誰留可憐。還看解語嬋娟。比名花青娥少年。千鍾美酒供笑喧。紅顏萎謝空自憐。不信天台別有神仙。</p>
        
        <p class="白"><span class="科">淨</span>天熱。不須酒了。我且去到武林門相接。<span class="科">占</span>不可失約。<span class="科">淨</span>一定一定。小宴追陪散。<span class="科">丑</span>平橋步月回。<span class="科">占小旦</span>來朝申密約。花下有殘杯。<span class="科">淨丑先下占</span>大姐。王姐夫將回了。你今夜與他到武林門去。決不可誤。<span class="科">小旦</span>我曉得了。<span class="科">占</span>將新變故。重富輕貧。<span class="科">占下介</span></p>
        
        <p class="曲"><span class="牌">粉蝶兒</span><span class="科">生</span>滿目黃埃。長天火雲如煉。怪燭龍尚自加鞭。就清涼還試展玉人紈扇。水亭中花色何如嬌面。</p>
        
        <p class="白">方纔城外飲酒回來。不覺天色晚了。呀。大姐。這等熱天。你每日鉛粉全拋。今日為何濃妝不解。怕有人來望你。<span class="科">小旦怒介</span>我一意與君。盟言在耳。豈可輕發狂言。將人奚落。有個姨娘。在汴京初來。住武林門外。待你同去看他。<span class="科">生</span>天色晚了。明日去罷。<span class="科">小旦</span>骨肉久違。急欲一面。和你乘此夜涼去罷。明日回來。不要拗我。<span class="科">生</span>既然如此。小生與大姐同行。<span class="科">小旦</span>轎馬已具在門首。</p>
        
        <p class="曲"><span class="牌">駐雲飛</span><span class="科">生</span>緩鞚金韉。煙靄龍城日暮天。水淨流螢軟。樹密昏鴉戰。<span class="夾白">嗏。</span>黃鳥羽翩翩。尋芳遊衍。宿穩花枝。已忘危巢戀。<span class="科">合</span>明日重鋪歌舞筵</p>
        
        <p class="曲"><span class="牌">前腔</span><span class="科">小旦</span>魚鎖方嚴。宵柝重城玉漏傳。燈火樊樓遠。星斗明河轉。<span class="夾白">嗏。</span>牛渚思空懸。相看清淺。烏鵲難憑。只恐佳期變。<span class="科">合</span>明日重鋪歌舞筵。</p>
        
        <p class="落詩"><span class="科">生</span>異鄉憐骨肉。<br /><span class="科">小旦</span>未見已心驚。<br /><span class="科">合</span>不惜履行路。<br />與君清夜行。</p>
        
        <h2 id=ch16 class="chapter"><span class="齣題">第十六齣　訪姨</span></h2>
        
        <p class="曲"><span class="牌">賀聖朝</span><span class="科">旦扮伍氏上旦</span>落花正是飄零。那知流水無情。暮朝雲雨總難憑。看巫峽崢嶸。</p>
        
        <p class="白">煙花隊裡竊兵符。九里山前列陣圖。一笑曲中人不見。湘江疑㠉碧糢糊。老身喚作伍大姐。前日李大媽稅這所空房。央老身住在此間。妝喬弄假。脫嫌王商秀才。既得了他千金。不可如此狠毒。這俺門戶中的勾當。不要管他。受人之託。必當終人之事。昨夜娟奴與那王商秀才同到此處。不曾敘話。今日不免把一套謊話對付他。閒講片時。待李大媽來。自有區處。</p>
        
        <p class="曲"><span class="牌">花心動</span><span class="科">生</span>殢酒粘花。到長安頓忘歸興。人有姬姜。盟有朱陳。何須更笑雲萍。<span class="科">小旦</span>參商骨肉渾無定。忻逢面還慰離情。<span class="科">合</span>且共伊升堂歡笑。淹留清景。</p>
        
        <p class="白"><span class="科">生小旦見姨媽介旦</span>姐姐姐夫。夜來有慢。<span class="科">生小旦</span>多有打攪。<span class="科">旦</span>惶恐惶恐。姐姐。媽媽怎生還不來。<span class="科">小旦</span>家裡無人。想必就到來。姨娘。幾時不見我媽媽了。<span class="科">旦</span>姐姐。我說與你。</p>
        
        <p class="曲"><span class="牌">好姐姐</span><span class="科">旦</span>憶從金輿遠征。<span class="夾白">與你媽媽兩個。</span>連枝上分開雙柄。<span class="夾白">姐姐。你那時纔有一歲兒。</span>嬌香稚蕊。今看玉樹成。<span class="科">合</span>知忻慶。山河破碎多萍梗。骨肉相逢眼自青。</p>
        
        <p class="白">姐姐。你如今家中還有甚麼人兒。</p>
        
        <p class="曲"><span class="牌">前腔</span><span class="科">小旦</span>那時僑居上京。娘和女相依形影。<span class="夾白"><span class="科">旦</span>你媽媽怕也老了。<span class="科">小旦</span></span>風鬟雲鬒。今來鬢已星。<span class="科">合</span>知忻慶。山河破碎多萍梗。骨肉相逢眼自青。</p>
        
        <p class="白"><span class="科">旦</span>姐夫仙鄉何處。</p>
        
        <p class="曲"><span class="牌">前腔</span><span class="科">生</span>遠居金鄉古城。<span class="夾白"><span class="科">旦</span>好好。元來是山東人。幾時到來的。<span class="科">生</span></span>探上國出牆紅杏。<span class="夾白"><span class="科">旦</span>姐夫是前年科舉來。想是包了我家大姐。<span class="科">生</span></span>青樓夢覺。今將繫赤繩。<span class="夾白"><span class="科">旦</span>且喜取了大姐。正是一家骨肉。<span class="科">合</span></span>知忻慶。山河破碎多萍梗。骨肉相逢眼自青。</p>
        
        <p class="曲"><span class="牌">寶鼎現</span><span class="科">占</span>骨肉驟見天涯。相逢反生悲哽。</p>
        
        <p class="白"><span class="科">旦</span>呀。姐姐來了。<span class="科">占做悲介</span>呀。妹子。二十年闊別。且喜容顏如故。<span class="科">旦</span>姐姐。衰容凋謝。舊業伶俜。不足掛齒。且喜姐姐別來無恙。<span class="科">占</span>將就粗安。<span class="科">旦</span>姐姐請坐。<span class="科">占</span>且住。俺三口兒都在這里。家中放不下。等王姐夫先回。<span class="科">旦</span>怎麼姐夫又要去。<span class="科">占</span>家裡都是些討的丫頭。託他不得。姐夫是我的親女婿。還須他去看顧家中。大姐陪你半日兒。晚上與我同回。姐夫。與你鑰匙。快回去罷。<span class="科">生</span>小生便行。北門鎖鑰應堪任。<span class="科">占背介</span>東海撈針沒處尋。<span class="科">生下占</span>謝天謝天。我計成也。怎麼得昝員外來。<span class="科">淨上</span>為憶桑中約。來尋梁下期。<span class="科">笑介</span>算人真自算。堪笑我癡迷。昨日李大媽約定賺了王商去。等我接他母子去。王商想是去了。此門正是。不免逕入。<span class="科">眾云</span>呀。員外來了。快去打迭家伙房子。交還屋主。<span class="科">淨</span>房子還鎖了。<span class="科">占</span>鎖他怎的。<span class="科">淨</span>等我明年到這裡望姨娘。<span class="科">占小旦</span>又取笑。<span class="科">淨</span>有隻小舡在城下。先請大姐上船。<span class="科">占</span>這些家伙與我姊妹怎麼去。<span class="科">淨</span>後邊還有船來。<span class="科">占</span>比這船大些麼。<span class="科">淨</span>前船便是後船的樣子。不要問。<span class="科">占</span>員外只管胡說。且快上船。<span class="科">淨</span>大姐大姐。想我教解官人約你多少時了。</p>
        
        <p class="曲"><span class="牌">玉抱肚</span><span class="科">淨</span>蜂媒曾訂。恨花朝屢作變更。<span class="夾白"><span class="科">占</span>大姐如今是你的了。<span class="科">淨</span></span>喜扁舟已逐鴟夷。且休論越敗吳成。心中自省。人生大夢信無憑。蠻觸徒然有鬭爭。</p>
        
        <p class="白"><span class="科">占</span>那王秀才有限的錢。怎到得員外。</p>
        
        <p class="曲"><span class="牌">前腔</span><span class="科">占</span>狙奴徒逞。問囊空可得再盈。<span class="夾白">老身受員外厚贈。于心不安。</span>怕辜他玉杵先投。使藍橋早睹雲英。<span class="科">合</span>心中自省。人生大夢信無憑。蠻觸徒然有鬭爭。</p>
        
        <p class="曲"><span class="牌">前腔</span><span class="科">小旦</span>鶯期纔整。為新歡已失舊盟。<span class="夾白"><span class="科">淨</span>章臺柳。章臺柳。往日青青今在否。<span class="科">小旦</span></span>看長條攀折他人。想韓郎空賦青青。<span class="科">合</span>心中自省。人生大夢信無憑。蠻觸徒然有鬭爭。</p>
        
        <p class="白">這王秀才兩處尋不見你們。</p>
        
        <p class="曲"><span class="牌">前腔</span><span class="科">旦</span>狐疑難定。管教它聽徹層冰。<span class="夾白">大媽。又得老身與你成了此計。</span>算玉車得解重圍。也堪旌紀信功成。<span class="科">合</span>心中自省。人生大夢信無憑。蠻觸徒然有鬭爭。</p>
        
        <p class="白"><span class="科">淨</span>王秀才。你</p>
        
        <p class="落詩"><span class="科">淨</span>重到天台訪玉真。<br /><span class="科">占</span>三山不見海沈沈。<br /><span class="科">旦</span>侯門一入深如海。<br /><span class="科">小旦</span>從此蕭郎是路人。</p>
        
        <h2 id=ch17 class="chapter"><span class="齣題">第十七齣　投賢</span></h2>
        
        <p class="曲"><span class="牌">生查子</span><span class="科">生上</span>多情燕子樓。馬足空馳驟。欲探武陵春。迷卻桃源口。</p>
        
        <p class="白">莫信直中直。須防仁不仁。方纔媽媽在姨娘家。教我先回。到他家裡。悄無一人。家伙都不見了。好怪好怪。莫非那些粉頭乘機逃去。也不見得。不免再到姨娘家裡報他母子。迤邐行來。此間便是。呀。如何閉了門。開門。開門。<span class="科">做慌科又再叫介內應云</span>這是空房。<span class="科">生</span>早間有人在此。如何是空房。<span class="科">內應</span>前日李媽媽稅來喫酒。今日搬去。沒人在此。<span class="科">生</span>原來是煙花之計。早不信王便之言。如今把我囊貲哄盡。行李俱無。去住兩難。怎生是好。將心託明月。誰知明月照溝渠。且住。前癸靈廟呂公到也認得娟奴。且去試問他平素蹤跡。再去尋訪。<span class="科">行科</span>這裡是癸靈廟。緣何也無一人在此。開門。開門。</p>
        
        <p class="曲"><span class="牌">前腔</span><span class="科">外上</span>江村絕往來。樹蔭移清晝。掩卷罷黃庭。誰把雙扉扣。</p>
        
        <p class="白"><span class="科">見介</span>呀。王官人。連日不見。李大姐不來麼。<span class="科">生</span>呂公。一言難盡。昨日與小生同去看姨娘。他母子住下。使小生先回。到家止有空房。都搬去了。<span class="科">外</span>你還到姨娘家去。<span class="科">生</span>已去了。也只是空房。<span class="科">外</span>這等你被他計賺了。你怎麼不防他。<span class="科">生</span>前日猶自說誓。怎麼防他。<span class="科">外</span>官人。它一年在此與人說誓。不知多少。那里信得他。你這等久戀他家。必有緣故。<span class="科">生</span>呂公。</p>
        
        <p class="曲"><span class="牌">紅衲襖</span>我豈知他劣心情似風絮浮。<span class="夾白"><span class="科">外</span>拿不定它。<span class="科">生</span></span>錯與他守盟言磐石厚。<span class="夾白"><span class="科">外</span>不止你一個錯。有令正麼。<span class="科">生</span></span>不下堂遠棄了鸞鳳偶。倚市門隨着鹿豕遊。他算得那楚重瞳垓下愁。賺得阮步兵窮途走。只教我空戴南冠學楚囚。</p>
        
        <p class="曲"><span class="牌">前腔</span><span class="夾白"><span class="科">外</span>官人。你</span>本是搦管的紫微堂國士儔。運斤的丹鳳樓天匠手。只為艷笙歌糊塗了金石奏。濫杯觴沈溺了鐘鼎謀。管甚麼王仲宣難上樓。曾子輿不蔽肘。你不到烏江不肯休。</p>
        
        <p class="曲"><span class="牌">前腔</span><span class="科">生</span>他見我侈黃金囊未羞。便只待獻紅顏身可售。<span class="夾白">如今我囊金巳盡。</span>只見那雲歸楚峽空餘岫。卻笑那水遶天台只漫流。<span class="夾白"><span class="科">外</span>官人。你道他那里去了。<span class="科">生</span></span>知他囀春鶯何處求。多應向章臺還折柳。又抱琵琶過別舟。</p>
        
        <p class="白"><span class="科">外</span>官人。怎麼不曉那娼家行徑。</p>
        
        <p class="曲"><span class="牌">前腔</span><span class="科">外</span>他紫金釵是殺人的兩刃矛。翠雲翹是陷陣的三尖胄。羅網般迷魂衾與裯。酖毒的奪志觴和豆。<span class="夾白">若是貪戀他的。</span>饒你鄧通錢無盡留。便做子建才遭讒詬。<span class="夾白">人若是悔氣的撞了他。</span>不是冤家不聚頭。</p>
        
        <p class="白"><span class="科">外</span>官人。你如今怎麼好。<span class="科">生</span>便是。小生囊篋罄然。家園迢遞。進退無路。特問公公指引。再去尋他。<span class="科">外</span>官人。你尋他不得。老漢見這里解幫閒說。昝喜員外包了他家中去了。<span class="科">生</span>好好。解幫閒曾與小生相交。若去問他。必然肯說。<span class="科">外</span>這樣人翻雲覆雨。見利忘義。前日是朋友。今日也不認你了。官人既無處去。只在老漢家中權住。溫習經史。草衣糲飯。不須掛心。<span class="科">生</span>如此多謝。但小生還要一見解幫閒。<span class="科">外</span>既然要去。老漢相伴同行。<span class="科">行介外</span>這裡是他家。解小哥。<span class="科">丑</span>誰叫誰叫。豪門送物鵝伸頸。好客臨門鱉縮頭。<span class="科">外</span>小哥。頭不是好縮的。<span class="科">丑</span>學你的。<span class="科">外</span>老漢還強健。沒有縮頭。<span class="科">丑</span>近來學得烏龜法。得縮頭時且縮頭。一向一向。二位到此貴幹。<span class="科">生</span>小生特來相問。李家搬到那里去了。<span class="科">丑</span>你不達時務。我又不是鸞鳳官。那管得你這歪事。<span class="科">生</span>當初是足下同去的。<span class="科">丑</span>你這樣人會嫖。我做甚麼跟隨你。<span class="科">生</span>反面無情。非人所為。<span class="科">丑</span>你這個敗家之子。是個禽獸。反來說我。<span class="科">生</span>不記得喫我的。用我的。就不認我了。<span class="科">怒介</span></p>
        
        <p class="曲"><span class="牌">大迓鼓</span><span class="科">生</span>衣冠似沐猴。肯嫌牛後。慣逐蠅頭。縱蘇張得志懸河口。也爭知天道如鉤。鬼蜮無端。令人怨尤。</p>
        
        <p class="曲"><span class="牌">前腔</span><span class="科">丑</span>憐伊乳尚留。笑黔驢無技。遼豕堪羞。<span class="夾白"><span class="科">外</span>他是飽學君子。不可粗鹵。<span class="科">丑</span></span>想仲尼亦似忘家狗。<span class="夾白">不信你這樣人做官。</span>也難知鵰鶚解橫秋。黃口無知。令人怨尤。</p>
        
        <p class="曲"><span class="牌">前腔</span><span class="科">外</span>君言且莫讎。他轍魚方困。器鼠難投。<span class="夾白">小哥不要反了面。</span>想買臣衣錦歸白晝。也須知覆水難收。得失由天。何須怨尤。</p>
        
        <p class="白"><span class="科">外</span>官人不必鬭口。回去罷。</p>
        
        <p class="落詩"><span class="科">生</span>詞賦曾誇鸀鳿流。<br /><span class="科">外</span>鄉人今正賤東丘。<br /><span class="科">丑</span>海翁不是忘機者。<br /><span class="科">合</span>好為裁書謝白鷗。</p>
        
        <h2 id=ch18 class="chapter"><span class="齣題">第十八齣　截髮</span></h2>
        
        <p class="曲"><span class="牌">一疋布</span><span class="科">淨上</span>都將帥。擁兵權。四郊已晏然。謀謨談笑酒尊邊。腰間斗印懸。</p>
        
        <p class="白">事虜今懷將印。忘君曾豎降旗。笑罵從他笑罵。好官我自為之。下官因降大金。得此美爵。且喜北兵正勁。南朝甚靡。邊境不擾。風塵寧謐。前日擄得些山東女子。多有從我的。只有鉅野秦氏。誓死不屈。加以兵刃。全然不怕。欲要強逼他。他必然就死。卻不可惜。今日不免帶他出來。緩緩勸他。小校何在。<span class="科">末</span>玉帳秋風肅。蓮壺晝漏遲。覆元帥。有何鈞旨。<span class="科">淨</span>快去俘囚中帶鉅野秦氏兩個婦人來。<span class="科">末</span>領鈞旨。<span class="科">下帶旦丑上介</span></p>
        
        <p class="曲"><span class="牌">霜天曉角</span><span class="科">旦</span>舊家庭院。燕麥今應遍。國破家亡命蹇。爭如早喪黃泉。<span class="科">淨</span></p>
        
        <p class="白">你這婦人。怎麼不肯順我。<span class="科">旦</span>忠臣不事二君。烈女不更二夫。斷不學狗彘之行。玷衣冠之風。不改初心。寧蹈白刃。<span class="科">淨</span>小校。把這兩把劍放在它面前。看他肯也不肯。<span class="科">擲刀介旦丑搶刀介淨</span>奪了奪了。<span class="科">旦</span>吾頭可斷。刃不可奪。汝若近前。當手刺叛奴。然後自盡。將軍不須苦苦逼我。你且迴避。待從容梳妝。<span class="科">淨</span>得它心肯日。是我運通時。<span class="科">淨末諢下丑</span>小姐。你不從它。梳妝怎麼。<span class="科">旦</span>春英。我被它凌逼。故設此計。如今截髮破面。殘毀形容。他想也不要我了。倘或再來逼迫。將此寶劍。臥起操持。危急之時。自刎而亡。若這叛賊。因容顏損棄置了。留此殘生。再見兒夫一面。也不見得。<span class="科">悲介丑</span>小姐且莫愁煩。</p>
        
        <p class="曲"><span class="牌">憶多嬌</span><span class="科">丑</span>身隕越。家破滅。無瑕白璧安肯湼。效北海累臣甘氈雪。<span class="科">合</span>死殉全節。看虞姬劍血。</p>
        
        <p class="白"><span class="科">旦解髮介</span>古人云。身體髮膚。受之父母。不敢毀傷。如今也顧不得了。<span class="科">悲介</span></p>
        
        <p class="曲"><span class="牌">鬭蛤麻</span><span class="夾白"><span class="科">旦</span>我</span>帛束玄雲。知難再結。恨墮馬妖妝。污人齒頰。<span class="夾白">我這頭也不要他了。何況此髮。</span>頭須斷。髮先截。<span class="夾白"><span class="科">悲介</span>丈夫。</span>白首無期。與君共穴。<span class="科">截髮介合</span>衷腸義結。鼎烹甘自決。忍恥輕身。待山崩海竭。</p>
        
        <p class="曲"><span class="牌">憶多嬌</span><span class="科">丑</span>你言剴切。我心斷絕。捐軀有志堅比鐵。拚青冢孤魂悲沙月。<span class="科">合</span>死殉全節。看虞姬劍血。</p>
        
        <p class="白"><span class="科">旦</span>本為花容。誤我受苦。今來也消瘦。<span class="科">悲介</span></p>
        
        <p class="曲"><span class="牌">鬭蛤麻</span><span class="科">旦</span>我玉貌芳姿。愁來又別。忍沐首膏唇。為容取悅。<span class="夾白">丈夫。你不在面前。那里再有眼看人。</span>眉羞嫵。目堪抉。<span class="夾白">我若失節呵。丈夫。</span>九地逢君。赧顏厚甲。<span class="科">破面介合</span>衷腸義結。鼎烹甘自決。忍恥輕身。待山崩海竭。</p>
        
        <p class="曲"><span class="牌">水底魚兒</span><span class="科">淨</span>玉質天然。摧殘更可憐。得成姻眷。勝郵亭一夜眠。</p>
        
        <p class="白"><span class="科">淨</span>這婦人不從我也罷。怎麼截髮毀容。這亂離世那個知道。</p>
        
        <p class="曲"><span class="牌">剗鍬兒</span><span class="科">淨</span>春紅自破桃花面。殺青誰紀柏舟篇。蛾眉逐征戰。空悲少年。<span class="夾白">你若從了我。無限富貴。<span class="科">合</span></span>瑤階上仙。金屏妙選。離黍秋風。休思故苑。</p>
        
        <p class="曲"><span class="牌">前腔</span><span class="科">旦</span>堂堂頍弁英雄漢。好施巾幗比紅顏。<span class="夾白"><span class="科">淨</span>他到罵我似婦人。<span class="科">旦</span></span>忘讎作鷹犬。偷生苟延。<span class="夾白"><span class="科">淨</span>我十萬雄兵。害你一婦人。有何難處。<span class="科">丑合</span></span>貔貅在前。從教血濺。<span class="夾白"><span class="科">末</span>娘子。回心罷。<span class="科">旦</span></span>匪石吾心。休思再轉。</p>
        
        <p class="曲"><span class="牌">前腔</span><span class="科">末</span>頭顱禿髮如闐產。爭教蜀女且從桓。浮生疾飛電。何妨二天。<span class="夾白"><span class="科">合淨</span>你不見我許多姬妾。</span>瑤階上仙。金屏妙選。離黍秋風。休思故苑。</p>
        
        <p class="曲"><span class="牌">前腔</span><span class="科">丑</span>生慚污跡同蠅黽。死留香骨蘭荃。紅爐任百𤈙<a epub:type="noteref" href="#char03"><sup>註</sup></a>。真金自堅。<span class="科">合旦</span>貔貅在前。從教血濺。匪石吾心。休思再轉。</p><aside epub:type="footnote" id="char03"><p>「⿰火夷」</p></aside>
        
        <p class="白"><span class="科">淨</span>他既把花容損壞。也沒用了。還監在俘囚女子中。慢慢區處他。<span class="科">末應介</span></p>
        
        <p class="落詩"><span class="科">淨</span>雪彩冰姿未足誇。<br /><span class="科">末</span>窮途淪落困泥沙。<br /><span class="科">旦</span>紅顏勝人多薄命。<br /><span class="科">丑</span>莫怨春風當自嗟。</p>
        
        <h2 id=ch19 class="chapter"><span class="齣題">第十九齣　赴試</span></h2>
        
        <p class="曲"><span class="牌">破陣子</span><span class="科">生上</span>殘暑方歸篋扇。新涼乍怯絺衣。故園夢有吟螿弔。荒館愁應落葉知。旅懷空自悲。</p>
        
        <p class="誦"><span class="牌">重疊令</span><span class="科">生</span>山陽忽奏桓伊弄。驚回一覺揚州夢。蟲語自淒涼。遊人增感傷。　　家園煙樹眇。獨雁南來早。何處覓佳音。關河起戰塵。</p>
        
        <p class="白">王商。自從別了妻子。來此京都。不覺三載。尀耐潑賤煙花。將我閃賺。幾至亡身。幸蒙呂公相留在家。僅免饑寒。溫習舊業。想我空有滿腹詩書。不能早取青紫。展轉人下。豈不自恥。況又家鄉迢遞。杳無信音。近聞張安國殺了耿節度。大亂山東。不知我妻子存亡若何。只為洛陽花好看。卻教連理不成枝。<span class="科">生</span></p>
        
        <p class="曲"><span class="牌">玉芙蓉</span>長城五字奇。脫穎毛錐利。困泥塗吹徹。冷齏懲艾。<span class="夾白">記得王章家貧時節。與妻子對泣牛衣之內。我如今有王章之貧。又不得見妻子。<span class="科">悲介</span></span>牛衣不共空流涕。狗盜無媒只噬臍。<span class="科">合</span>身淹滯。謾高歌劍鋏。樂道安貧。待時終覓上天梯。</p>
        
        <p class="白">想馬周未遇。流落新豐。後來得常何薦他。做了大官。我終不然落後了。</p>
        
        <p class="曲"><span class="牌">前腔</span>新豐客思迷。望國鄉心起。念長房不遇。豈堪縮地。<span class="夾白">天或者伸我。也不見得。</span>埋龍自惜輝光蔽。失馬難將禍福期。<span class="科">合前外上</span></p>
        
        <p class="曲"><span class="牌">七娘子</span>男兒未遂平生志。在窮途有誰憐濟。學業三冬。鵬程千里。也知終是青雲器。</p>
        
        <p class="白">官人拜揖。<span class="科">生</span>呂公拜揖。小生經年在此。多蒙恩顧。何以報德。<span class="科">外</span>貧家澹薄。管待不周。惶愧惶愧。<span class="科">生</span>小生一身得藉提攜。已無憂慮。爭奈家山兵燹。不知薄業山妻成廢存亡若何。<span class="科">外</span>官人何不且圖歸計。路上盤纏。老漢儘可效力。<span class="科">生</span>小生不得一官。何面目見江東父老。<span class="科">外</span>元來如此。今年正大比之年。官人及早打點入試。看你才學。取科第如反掌。不要蹉過。老漢有粗衣一襲。黃金十兩相助你。<span class="科">生</span>如此多謝。</p>
        
        <p class="曲"><span class="牌">雁來紅</span>鹽車正可悲。荷孫陽得見知。<span class="夾白">他日呵。</span>倘追風電康莊裡。芻秣難忘義。奈李廣未侯真數奇。<span class="科">合</span>時還遇。春風馬蹄。向皇都誇得意。<span class="科">外</span>念蛟龍久在池。挾風雲會有期。看作霖雨乘元氣。枯稿皆沾霈。<span class="夾白">那時節</span>翁子東歸免見嗤。<span class="科">合前外云</span></p>
        
        <p class="白">粗衣在此。<span class="科">生</span></p>
        
        <p class="曲"><span class="牌">朱奴兒</span>若非是綈袍見貽。懸鶉結安得蔽體。<span class="科">外</span>但願羔羊試委託。早襦袴政成千里。<span class="科">合</span>須記取。推食解衣。得志後銜環再歸。<span class="夾白"><span class="科">外</span>黃金在此。</span>愧不腆兼金餽伊。<span class="夾白"><span class="科">生</span>這個決不敢受。<span class="科">外</span>官人何故推卻。</span>又不是暮夜可畏。腰印能如季子稀。恐擲地賦聲難比。</p>
        
        <p class="白"><span class="科">生</span>小生當初因與這煙花設誓。將山妻玉玦。寄放此廟。如今再煩呂公與我收下。成名之後。取歸見俺妻子。<span class="科">外</span>謹領謹領。</p>
        
        <p class="落詩">長安為客幾經春。<br />一望關山淚滿巾。<br />惟有感恩并積恨。<br />萬年千載不成塵。</p>
        
        <h2 id=ch20 class="chapter"><span class="齣題">第二十齣　觀潮</span></h2>
        
        <p class="曲"><span class="牌">秋蕊香</span><span class="科">淨</span>秋滿碧梧枝上。飛葉已堪惆悵。<span class="科">貼</span>織烏馳景。催華壯選。何妨懽賞。</p>
        
        <p class="白"><span class="科">貼</span>木落風高天氣清。錢塘江上暗潮生。<span class="科">淨</span>吳兒十歲能欺浪。應為金多視死輕。大姐。今日看潮。酒已安排在此。且與你到江岸邊閒看一回呵。<span class="科">貼</span>員外請行。<span class="科">淨</span>呀。遠遠望見兩個道士來了。<span class="科">末</span></p>
        
        <p class="曲"><span class="牌">北清江引</span>蓬萊五城遊半餉。回首遙天上。青蛇袖裡藏。白鶴雲中放。乾坤一壺春自廣。</p>
        
        <p class="白"><span class="科">末</span>咱們方上雲遊。專靠燒丹煉藥。江湖上覓利度日。聞得昝員外在此看潮。此人可哄。不免試他一試。<span class="科">諢介</span>兄弟。近前稽首。<span class="科">見介淨</span>二位仙長何來。俺不知貴姓。有甚道術。<span class="科">末</span>貧道馬扁。略曉內事。<span class="科">淨</span>願聞。<span class="科">末</span></p>
        
        <p class="曲"><span class="牌">北水仙子</span>一生身怪兩輪忙。半顆丹成九轉長。十年夢覺三尸放。問黃婆知未忘。把離龍坎虎能降。腹內嬰兒長。胎中婉女藏。<span class="夾白">這事成了呵。</span>白日翺翔。<span class="科">小旦</span></p>
        
        <p class="白">這位師貴姓。<span class="科">丑</span>貧道姓貝名戎。頗知外丹。<span class="科">淨</span>這個我每又好願聞。<span class="科">丑</span></p>
        
        <p class="曲"><span class="牌">前腔</span>白銅除鐵轉晶光。錫軟還知縮貨強。逢鉛脫皂成真相。試倭鉛金白黃。打紅茆不犯砒礵。草汞乾來易。靈砂母不傷。<span class="夾白">這事成呵。</span>直甚千箱。</p>
        
        <p class="白"><span class="科">淨</span>此事卻好。請二位到家下投拜為師。<span class="科">丑末</span>容日叩謁。<span class="科">淨</span>在此間看了潮。今日就同家去。權且小酌一敘。<span class="科">末</span>難得佳辰。遇着員外。又有大姐。不可虛度。各出小令。取樂何如。<span class="科">淨</span>是。妙妙妙。要兩句古人看潮詩。第二句比着席間一位。後來還要頂一句古詩。小子占先了。仙長似內丹。我就說李白詩云。海神來過惡風回。潮似連山噴雪來。<span class="科">丑</span>後韻。<span class="科">淨</span>好比丹成生羽翼。碧桃花滿玉成堆。<span class="科">丑</span>好一個仙人。<span class="科">小旦</span>我就貝師父外丹之術。朱餘慶詩云。暗雪噴山雷鼓聲。客帆皆過浪難平。莫非丹鼎中央敗。汞海翻秋失太清。<span class="科">淨</span>好個沒用丹客。這鼎銀使不成了。<span class="科">末</span>貧道斗膽。奉比員外。劉禹錫詩。八月清聲吼地來。頭高數丈觸山回。員外真如福地多儲積。郿鄔黃金自作堆。<span class="科">丑</span>好好一主大錢。貧道不當比着大姐。羅隱詩云。怒聲隱隱熱悠悠。羅隱江邊地欲浮。大姐卻似明朝送人別。淚珠常傍枕函流。<span class="科">末</span>怎麼有許多眼淚。<span class="科">丑</span>那教你有這許多錢。<span class="科">末</span>原來見財起意。我和你來作甚麼。<span class="科">丑</span>休道本相。<span class="科">淨</span>將酒過來。</p>
        
        <p class="曲"><span class="牌">惜奴嬌</span>天塹錢塘。瀉滄溟千里濫觴。非妄分洪𣴗<a epub:type="noteref" href="#char04"><sup>註</sup></a>。帶束禹門巖障。遐想。罔象神姦。水伯冰姨。乘波吞浪。<span class="科">合</span>凝望。想赤實自流萍。得似楚人曾賞。<span class="科">小旦</span></p><aside epub:type="footnote" id="char04"><p>「⿰氵「⿱夂巾」」</p></aside>
        
        <p class="曲"><span class="牌">前腔</span>悲涼。霸業興亡。問何如潮汐。幾番消長。煙波上。磨盡古今英爽。踉蹌。桂棹蒲帆。利舸名舠。繽紛來往。<span class="科">合</span>惆悵。念擊楫向中流。那有祖生襟量。</p>
        
        <p class="白"><span class="科">眾</span>潮來了。<span class="科">末</span></p>
        
        <p class="曲"><span class="牌">蛤䗫序</span>汪洋。析木扶桑。乍鯨鯢波巷。混迷霄壞。見銀山初合。恍移蓬閬。神喪。風驟羽斾張。雲屯驃騎驤。<span class="科">合</span>影微茫。只見怒賈夷鴟。素陣風來乘漲。<span class="科">丑</span></p>
        
        <p class="曲"><span class="牌">前腔</span>迭宕。沃日湯湯。怕高陵為谷。倒翻銀浪。看這神州百雉。忽驚搖蕩。遊漾。柔櫓蟻隊揚。輕身鳥羽翔。<span class="科">合</span>且徜徉。不見射弩英雄。玉匣又陳宿莽。<span class="科">淨</span></p>
        
        <p class="曲"><span class="牌">錦衣香</span>紫陌長。朱樓敞。綺縠香。珠璣晃。士女王孫。馬蹄車鞅。<span class="科">小旦</span>紛紛七貴競新妝。花生繡芾。月偃明璫。<span class="科">合</span>想人間樂事。稱心懷幾多豪放。浮蟻餘春盎。管絃嘹喨。高歌勝集。無邊清況。<span class="科">末</span></p>
        
        <p class="曲"><span class="牌">漿水令</span>儼陽侯倏回肸蠁。望靈潮逡巡已降。<span class="科">丑</span>高城落日半林黃。汀洲澹澹。煙景茫茫。<span class="科">合</span>澄秋練。明似掌。遺鈿墮羽紛相向。天街晚。天街晚。歸人鬧攘。紗籠照。紗籠照。巷陌生光。</p>
        
        <p class="曲"><span class="牌">尾聲</span><span class="科">合</span>千金莫惜供醅釀。對景逢時懽暢。來日陰晴未可量。</p>
        
        <p class="白"><span class="科">淨</span>請二位同回。<span class="科">末丑</span>員外先請。貧道明日準到。<span class="科">淨</span>拱伺。</p>
        
        <p class="落詩">縱酒高吟興更饒。<br />帝城秋日似春朝。<br />一年好景君須記。<br />過了錢塘八月潮。</p>
        
        <h2 id=ch21 class="chapter"><span class="齣題">第二十一齣　對策</span></h2>
        
        <p class="曲"><span class="牌">上林春</span><span class="科">外</span>明鏡無塵。朱絲恆直。南宮裡已看徹棘。英雄濟濟蹌蹌。多少青霄門客。</p>
        
        <p class="白"><span class="科">外</span>彤日罘罳映玉除。未央初駕五雲車。萬言獨對天人策。借問誰如董仲舒。下官宋朝中翰林承旨。奉上命省闈校文。今日率領舉子臨軒策問。不免在此伺候。<span class="科">生</span></p>
        
        <p class="曲"><span class="牌">步蟾宮</span>初聞嚴蹕傳清禁。丹墀肅鹵簿方陳。日華浮動袞衣新。願竭草茆忠悃。</p>
        
        <p class="白"><span class="科">生</span>賈誼登朝日。終軍對策年。校文升廣內。撫劍入崇賢。王商。得蒙呂公助資應試。且喜成名。今當大廷敷對。聖駕已升殿了。<span class="科">外</span>廷試諸生。不得近前。只此敷奏。皇帝清問方今致治保邦之急務。各陳所見。以備采擇。<span class="科">生</span>臣對。臣聞國家之患。莫先於北虜。為治之要。在急於復仇。切見靖康中徽欽二聖。<span class="科">生</span></p>
        
        <p class="曲"><span class="牌">刮鼓令</span>鸞輿陷虜塵。竟號弓塞月昏。空夢斷長陵壞土。朔漠當悲杜宇春。<span class="夾白">當時二三執政。立議和好。因循忘戰。</span>廟議主和親。<span class="夾白">父母之仇不共戴天。兄弟之仇不反兵。</span>與氈裘戴天。神人共憤。願吾皇薪膽幸留神。念齊襄九世恨猶伸。</p>
        
        <p class="白"><span class="科">外</span>方今國計。更有何者為急。<span class="科">生</span>臣聞王者必親中國以為天下樞。今中原既失。偏安一方。非遠略也。<span class="科">生</span></p>
        
        <p class="曲"><span class="牌">前腔</span>乾坤久戰氛。嘆黃圖已陸沈。江左偏安如黑子。九鼎相將睨楚人。<span class="夾白"><span class="科">外</span>只恐壤地褊小。不能興復。<span class="科">生</span></span>百里可行仁。包羞為痛。衣冠左衽。願吾皇宵旰法惟勤。念太康一旅再興殷。</p>
        
        <p class="白"><span class="科">外</span>恢復之策。何者為先。<span class="科">生</span>若欲興師。莫先任將。</p>
        
        <p class="曲"><span class="牌">前腔</span>宣神武播聞。作鷹揚須虎臣。敵愾執俘仍闢土。可乏長城細柳軍。<span class="夾白">命將得人。則邦家奠枕。</span>國命此攸存。分符授鉞。當專委任。願吾皇推轂早咨詢。念周宣方叔建殊勳。</p>
        
        <p class="白"><span class="科">外</span>知人則哲。惟帝其難。何道可以遂得良將。<span class="科">生</span>若欲知人。當先擇相。宰相之職呵。<span class="科">生</span></p>
        
        <p class="曲"><span class="牌">前腔</span>貞庶尹秉鈞。亮天工弼一人。看論道經邦廊廟。進退賢愚乂我民。<span class="夾白">宰相得人。則天下不勞而治。苟非其人。民受其殃。</span>治亂豈無因。人情夢卜。前聞未泯。願吾皇睿鑑別蕕薰。念成湯伊尹學而臣。</p>
        
        <p class="白"><span class="科">外</span>王省元諸策。條對詳明。識見超異。天顏甚喜。就有玉音傳降。<span class="科">生</span>多謝先生提攜了。<span class="科">旦淨舉袍笏上眾</span></p>
        
        <p class="曲"><span class="牌">滿園春</span>晁董文章入紫宸。神龍一躍到雲津。袍賜椒宮。臚傳金殿。名題仙禁。</p>
        
        <p class="白">奉旨。鉅野王商。第一甲第一名。授翰林學士。鴻臚寺具鼓樂送狀元歸第。<span class="科">生謝恩介生</span></p>
        
        <p class="曲"><span class="牌">二段鮑老催</span>繩樞賤貧。分柴桑終淹此身。一朝發軔。向楓陛躬逢湛恩。康莊逸足驊騮迅。平生伏櫪堪紓忿。看文章貴。五色絲。天機錦。十年窗下無人問。<span class="科">合</span>聲名一日天下聞。男兒到此真豪俊。<span class="科">外</span></p>
        
        <p class="曲"><span class="牌">前腔</span>藏珠席珍。際亨嘉堪為鳳麟。拔茅彙進。奉天語方傳帝閽。神魚燒尾轟雷奮。從前謝卻泥沙困。看頭顱異。清路塵。依龍袞。還抒經濟胸中蘊<span class="科">合前丑</span></p>
        
        <p class="曲"><span class="牌">節節高</span>官袍柳色醇。照青春。玉驄蹀躞香街穩。姮娥近。綺繡圍。簫韶引。紅樓十二懽聲震。長安得意花如錦。<span class="科">合</span>簉羽夔龍贊明良。雍容載歌賡堯舜。</p>
        
        <p class="曲"><span class="牌">前腔</span><span class="科">旦占</span>紅綾御餅新。薦芳芬。八珍異饌天廚進。芝封印。玉筍英。泥金信。巍巍雁塔榮光峻。玉階金許聯方寸。<span class="科">合前</span></p>
        
        <p class="曲"><span class="牌">餘文</span>他年佩取黃金印。看宇宙崇功還振。始信文章可立身。</p>
        
        <p class="落詩"><span class="科">生</span>對罷丹墀日未斜。<br /><span class="科">外</span>相如詞賦萬人誇。<br /><span class="科">合</span>春風得意馬蹄疾。<br />一日看盡長安花。</p>
        
        <h2 id=ch22 class="chapter"><span class="齣題">第二十二齣　改名</span></h2>
        
        <p class="曲"><span class="牌">丹鳳吟</span><span class="科">淨</span>情如撒沙。恥如出胯。風流子弟光光乍。甘盡苦來。做場話靶。</p>
        
        <p class="白">小子為人最庸。生來便靠祖宗。豈知鍋兒鐵鑄。飯飽不問農工。日日輕裘肥馬。街坊慣嚇兒童。誰料災星照命。撞了煙花五通。只管吹彈歌舞。那知春夏秋冬。黃金視如土塊。白鏹當作青銅。害得人離業破。反面不肯相容。教我有家難奔。跟他做個樂工。<span class="科">內云</span>這是忘八。不好做他。<span class="科">淨</span>正是明知故犯。也因業在其中。昝喜。前日頗有家貲。因為這李娟奴。兩三年間。破費幾盡。又撞了兩個鍊丹的。哄我那輳千金。指望復本。被他夜間放火焚盡。拐了銀子去。使我上無片瓦。下無寸土。這裡又要撚我出去。怎生是好。且待李大姐出來。計較則個。<span class="科">旦</span></p>
        
        <p class="曲"><span class="牌">行香子</span>弄柳拈花。粉黛從誇。有高枝任卻棲鴉。相親敢論俗子豪家。逐興衰。觀成敗。受波渣。</p>
        
        <p class="白"><span class="科">淨</span>大姐為何愁眉不展。<span class="科">旦</span>我兩日為你受盡了氣。不如死休。<span class="科">淨</span>我曉得媽媽要撚我去。只是我已無家可歸。又且撇你不得。<span class="科">旦</span>我卻雇你不得。兩日沒使用。被你妨占。不好留人。媽媽打我。<span class="科">淨</span>你自留人。我不喫醋。<span class="科">旦</span>人來見你。有甚名色。<span class="科">淨</span>只說是後生便了。<span class="科">旦</span>且看媽媽怎麼說。</p>
        
        <p class="曲"><span class="牌">石榴花</span>尤雲殢雨。堪笑似飛霞。愁緒起。亂如麻。<span class="夾白"><span class="科">淨</span>是我累你受氣。<span class="科">旦</span></span>門庭誶語鎮喧譁。<span class="夾白"><span class="科">淨</span>許嫁我也空了。<span class="科">旦</span></span>料今生難倚蒹葭。<span class="夾白">你也怪我不得。我是</span>梁園艷葩。恨彩幡無力與東風嫁。也空教碧玉多情。恐明朝又屬豪家。<span class="科">淨</span></p>
        
        <p class="曲"><span class="牌">前腔</span>嬌紅嫣紫。貪看洛陽花。膠與漆。似摶沙。毫釐千里定誰差。也空勞夢遶琵琶。<span class="夾白">我前日未來之時。</span>豪腴可誇。想燎毛已被傍人詫。悔當初錯認仙源。使劉郎歸去無家。</p>
        
        <p class="白"><span class="科">占上</span>人無千日好。花無百日紅。只因一着錯。滿盤都是空。孩兒。家裡沒柴沒米。外邊債主又來。你只貪快活。那肯雇我。<span class="科">內叫</span>大姐有客。<span class="科">旦下占</span>姐夫。我這人家。只圖錢財。不顧禮義廉恥。你在此難道不要你使錢。不如歸家。尋些營運。有暇再來。免得誤你。<span class="科">淨</span>媽媽。你明知我房屋一空。妻子又出了家。人離財散。無處可歸。不要奚落我。如今由大姐留人。<span class="科">跪介</span>念我無家。容住少時。另有計較。人來見我。只假做後生便了。<span class="科">占</span>要做便做。怎麼假得。這是哄人的法兒。<span class="科">淨</span>你哄了千千萬萬人。我怎哄得你。<span class="科">占做怒介</span></p>
        
        <p class="曲"><span class="牌">泣顏回</span>填臆氣交加。子陽真井底之蛙。<span class="夾白"><span class="科">淨</span>你女兒曾許嫁我。<span class="科">占</span>呸。我的女兒。</span>金屏幽雅。怎終教彩鳳隨鴉。休如艾豭。便糊塗不肯相干罷。<span class="夾白">彼一時也。此一時也。不比前日了。</span>也須知王謝堂前燕。應歸百姓人家。<span class="科">淨</span></p>
        
        <p class="曲"><span class="牌">前腔</span>嗟呀。使我失光華。身依井閈。跡類天涯。<span class="夾白"><span class="科">占</span>你還歸去了罷。<span class="科">淨</span></span>人消物化<span class="夾白">便歸去呵。</span>悵黃臺抱蔓無瓜。<span class="夾白"><span class="科">占怒扶淨出介</span>我不管你。快出門去。<span class="科">淨</span>媽媽。情願做了後生。伏侍你家罷。<span class="科">占</span>你若是不肯幹事呵。莫怪我要打你。<span class="科">淨跪介</span></span>鞭策可加。論傭奴怎敢辭嗔罵。想何如季布難歸也。髡鉗自賣朱家。</p>
        
        <p class="白">媽媽。諸般肯做。只不要差我遠去。<span class="科">占</span>遠去怎麼。<span class="科">淨</span>怕你到姨娘家裡去了。<span class="科">打諢介</span></p>
        
        <p class="落詩"><span class="科">淨</span>舞裙歌曲逐時新。<br /><span class="科">占</span>散盡黃金只此身。<br /><span class="科">合</span>寄語富兒休暴殄。<br />儉如良藥可醫貧。</p>
        
        <h2 id=ch23 class="chapter"><span class="齣題">第二十三齣　接望</span></h2>
        
        <p class="曲"><span class="牌">謁金門</span><span class="科">生上</span>愁思重。飛葉滿階秋送。回首家山歸路永。幾番頻入夢。</p>
        
        <p class="誦"><span class="牌">阮郎歸</span>宮枹新惹。御爐香殘。不知薰麝蘭。八磚晴日度雕簷。紫薇花影團。　　簫引鳳。鏡羞鸞。梨雲幽夢寒。故園長望路漫漫。相思楓葉丹。</p>
        
        <p class="白">皂隸。衙門口伺候。怕有客來通報。<span class="科">丑介生</span>王商。幸喜登第。叨蒙聖恩。備員學士。平生志願已遂。羞恥盡雪。爭奈我妻子遠在一方。道路干戈阻絕。不能彀接得他來。共享富貴。如何是好。且待奏過朝廷。覓一差遣還家便了。我當初只道填委溝壑。爭知又有今日。夜來直宿。曾蒙招問。撤御前蓮燭送歸。這等榮寵。</p>
        
        <p class="曲"><span class="牌">風入松</span>青藜宵永玉堂空。又金蓮撤送。盤雕賜錦沾恩寵。是鑿壁囊螢曾種。<span class="夾白">若非呂公警省。我已作他鄉之鬼。</span>幾璺玉昆岡火中。須還念徙薪功。</p>
        
        <p class="白">昔人待賢。夏屋渠渠。每食四簋。以為隆禮。我今呵。</p>
        
        <p class="曲"><span class="牌">前腔</span>尚方珍饌給餐饔。盡天廚供奉。追思寄食真如夢。喜充鼎雉膏成用。念不得糟糠婦同。空懷愧祿千鍾。<span class="科">末上</span></p>
        
        <p class="曲"><span class="牌">謁金門</span>土宇方驚騷動。問罪欲全忠勇。天討堂堂鋤竊弄。肯將群醜縱。</p>
        
        <p class="白">下官辛棄疾。昔為天平節度耿京監軍。張安國賊殺耿京。下官志欲討賊。單騎逃回。不想臥疾家居。忽已二載。方得請命王上。已下中書省詔遣張浚征討。緣係重臣。又差學士王商慰勞。下官不免先到王學士寓所報知。此間就是。門上通報。<span class="科">丑</span>報介。<span class="科">生接見介生云</span>大人貴職。<span class="科">末</span>下官天平節度監軍。<span class="科">生云</span>不是大人上表討張安國麼。<span class="科">末云</span>謀之不衷。惶恐惶恐。<span class="科">生云</span>忠義之士。何幸快睹。昨聞廷議。欲遣下官慰勞張節使。不知果否。<span class="科">末云</span>聖旨已下中書了。<span class="科">生云</span>辛大人。且試說耿公何以被殺。<span class="科">末云</span>那耿節度三年之前。<span class="科">末</span></p>
        
        <p class="曲"><span class="牌">五供養</span>節旄初擁。銅虎承恩。保障山東。反戈驚內訌。玉帳殞元戎。<span class="夾白"><span class="科">生云</span>那張安國後來如何。<span class="科">末</span>他殺了耿節度。投了那金邦。</span>稱臣委質。狐鼠方私榮寵。<span class="夾白">下官一向臥疾家居。</span>未抒袁粲志。徒抱伍員忠。<span class="夾白">幸喜得請于朝。</span>閶闔天閽。已傳丹鳳。<span class="科">生</span></p>
        
        <p class="曲"><span class="牌">前腔</span>兵戈冗冗。目斷枌楡。謾有新豐。<span class="夾白"><span class="科">末</span>王大人離鄉幾時了。<span class="科">生</span></span>一官方結綬。三載困飛蓬。風塵故園。荊棘空悲丘壟。<span class="夾白"><span class="科">末</span>府中更有何人。<span class="科">生</span></span>耦耕慚冀缺。舉案憶梁鴻。<span class="夾白"><span class="科">末</span>元來有夫人在宅。<span class="科">生</span></span>為問柴桑。幾時歸詠。</p>
        
        <p class="白"><span class="科">丑堂候官上</span>羽檄連朝暮。戎旃匝邇遐。將軍待明詔。一舉靖胡沙。自家中書省堂候官。奉丞相老爹之命。王學士衙中稟事。不免參見。<span class="科">見生介生</span>你是那裡。<span class="科">丑</span>中書省堂候官。丞相差來拜上老爹。聖旨差往張節度軍前慰勞。請先治行裝。命下便行。<span class="科">生</span>回去拜上。已曉得了。<span class="科">丑應下末</span>王大人。明日想必有旨下來。下官到寓所收拾。相待同行。</p>
        
        <p class="曲"><span class="牌">江兒水</span>暗想秦庭下。淚雨紅。包胥怒血如泉湧。六月徂征王師動。螳螂敢奮當車勇。<span class="夾白">那叛賊呵。</span>怎保醢雞天瓮。<span class="科">合</span>獻馘來歸。聽取凱歌傳諷。<span class="科">生</span></p>
        
        <p class="曲"><span class="牌">前腔</span>舉目山河異。豹虎叢。縱橫胡馬腥羶眾。四牡委遲心無恐。王程靡盬遑將奉。<span class="夾白">辛大人。你</span>此去綱常增重。<span class="科">合前</span></p>
        
        <p class="落詩"><span class="科">生</span>眼中群盜尚縱橫。<br />誰識逋逃家客情。<br /><span class="科">合</span>邊將祇今多衛霍。<br />犬戎巢穴一時平。</p>
        
        <h2 id=ch24 class="chapter"><span class="齣題">第二十四齣　傳旨</span></h2>
        
        <p class="曲"><span class="牌">宜春令</span><span class="科">外淨上</span>憶當年汗馬勞。矢石間功成建旄。維藩隆委。猶慚頗牧營邊徼。掃寇讎玉輅重歸。奠邦家金甌還保。<span class="科">合</span>方顯事君以忠。史書垂耀。</p>
        
        <p class="誦"><span class="牌">鷓鴣天</span><span class="科">外</span>天地塵昏九鼎危。大貂曾出武侯師。一心忠赤山河見。百戰功名日月知。　　傳詔日。受降期。征西車馬羽書遲。金輿遠幸無人問。正是將軍效死時。</p>
        
        <p class="白">下官非別。乃是張浚。見任江淮節度使。于時多難。累立戰功。得蒙聖恩。方推重鎮。如今全師駐劄淮陽。且喜軍威遠播。胡虜側目。漸有興復之機。曾奈廟堂決策。動輒齟齬。如何是好。不免整飭戎務。待時而動。眾小校何在。<span class="科">內應介外</span>方今秋高馬肥。恐有胡騎犯境。傳令各營將士。用心設備。<span class="科">外</span></p>
        
        <p class="曲"><span class="牌">前腔</span>遍清淮秋已高。亂悲笳邊風怒號。胡兒鐵騎。莫教牧馬沙場草。立戰功須要搴旗。壯軍聲何妨增竈。<span class="科">合前外</span></p>
        
        <p class="白">轅門外甚人喧嚷。<span class="科">淨</span>告老爹。聖旨到了。<span class="科">外</span>疾忙迎接。<span class="科">生</span></p>
        
        <p class="曲"><span class="牌">轉仙子</span>四牡皇華關山道。奈鞅掌迢遙。<span class="科">末</span>邊塞靜狼堠煙消。禁遠龍城天渺。<span class="科">合</span>見轅門正肅。萬騎弓刀。</p>
        
        <p class="白"><span class="科">末</span>王大人。此間帥府。和你逕入。<span class="科">外接介生讀</span>皇帝手敕。付江淮節度使張浚。頃者張安國賊殺節度耿京。叛降金酋。荼毒東土。瀆紀犯順。實攖朕懷。卿之忠勤。朕所倚賴。特遣近臣。慰勞軍前。其率全師東征。討貳胡虜者。俘馘以聞。爰有殊賞。以答元功。辛棄疾可授行營都總管。執功遷擢。往哉毋忽。<span class="科">眾謝恩外</span>學士大人請坐。<span class="科">生</span>節使大人請。<span class="科">外</span>總管坐了。<span class="科">末</span>不敢。<span class="科">坐介外</span>學士大人。遠勞銜命。何以克當。<span class="科">生</span>王命下臨。安敢自惜。君父之讎。臣子共憤。望大人早蚤興師。<span class="科">外</span>下官素有恢復之志。曾奈廟議蹉跎。是以如此。想京都不勝黍離之恨。</p>
        
        <p class="曲"><span class="牌">梁州序</span>龍盤皇國。霞開清廟。葉滿空官馳道。甘泉宸駕。鸞旂遠簇江皋。<span class="夾白">當時扈蹕之臣。</span>那有血沾嵇紹。擔荷桓康。負恥終難效。<span class="夾白">自今當誓死破賊。</span>玉門拚白首。老班超。直取扶桑銅柱標。<span class="科">合</span>圖死戰。靖群盜。君恩誓卻捐軀報。社稷植忠孝。<span class="科">生</span></p>
        
        <p class="曲"><span class="牌">前腔</span>登壇名將。專征元老。帷幄從容談笑。謀謨先定。胸中已失蕭曹。試看亞夫營壘。光弼旌旗。武略由來少。漢家應只數。霍嫖姚。一寸心懸日月高。<span class="科">合前外</span></p>
        
        <p class="白">辛總管。耿元帥當時也有將才。<span class="科">末</span></p>
        
        <p class="曲"><span class="牌">前腔</span>擬掀天獨樹勳勞。奈溘露先逢殘暴。<span class="夾白">如此呵。</span>但荊榛荒塚。斷猿啼嘯。<span class="夾白">下官今日</span>空有新亭悲憤。入廁孤忠。白刃誠甘蹈。一封天子詔。下丹霄。結束征車換黑貂。<span class="科">合前淨</span></p>
        
        <p class="曲"><span class="牌">前腔</span>建保釐東土旟旐。膺寵眷西征裘帽。這桓桓神武。並驅方邵。謾有圍碁別墅。誅月高樓。國事縈懷抱。山河兵革裡。羽書交。折戟沈沙鐵未銷。</p>
        
        <p class="白"><span class="科">生末</span>今日王命敷宣。將軍領兵。須索在意。<span class="科">外云</span>謹領謹領。</p>
        
        <p class="落詩"><span class="科">外</span>奉命山東撫亂師。<br /><span class="科">生</span>日馳三百尚嫌遲。<br /><span class="科">合</span>羌胡血變黃河水。<br />梟首當懸白鵲旗。</p>
        
        <h2 id=ch25 class="chapter"><span class="齣題">第二十五齣　夢神</span></h2>
        
        <p class="曲"><span class="牌">憶秦娥</span><span class="科">旦上</span>神不定。秋聲到夜偏難聽。<span class="科">丑</span>偏難聽。酣風戰葉。蕭蕭相應。</p>
        
        <p class="誦"><span class="牌">醉太平</span><span class="科">旦白</span>愁多病慵。心間夢中。未歸遊子如蓬。阻關山萬重。　　<span class="科">丑</span>離魂感悰。窗寒夜空。不禁斜月疎鐘。<span class="科">旦</span>更長天斷鴻。</p>
        
        <p class="白">春英。我和你當初被這賊擄來。幾番臨逼。因我截髮毀容。又得這口寶劍自衛。僅免污辱。此賊一向跟隨兀朮征戰。把我拘囚在此。二年有餘。指望得見兒夫。忍死以待。我想起來。怎得個團圓之日。不如乘此賊未回。決意自盡。免遭毒手。<span class="科">丑</span>小姐請自寧耐。且待臨難而死。未為遲也。<span class="科">旦</span>你看囹圄寂靜。秋夜蕭條。怎捱這淒涼之景。<span class="科">旦</span></p>
        
        <p class="曲"><span class="牌">山坡羊</span>夜迢迢圜扉人靜。氣蕭蕭桁楊秋冷。露濛濛月輪半明。昏慘慘照我形和影。旅雁征。嘹嘹入塞聲。<span class="夾白">昔人曾託雁足傳書。如今縱寄得書呵。</span>長安蕩子居無定。怕淚血空緘素帛行。<span class="科">合</span>浮生。春來薄似冰。離情。秋來葉又零。<span class="科">丑</span></p>
        
        <p class="曲"><span class="牌">前腔</span>恨綿綿鸞分青鏡。心怨怨瓶沈深井。語淒淒閒階候蛩。幽寂寂一室如懸罄。魂暗驚。誰家砧杵鳴。<span class="夾白">想這時節寒衣都成了。我官人呵。</span>天涯正切無衣詠。肯信寒衣寄不成。<span class="科">合前丑</span></p>
        
        <p class="白">小姐。夜深了。和你去睡罷。<span class="科">旦</span>我也要睡了。<span class="科">睡介旦</span>春英春英。我也顧你不得了。叛賊歸來。倘又逼我。少不得也是死。不如先死。落得完名。本待拔劍自刎。又恐血污衣裳。不若解下裙帶。絞死便休。<span class="科">旦</span></p>
        
        <p class="曲"><span class="牌">二郎神</span>罹災眚。嘆三年把身拘坎穽。念修短榮枯皆已定。要成仁取義。鴻毛視死何輕。<span class="夾白">古來烈女。多少慷慨殺身的。</span>刎頸投崖心耿耿。誰待去偷全首領。烈錚錚。史書上教人永播芳聲。<span class="科">旦</span></p>
        
        <p class="曲"><span class="牌">囀林鶯</span><span class="夾白">丈夫呵。</span>和伊結髮同死生。<span class="夾白">你如今呵。</span>存亡尚自難明。<span class="夾白">我便先死了呵。</span>在九地黃壚須待等。只怕似從前玉玦無憑。真成薄命。<span class="夾白">罷罷。縱然地下不能見你。</span>也落得個不虧名行。淚盈盈。料此身終天抱恨幽冥。</p>
        
        <p class="白"><span class="科">拔劍看科</span>這口寶劍。與我相守三年。今日何忍棄他。</p>
        
        <p class="曲"><span class="牌">啼鶯兒</span>魚腸出匣風雨鳴。<span class="夾白">想你鑄時節呵。</span>雄雌躍冶曾並。奈一朝分影豐城也還同我孤另。<span class="夾白">我想子胥文種。這等忠賢。不免鐲鏤之厄。何況於我。</span>便鐲鏤沾濡血痕。<span class="夾白">劍呵。</span>要學你心腸剛硬。<span class="夾白">徐君愛季札之劍。懸于墓上。我要你為殉。那得葬所。</span>想青萍。高懸宰樹。何處是佳城。</p>
        
        <p class="白">臥起操持。多虧此劍衛我之身。今日永別不免拜他幾拜。<span class="科">旦</span></p>
        
        <p class="曲"><span class="牌">御林鶯</span>操持久。臥起并。幸無他豹虎攖。不堪長別添悲哽。<span class="夾白">不是我棄了你。</span>將成令名。須拚此生。蜉蝣那得延俄頃。恨難平。山頭化石。只作望夫形。</p>
        
        <p class="白"><span class="科">做絞科倒地介外</span>神理昭昭疾。天明聽視長。為非有鬼責。作善降百祥。吾乃癸靈廟神是也。廟在錢塘江上。王商狀元妻子秦氏慶娘。被擄守節。自絞而死。此人後當兩國封恩。不久夫妻重會。不免救他還魂則個。鯨波使者何在。<span class="科">淨上舞介外</span>即忙與我掣斷衣帶。救取烈婦返魂。<span class="科">淨救介外</span>秦慶娘。擡起頭來。聽吾分付。叛賊將誅滅。夫君已顯榮。團圓逢玉玦。咫尺在神京。大抵乾坤都一照。免教人在暗中行。<span class="科">並下</span></p>
        
        <p class="曲"><span class="牌">憶秦娥</span><span class="科">丑</span>新霜初入衣裳冷。荒雞叫斷驚魂醒。<span class="夾白">天色明了。<span class="科">見旦做詭介</span>呀。小姐蘇醒了。<span class="科">旦醒介旦</span></span>驚魂醒。夢中神語。分明昭應。</p>
        
        <p class="白"><span class="科">丑</span>小姐為何如此。<span class="科">旦</span>我想叛賊回來。恐遭其手。夜來解帶自盡。忽見兩個天神救我。明明說道。反賊將滅。夫君已貴。不久神京玉玦再逢。或者丈夫得了功名。也不見得。只不知我幾時得見玉玦之而。<span class="科">作悲介丑</span>小姐。鬼神之理。不可不信。且自安心待時便了。</p>
        
        <p class="曲"><span class="牌">黃鶯兒</span><span class="科">旦</span>冥漠有歸程。向溝渠甘自經。瓦全爭願圖僥倖。<span class="夾白">若得見我丈夫呵。</span>花開雨晴。雲收月明。似秦生破械天心應。<span class="科">拜天介合</span>謝明靈。精神感格。從此是餘生。</p>
        
        <p class="曲"><span class="牌">前腔</span><span class="科">旦</span>天暮若為明。頓教人涕滿膺。三年縲絏相依憑。<span class="夾白">若依夢中之言。</span>鏡分可并。珠沈再徵。<span class="夾白">神靈救你。也非偶然。</span>想河神不為瓊纓請。<span class="科">合前</span></p>
        
        <p class="落詩"><span class="科">旦</span>平生堅節傲冰霜。<br /><span class="科">丑</span>一點丹心格上蒼。<br /><span class="科">合</span>千古綱常終不死。<br />漢宮徒說返魂香。</p>
        
        <h2 id=ch26 class="chapter"><span class="齣題">第二十六齣　擄忠</span></h2>
        
        <p class="曲"><span class="牌">梁州令</span><span class="科">外上</span>絕江向夜卷紅旌。伺南國遊兵。暗維舴艋待揚舲。<span class="科">末</span>楊柳岸。桃葉渡。蓼花汀。</p>
        
        <p class="白">蕭蕭落木大江空。宿鷺州邊斷葦中。亭長艤船知有意。恐教項羽過江東。自家乃是金國元帥相錡部將季籌。俺主帥見在真州駐兵。差俺領一枝軍卒。江上巡邏。打探南朝軍機消息。此間已是金山了。謀克過來。<span class="科">末應介外</span>今夜月明。恐有南人渡江。和你輕舟伏在蘆葦之中。但有人來。即忙拿住。<span class="科">末</span>領鈞旨。</p>
        
        <p class="曲"><span class="牌">四邊靜</span><span class="科">外</span>清秋淨練方澄碧。煙空楚天夕。一舉困曹瞞。周郎有奇策。<span class="科">合</span>旌旗偃抑。藏機遁跡。沙渚月明寒。扁舟定誰識。<span class="科">末</span>悲風野樹生蕭瑟。銜枚枕長戟。半渡擊龍且。淮陰已先得。<span class="科">合前做移舟伏睡科</span></p>
        
        <p class="曲"><span class="牌">梁州令</span><span class="科">生</span>玉堂金馬魯諸生。為王事遐征。似宣尼微服宋郊行。風月好。秋江上。暮潮平</p>
        
        <p class="白">虎穴遊行獨愴神。孤忠寧似伍胥真。見葭極月連沙岸。誰是沈舟漁丈人。王商奉命張宣撫軍前慰勞。竣事還朝。來到瓜州。虜騎出沒之地。怕有疎虞。將隨行騎從頓放十里之外。微服輕身渡江。此間到有個小船。不免叫他渡過江去。<span class="科">叫介外末做聽科</span>這是個南人聲音。快撑船就岸。<span class="科">見介生上船見外做驚科外</span>好好。正是南朝人。拿去拿去。<span class="科">生</span>我是個書生。拿我怎的。<span class="科">外</span>正要拿你。謀克。先到金山寺去。<span class="科">做行到介外</span>疾忙報主帥。拿了一個南朝書生。羈禁金山寺中。聽候鈞旨。<span class="科">末應介外</span>先生此行何往。<span class="科">生</span>你不必問我。<span class="科">外</span>先生必有謀王斷國之才。俺敢舉你主帥軍前重用。立取富貴。<span class="科">生</span>你不知道。</p>
        
        <p class="曲"><span class="牌">四邊靜</span><span class="科">生</span>天池彩鳳雙飛翼。安能止荊棘。許國有葵心。萇弘血同赤<span class="科">合</span>臨安帝邑。長江限隔。歸去節毛零。相將鬢絲白。</p>
        
        <p class="白"><span class="科">外</span>如今金國強盛。不比往時。<span class="科">外</span></p>
        
        <p class="曲"><span class="牌">前腔</span>憑陵冒頓真勍敵。樓船久無績。城下舊盟寒。欒盈幾時釋。<span class="科">合前外</span></p>
        
        <p class="白">先生有此人才。時下與南朝相征。正要戰書。煩與俺一作。<span class="科">生怒</span></p>
        
        <p class="曲"><span class="牌">福馬郎</span>五色如椽餘彩筆。肯效中郎貴。從叛逆。<span class="夾白">你若要俺做呵。</span>但有征蠻詔。喻巴檄。<span class="科">合</span>生死竟難測。忠和義一似海沈石。</p>
        
        <p class="白"><span class="科">外</span>你不見李陵。</p>
        
        <p class="曲"><span class="牌">前腔</span><span class="科">外</span>漢將英雄圖死擊。深入單于地。還屈膝。<span class="夾白">他便有才呵。</span>謾說河梁句。水陽什。<span class="科">合前</span></p>
        
        <p class="落詩"><span class="科">生</span>蘇武餐氈阨數窮。<br /><span class="科">外</span>張巡嚼齒竟成空。<br /><span class="科">合</span>紫臺月落關山曉。<br />十載長安是夢中。</p>
        
        <h2 id=ch27 class="chapter"><span class="齣題">第二十七齣　侵南</span></h2>
        
        <p class="曲"><span class="牌">北新水令</span><span class="科">淨</span>龍爭虎鬭幾年餘。解征鞍華山歸牧。手中持玉節。腰下佩金魚。脫卻戎服。把貔貅暫停駐。</p>
        
        <p class="白">下官張安國。自投順北朝。收復山東。累官都元帥。一向提兵。跟隨郎主征戰。今方罷戰歸來。且把三軍暫憩。想俺憑着武藝。歷了多少死戰呵。</p>
        
        <p class="曲"><span class="牌">北慶宣和</span>撼動天關與地軸。到處收復。<span class="夾白">你只看那</span>血戰韓彭在何許。勢與命歟。</p>
        
        <p class="白">算這功名也沒用處。到不如棄官歸。</p>
        
        <p class="曲"><span class="牌">北折桂令</span><span class="科">淨</span>我愛殺那陶潛五柳疎疎。柳下東籬。多少黃菊。直待要迷卻詩魔。勾將酒債。擲了兵符。<span class="夾白">問甚麼</span>臺築就風雲雙轂。賦裁成華藻三都。謾問賢愚。那論贏輸。<span class="夾白">俺如今呵。</span>急待懸車。謝卻居諸。</p>
        
        <p class="曲"><span class="牌">北雁兒落</span><span class="科">末</span>冷颼颼霜蕪蘼綠汀。陰慘慘風葉酣紅樹。忽律律星馳一道塵。愁黯黯夜走千山路。</p>
        
        <p class="白">早已到轅門上了。告主帥機事。<span class="科">淨</span>探子。有甚麼聲息。<span class="科">末</span></p>
        
        <p class="曲"><span class="牌">北得勝令</span>亂紛紛插羽曉馳書。急爭爭張弦夜鳴鏃。<span class="夾白"><span class="科">淨</span>還見甚麼。<span class="科">末</span></span>驟昏昏四下裡塵頭聚。<span class="夾白"><span class="科">淨</span>這是車騎來了。<span class="科">末</span></span>鬧喳喳林端鳥雀呼。<span class="夾白"><span class="科">淨</span>莫不是有伏兵。你見他多少軍馬。<span class="科">末</span></span>密匝匝的征車。撲通通不住價喧鼙鼓<span class="夾白"><span class="科">淨</span>有步卒麼。<span class="科">末</span></span>猛赳赳武夫。<span class="夾白"><span class="科">淨</span>有多少旌旗。</span>遠悠悠斾旃呵想你趁逐。</p>
        
        <p class="白"><span class="科">淨</span>他為甚麼起兵。</p>
        
        <p class="曲"><span class="牌">北鴛鴦煞</span><span class="科">末</span>辛監軍妄奏南朝主。<span class="夾白"><span class="科">淨</span>元來辛棄疾那廝一個領兵。<span class="科">末</span></span>降皇宣惱殺張安撫。<span class="夾白"><span class="科">淨</span>他幾時過淮。<span class="科">末</span></span>十萬雄兵即時飛渡。<span class="夾白"><span class="科">淨</span>他那裡有甚麼陣勢韜略。</span>管甚麼陣列風雲。韜略諳龍虎。<span class="夾白"><span class="科">淨</span>他軍馬到那裡。<span class="科">末</span></span>未搗幽燕。直待要收東魯。<span class="夾白">須索是</span>張武斾。建牙纛。及早轅門戒戎伍。</p>
        
        <p class="白"><span class="科">淨</span>不怕他。急忙整理迎敵。</p>
        
        <p class="曲"><span class="牌">北絡絲娘煞尾</span><span class="夾白"><span class="科">末</span>俺這裡</span>片時間揚威奮武。<span class="夾白">管教他</span>一霎時地缺戕破斧。</p>
        
        <p class="白"><span class="科">淨</span>軍門都尉何在。<span class="科">丑上</span>青海聞傳箭。天恩報合圍。一朝提劍起。上馬即如飛。覆主帥。有何號令。<span class="科">淨</span>南朝遣張浚統兵來取山東。你先領一萬步卒。五十里外掘一陷坑。別遣驍將領兵。一路埋伏。相機截殺。俺大軍隨後而來。一鼓擒之。乘勝殺向南朝。論功陞賞。<span class="科">眾</span>領鈞旨。<span class="科">淨</span></p>
        
        <p class="曲"><span class="牌">南倒拖船</span>嚴部伍。選征徒。選征徒。登城奮臂且高呼。且高呼。縱有如雲千萬旅。長平戰骨盡教枯。盡教枯。<span class="科">合</span>學取中山張刺史。烏丸戈甲混輿圖。</p>
        
        <p class="曲"><span class="牌">前腔</span><span class="科">丑</span>占暘雨。相孤虛。相孤虛。兵家神變在須臾。在須臾。設伏疾趨乘隘險。馬陵萬弩定先儲。定先儲。<span class="科">合前</span></p>
        
        <p class="白">。</p>
        
        <p class="曲"><span class="牌">前腔</span><span class="科">末</span>乘勝去。襲皇都。襲皇都建瓴南下好長途。好長途。一拔金城如壓卵。逡巡銜璧出降車。出降車。<span class="科">合前</span></p>
        
        <p class="落詩"><span class="科">淨</span>放火燒奚悵。<br /><span class="科">丑</span>分旗築漢城。<br /><span class="科">末</span>十年騎戰馬。<br /><span class="科">合</span>今日始知名。</p>
        
        <h2 id=ch28 class="chapter"><span class="齣題">第二十八齣　交兵</span></h2>
        
        <p class="曲"><span class="牌">女冠子</span><span class="科">外上</span>鷫鸘裘冷。淒風淡日邊城。破壘殘營。黃沙白草。但聞斷角悲笳相應。<span class="科">末</span>彤庭今得請。更喜方叔桓桓。千里提兵。<span class="科">合</span>為看宣威神武。閫外一聲將軍嚴令。</p>
        
        <p class="白"><span class="科">外</span>衛青開幕府。楊僕將樓船。<span class="科">末</span>欲斷陰山路。單于莫近邊。<span class="科">外</span>辛總管。這是那裡。<span class="科">末</span>告元帥。正是東平境上。<span class="科">外</span>傳令三軍。安營造飯。剋期交征。怕有伏兵。先遣一將搜山開路。<span class="科">末</span>領鈞旨。<span class="科">傳令介</span></p>
        
        <p class="曲"><span class="牌">奈子花</span><span class="科">外</span>統熊羆萬騎天兵。度山川古磧分營。藏機蓄銳。殲夷鴞獍。張九伐廟謨先定。<span class="科">合</span>且須聽。把功業早銘鍾鼎。</p>
        
        <p class="曲"><span class="牌">前腔</span><span class="科">末</span>看雕戈鏤甲崢嶸。盡褰旗斬將豪英。腥羶群醜。一朝戡定。試七擒運籌決勝。<span class="科">合前末</span></p>
        
        <p class="白">告主帥。營壘已安。行伍皆備。就來進兵攻擊。<span class="科">外</span>快去快去。<span class="科">眾</span>援桴且作三軍氣。奪槊還梟大將頭。<span class="科">下</span></p>
        
        <p class="曲"><span class="牌">金錢花</span><span class="科">淨領眾上</span>鐵馬逐電飛騰。飛騰。甲士如虎橫行。橫行。秋風吹勁綠弓鳴。揮羽扇。掉雲旌。整部曲。快先登。</p>
        
        <p class="白"><span class="科">淨</span>前面塵頭起處。想是南朝人馬。快擺了陣勢。<span class="科">外領眾上</span></p>
        
        <p class="曲"><span class="牌">前腔</span><span class="科">眾</span>聚米先識山形。山形。破竹方振軍聲。軍聲。看千群面縛向天京。狐兔穴。盡沙崩。還再築。受降城。</p>
        
        <p class="白"><span class="科">外</span>上前打話。<span class="科">丑諢介末</span>那叛賊。耿元帥有何負你。把他夷滅。天兵到此。兀自不肯投伏。<span class="科">淨</span>天命在內。非汝鼠輩所知。上前交戰。不須口舌。<span class="科">做戰縛淨介外</span>張安國。你這廝當元是耿節度裨將。謀殺了他。投了北虜。背人之德不義。斬人之祀不仁。廢臣之節不忠。今日到此有何話說。<span class="科">淨乞命介外</span>把張安國檻車囚解到御前。隨住家屬俘囚人口。俱到京師處置。<span class="科">眾應介</span></p>
        
        <p class="曲"><span class="牌">生姜牙</span><span class="科">外</span>天河洗甲兵。蠢蠻荊。長蛇封豕空馳騁。銜王命。討不庭。掃侵境。岱山哀哭無苛政。<span class="科">合</span>捷書先奏未央宮。他年麟閣揚名姓。</p>
        
        <p class="曲"><span class="牌">前腔</span><span class="科">末</span>終軍憤未平。請長纓。盧龍已繫單于頸。遷商鼎。鞭楚平。城鄢郢。除兇雪恥功全盛。<span class="科">合前</span></p>
        
        <p class="曲"><span class="牌">前腔</span><span class="科">丑</span>戎車甫載征。儼雷霆。徐方枕奠淮夷靜。疲癃拯。黎庶寧。衣冠幸。漢家營壘旌旄正。<span class="科">合前</span></p>
        
        <p class="落詩"><span class="科">外</span>貳師殊賞懸。<br /><span class="科">末</span>三箭天山定。<br /><span class="科">丑</span>借問行路人。<br /><span class="科">合</span>何如霍去病。</p>
        
        <h2 id=ch29 class="chapter"><span class="齣題">第二十九齣　商嫖</span></h2>
        
        <p class="曲"><span class="牌">三臺令</span><span class="科">小旦</span>繡幃香閤豪奢。何以中林兔罝。暗裡自傷嗟。又還恐打草驚蛇。</p>
        
        <p class="白">不如意事常八九。可與人言無二三。自從昝喜來俺家中。把家貲蕩盡。此人別無養生之術。撚他不去。情願做了小郎。叫他做招財。因被他使酒作鬧。人都怕來了。媽媽懷恨。要害他性命。是我不肯。雖然如此。終非久計。怎生是好。正謂可人期不來。俗子揮不去。<span class="科">淨</span>此處不留人。那有留人處。大姐唧唧噥噥。說些甚麼。<span class="科">小旦</span>招財。你如今不可使酒。人面前露出本相來。只說俺家沒上沒下。<span class="科">淨</span>你這人家有甚麼上下。我如今再不了。<span class="科">小旦</span>走起去。有客進來了。</p>
        
        <p class="曲"><span class="牌">吳小四</span><span class="科">丑</span>風又狂。雪又斜。鄰家無酒賒。忽聽弦歌在那些。望卻朱樓近狹邪。何妨駐小車。</p>
        
        <p class="白">彩雲樓宇傍江開。乘興探梅踏雪來。欲解千金供買笑。<span class="科">淨</span>看君明歲做招財。<span class="科">小旦見丑介丑</span>這個小郎到有些文彩。他說我招財。好利市。好利市。<span class="科">淨</span>說我的招財。<span class="科">丑</span>怎麼說。<span class="科">小旦背扯淨介</span>官人不要說他。它說姐夫到此。定有賞賜。卻不是他招財。<span class="科">丑</span>正是正是。<span class="科">小旦</span>官人貴姓何處。<span class="科">丑</span>我是江西茶商馮五郎。<span class="科">小旦</span>莫不是當初馮魁員外一家麼。<span class="科">丑</span>正是正是。我有一擔好茶。送與大姐。<span class="科">小旦</span>怎麼用許多。<span class="科">丑</span>如今子弟喫空茶的多了。<span class="科">淨</span>我不是喫空茶的。<span class="科">丑</span>呵呵。這奴才你到是子弟。<span class="科">淨</span>俺不是子弟。你便是徒弟。<span class="科">丑</span>怎麼徒弟。<span class="科">淨</span>要你替頭。<span class="科">小旦扯淨介</span>快整酒來。<span class="科">淨諢下丑</span>怎的這小郎沒規矩。<span class="科">小旦</span>元有些風顛病。<span class="科">淨</span>有錢鬼可使。無錢身做主。酒在此。<span class="科">小旦</span>馮官人。且請一杯。<span class="科">丑</span>大姐。央你唱一套馬東籬百歲光陰。<span class="科">小旦做北調唱介丑</span>我不喜北音。要做南調唱纔好。<span class="科">小旦</span>也罷。</p>
        
        <p class="曲"><span class="牌">集賢賓</span><span class="科">小旦</span>光陰百歲如夢蝶。回首往事堪嗟。昨日春來花又謝。急罰盞夜闌燈滅。秦宮漢闕。但衰草牛羊平野。<span class="科">合</span>無話說。儘廢了漁樵周折。</p>
        
        <p class="白"><span class="科">丑</span>我也學你唱個兒。</p>
        
        <p class="曲"><span class="牌">前腔</span><span class="科">丑</span>荒墳廢壟餘斷碣。縱橫不辨龍蛇。投至得狐蹤與兔穴。問多少英雄豪傑。魏耶晉耶。恨鼎足三朝分裂。<span class="科">合前</span></p>
        
        <p class="白">我也唱一個兒。<span class="科">淨</span></p>
        
        <p class="曲"><span class="牌">鶯啼序</span>天教伊富莫太奢。無多好天良夜。富家郎直恁鐵心。空辜錦堂風月。斬眼間紅輪又西。青鏡裡朝添白雪。<span class="科">合</span>鳩計拙。胡蘆提且教妝呆。</p>
        
        <p class="白"><span class="科">丑</span>到是招財唱得。賞酒與他。<span class="科">做與酒淨背扯小旦替飲丑做見介小旦遮掩科</span></p>
        
        <p class="曲"><span class="牌">前腔</span><span class="科">小旦</span>人生迅疾坡走車。上牀鞋履相別。喜紅塵不到門前。青山正補牆闕。又屋角偏遮綠陰。雅稱我竹籬茅舍。<span class="科">合前丑</span></p>
        
        <p class="白">招財。斟酒與大姐。<span class="科">淨斟酒飲殘與小旦丑做見介小旦掩介</span></p>
        
        <p class="曲"><span class="牌">琥珀貓兒墜</span><span class="科">丑</span>晚蛩吟罷。一覺甫寧帖。萬事雞鳴無罷歇。爭名奪利幾時徹。<span class="科">合</span>差迭。穰穰蜂衙蟻兵蠅血。<span class="科">淨偷酒醉</span></p>
        
        <p class="曲"><span class="牌">前腔</span><span class="科">淨</span>裴公綠野。陶令白蓮社。愛殺黃花秋那些。帶霜紫蟹煮紅葉。<span class="科">合</span>懽悅。幾個登高酒杯時節。<span class="科">淨做醉席上諢介</span></p>
        
        <p class="曲"><span class="牌">尾聲</span>莫教北海來清夜。囑付頑童記者。為道東籬醉了也。<span class="科">丑怒罵淨鬧介淨</span></p>
        
        <p class="白">馮五郎何必太猖狂。招財有萬貫盡了怕還鄉。他家無別幹。學得會燒湯。你來定折本。與我湊成雙。<span class="科">丑</span>元來這等。去了去了。夜靜水寒魚不食。滿船空載月明歸。<span class="科">下小旦怒介</span>今日接這個人。你又趕去了。<span class="科">淨怒介</span>你這反面無情。潑賤煙花。前日怎麼奉承我。如今便這等相待。<span class="科">小旦</span>不識羞。你自不爭氣。沒了錢。卻怨誰來。<span class="科">占將碗上</span>人無害虎心。虎無傷人意。昝姐夫不要惱。再喫這碗酒。教大姐陪你歇罷。<span class="科">淨</span>媽媽從來不達時務。今日這等好。<span class="科">做飲酒吐介占</span>大姐。扶他後邊水閣上去。<span class="科">小旦扶下荒上</span>媽媽。扶得去就死了。怎麼好。<span class="科">占云</span>不妨。想他在此打攪。不得了時。方纔與他這碗藥酒。酖死了他。後邊水閣。正近大江。等到更深。推下水去。昝喜昝喜。這是你自取之也。休要怪我。我這樣人家呵。</p>
        
        <p class="曲"><span class="牌">北醋葫蘆</span>饒你有黃金盛滿車。到得來似湯澆雪。誰教你有錢兒全不想沒時節。你貪着鳳枕鴛衾錦繡疊。換得個鶉衣百結。這的是下場頭受用好豪傑。</p>
        
        <p class="白"><span class="科">小旦</span>平生只好酒。今死在酒中。</p>
        
        <p class="曲"><span class="牌">么</span>你則與荷鍤劉伶爭較些。每日價躭圖麴蘖。誰知道慇懃呵杯酒有弓蛇。<span class="夾白"><span class="科">占</span>這樣人弄得個死無葬身之地。<span class="科">小旦</span></span>只索向海藏龍宮尋地穴。便是你高封馬鬛。不枉了風流浪子自差別。</p>
        
        <p class="落詩"><span class="科">占</span>得好休時便好休。<br /><span class="科">小旦</span>風流子弟下場頭。<br /><span class="科">合</span>假饒決盡湘江水。<br />難洗今朝一面羞。</p>
        
        <h2 id=ch30 class="chapter"><span class="齣題">第三十齣　渡江</span></h2>
        
        <p class="曲"><span class="牌">金蕉葉</span><span class="科">生</span>痛傷痛傷。怎教人隨波逐浪。天獨向野寺淒涼。人謾憶故園惆悵。</p>
        
        <p class="白"><span class="科">吳小四</span><span class="科">生</span>花滿空。絮滿空。天女裁冰雲出工。江寒夜正中。雲幾重。樹幾重。上國冥迷楚水東。難憑雁帛通。下官因奉朝命。慰勞張宣撫。回到京江。被金酋所虜。拘幽在金山寺裡。逼俺降順。幾番待要罵賊而死。爭奈先人墳慕。尚在山東。妻子不知存亡下落。俺若死了。使文正公之祀斬然血食。豈不可哀。權且隱忍偷生。只不屈節便了。虜將季籌。在此監守。這兩日左右將校。俱往真州。俺已陰礪霜刃。捱至更深。待他熟睡。手殺這廝。逃走南還。方稱吾意。你看那寒天雪景。山色江聲。好慘人也呵。</p>
        
        <p class="曲"><span class="牌">山桃紅</span>飄風密雪。獨夜空江。浮玉荒寒嶂也。古渡漁燈起。野色正蒼蒼。混霄壤。入微茫。說謾鶴氅遊。驢背吟。羔兒帳也。何似忠臣遙海上。嘆身世顛危。觸景可沾裳。</p>
        
        <p class="曲"><span class="牌">下山虎</span><span class="科">生</span>嵯峨蓮宇。燦爛銀妝。還璧慚無計。宵閒玉堂。學不得李愬功成。到做袁安臥僵。遠望。思歸心易傷。百感空悲壯。令人斷腸。何況山川非故鄉。</p>
        
        <p class="白"><span class="科">做聽介</span>且喜賊將酒酣寢熟。正好下手。<span class="科">取刀看科</span>鬼雄好向陰風語。怨血教沾匕首紅。<span class="科">生下提人頭上</span></p>
        
        <p class="曲"><span class="牌">蠻牌令</span><span class="科">生</span>湛盧鍔怎能障。樓蘭血濺寒光。賸有孤魂依宿莽。啼落月。嘯清霜。卻恨那秦庭環柱。儘羞他博浪逋亡。念甘陳于今有光。待陰山還虜名王。</p>
        
        <p class="曲"><span class="牌">尾聲</span>天南故國徒神往。隔盈盈一水正相望。何事折葦難航。</p>
        
        <p class="白">天色將明。山僧未起。正好渡江。怎麼得個船來。且到岸邊一看。呀。遠遠望見一個小船來了。<span class="科">叫介末</span>來了。來了。<span class="科">生</span>待把首級藏在囊中。方可上船。<span class="科">末扮梢子搖船上</span></p>
        
        <p class="曲"><span class="牌">桃李爭放</span><span class="科">末</span>煙際驚聞喚渡。一葉輕移蘭槳。</p>
        
        <p class="白">自家江上渡子。這金山寺多有胡人駐扎。日常不敢近前。如今聽得是南人聲音。把船搖傍岸去。<span class="科">見生介</span>呀。官人。你要那里去。<span class="科">生</span>往南岸去。<span class="科">末</span>這等快上船來。<span class="科">生下船末看驚介</span>官人。我不渡了。囊中是個人頭。你身邊一口寶刀。血漉漉的。不要累我。你上去也罷。<span class="科">生</span>快不要。俺是南朝使臣。前日過江。被胡酋虜在金山寺中。被俺夜殺守者。脫走還朝。渡江到南岸。重重賞你。<span class="科">末</span>元來如此。請大人穩便。小人即忙駕船。</p>
        
        <p class="曲"><span class="牌">庭前柳</span><span class="科">生</span>岐路正亡羊。喜津口出鳴榔。函關人已去。漢闕道何長。<span class="科">合</span>片帆衝巨浪。正彷徨。問何如訪戴行藏。</p>
        
        <p class="曲"><span class="牌">前腔</span><span class="科">末</span>血滓太阿鋩。看腥污髑髏囊。子龍渾義膽。許楮有剛腸。<span class="科">合前</span></p>
        
        <p class="落詩"><span class="科">生</span>聖主懷冰憤未消。<br />小臣衝雪敢辭勞。<br /><span class="科">末</span>匈奴自此知名姓。<br />休傍陰山更射鵰。</p>
        
        <h2 id=ch31 class="chapter"><span class="齣題">第三十一齣　索命</span></h2>
        
        <p class="曲"><span class="牌">月兒高</span><span class="科">小旦病上</span>彩鸞凋盡。羅衣久寬褪。秋晚隋堤柳。慚詠黃金嫩。曲局雙髦。紅銷頰邊粉。昨日專房寵。今日誰來存問。野草閒花爭較春。落盡東風無主人。</p>
        
        <p class="誦"><span class="牌">南柯子</span>舞態閒中憶。歌聲夢裡尋。煙花行逕足傷心。無那三般老病死相侵。　　鬼癥淹難起。孤房冷自深。偏教今日苦難禁。悔卻從前錯認是知音。</p>
        
        <p class="白">妾身自從媽媽謀殺了昝喜。心神恍惚。得這癥候。十分沈重。家裡料我不起。再無湯藥看顧。做這樣人。也是前生業障。不如早死為強。媽媽今日也不來看我了。神思困倦。暫且打睡一番。<span class="科">淨扮鬼上</span></p>
        
        <p class="曲"><span class="牌">五方鬼</span><span class="科">淨</span>只為風流命先殞。鴟夷稔怨越江濱。厚地茫茫將雪憤。申生得請下天閽。</p>
        
        <p class="白">昝喜生前只為娟奴。家破人離。被他藥酒酖死。沈于江中。含恨九泉之下。幸得癸靈大王見了。差鬼使引來索命。思想起來。雖是虔婆殺我。娟奴是禍首罪魁。追了他去。這虔婆先受陽誅。後遭陰對。呀。鬼來了。<span class="科">丑</span></p>
        
        <p class="曲"><span class="牌">前腔</span>破浪凌波步來緊。靈旗倏忽轉風雲。孼自人興誰管得。還教詛楚悔嬴秦。</p>
        
        <p class="白">吾乃癸靈部下鬼使。只因李娟奴每每到俺大王祠下說誓。口是心非。侮慢明神。欺誘良善。罪惡盈滿。差我引取冤家。同來索命。昝喜怎生不見。<span class="科">淨見科丑</span>此間是他臥房。與你入去。<span class="科">小旦驚介</span>有鬼有鬼。<span class="科">淨丑下介</span></p>
        
        <p class="曲"><span class="牌">月雲高</span><span class="科">小旦</span>鬼神難信。驚魂已先引。伯有今為厲。二豎還乘釁。恨我無情。誰將肯憐憫。滿目鴛鴦伴。若個堪教同殯。蠶老絲空難愛身。到底辛勤只為人。</p>
        
        <p class="白"><span class="科">淨虛上復下小旦驚叫</span>有鬼有鬼。<span class="科">占</span>著論知無鬼。捫心覺有天。你病勢若何。怎生這般大驚小怪。<span class="科">小旦</span>方纔夢中看見昝喜與一鬼卒同來索命。病已不好了。<span class="科">占</span>這是心事。不要信他。且到我房中去睡罷。<span class="科">扶下丑扮乞兒上</span>錢塘江上雪漫天。東郭先生履上穿。十謁朱門九家閉。風流誰識解幫閒。自家一生趕趁度日。不料酒醉跌折了腿。免不得求乞過活。一向不到李娟奴家。日前多有作成他處。近日又聞得謀死了昝喜。必然怕我。此去定不虛空。李大媽有麼。<span class="科">占</span>天有不測風雲。人有旦夕禍福。呀。老解。多時不見。怎生這等狼狽了。<span class="科">丑</span>因醉跌壞了這腿。沒些生意。特來求借。大姐有麼。<span class="科">占</span>不好說。兩日病重。方纔氣絕了。<span class="科">丑</span>呀。可惜可惜。如今快打點送終之具。<span class="科">占</span>那里討。<span class="科">丑</span>也要棺材。<span class="科">占</span>有錢買棺材。到做件衣服與活的穿了。少不得把一牀草薦捲他罷。<span class="科">丑</span>葬在何處。<span class="科">占</span>左右丟去千人坑裡。<span class="科">丑</span>他與你掙許多錢。心上何忍。<span class="科">占</span>你莫管。娼家行徑如此。<span class="科">丑</span>又有那個來了。<span class="科">淨</span>郭璞山經最熟閒。雙瞳電掣口河懸。誰知萬事皆天定。穴在人心不在山。自家喚做青烏子。地理最高。聞得這人家有喪。怕要尋墳。不免進去。<span class="科">見科占</span>先生貴姓。來此何幹。<span class="科">淨</span>在下喚作青烏子。善相風水。特來獻一好穴。<span class="科">丑</span>媽媽自有好穴。出不盡銀子。<span class="科">淨</span>這穴不好。是陷人坑。又是千人坑。不好不好。<span class="科">占</span>我正要這千人坑。先生聽我說。</p>
        
        <p class="誦"><span class="牌">西江月</span>地理由來玄妙。時人肉眼凡庸。要錢只是改青龍。白虎遂教搬動。　　鈐記時常偷做。剋應偶爾遭逢。既然有妙穴等得富貴呵。自家且去葬公公。指與別人何用。</p>
        
        <p class="白"><span class="科">淨</span>罷罷。你不信便休。方纔你說要千人坑怎麼。<span class="科">占</span>要把這丫頭去葬。<span class="科">淨</span>我替你擡去。<span class="科">丑</span>我的主雇。怎麼奪了。<span class="科">占</span>你兩個不必爭。擡了你罷。<span class="科">丑</span>把多少銀子與我每。<span class="科">占</span>一錢<span class="科">丑</span>少少。要五兩銀子。<span class="科">占</span>我又不是謀死人。怎的要許多。<span class="科">丑</span>昝員外便好。不要人擡。<span class="科">占</span>你擡便擡。不然你自去了。不要在這裡胡言亂道。</p>
        
        <p class="曲"><span class="牌">一盆花</span><span class="科">丑</span>好怪你心懷殘忍。似猩猩能語。狼子難馴。<span class="夾白">你這女兒近錢時。見你何等哄他。</span>若醴甘言總非真。成家錢樹還忘本。<span class="科">合</span>榮衣正新。舞衣又塵。看取青春寂寞。雀網閑門。</p>
        
        <p class="白">古人敝幃不棄。為埋馬也。敝蓋不棄。為埋狗也。你這女兒狗也不直。</p>
        
        <p class="曲"><span class="牌">前腔</span><span class="科">占</span>敝蓋難教心忍。想真娘空望。三尺孤墳。弔客青蠅任為鄰。親膚螻蟻從相溷。<span class="科">合前</span></p>
        
        <p class="曲"><span class="牌">前腔</span><span class="科">淨</span>葬法傳來多准。把撼龍神術。顛倒乾坤。<span class="夾白">你</span>蝮毒天教一生貧。牛眠自秘前岡穩。<span class="科">合前</span></p>
        
        <p class="落詩"><span class="科">丑</span>莫作娼樓女。<br /><span class="科">占</span>從來賤且輕。<br /><span class="科">淨</span>生為萬人婦。<br /><span class="科">合</span>死入千人坑。</p>
        
        <h2 id=ch32 class="chapter"><span class="齣題">第三十二齣　陽勘</span></h2>
        
        <p class="曲"><span class="牌">胡搗練</span><span class="科">生</span>離虎穴。返神京。垂衣我后真明聖。皂蓋彤幨千騎整。謾教稽古羨桓榮。</p>
        
        <p class="白">月蝕西方破敵時。及早歸日未云遲。家山一望空陳跡。誰在誰亡兩不知。下官自從金山寺中殺了虜將。復命還朝。叨蒙聖恩。改擢京兆府尹。職守既隆。富貴已極。只不知家中消息若何。前日曾託辛大人寄書訪問。待他班師。必有分曉。今日放告日子。且開了衙門。理會政事。皂隸何在。<span class="科">末淨</span>煙火千家望。公門一日開。饒他全是理。也索帶錢來。覆老爺。有何鈞旨。<span class="科">生</span>拿放告牌出去。有告狀的着他入來。<span class="科">淨末叫丑介</span></p>
        
        <p class="曲"><span class="牌">普賢歌</span><span class="科">丑</span>煙花潑妓太無情。人命關天那可輕。今朝赴訟庭。從公為辨明。免死孤魂悲耿耿。</p>
        
        <p class="白"><span class="科">見淨末諢見生介生</span>告什麼狀。<span class="科">丑</span>告人命。<span class="科">生</span>打死的。謀死的。<span class="科">丑</span>臨安縣昝喜。被人謀死。<span class="科">生</span>你是他什麼人。</p>
        
        <p class="曲"><span class="牌">鎖南枝</span><span class="科">丑</span>雷陳友。<span class="夾白"><span class="科">生</span>那昝喜平日做甚麼。<span class="科">丑</span></span>他有花柳情。<span class="夾白"><span class="科">生</span>在那家。<span class="科">丑</span>在李娟奴家。</span>黃金散盡業已傾。<span class="夾白"><span class="科">生</span>回也不曾回。<span class="科">丑</span>不曾回去。</span>做傭保墜家聲。<span class="夾白">又被老鴇子李翠翠。</span>把狂藥喪軀命。<span class="夾白"><span class="科">生</span>藥死了。尸首在那裡。<span class="科">丑</span></span>滄波底。魚鱉朋。覆盆冤。待明鏡。</p>
        
        <p class="白"><span class="科">生</span>皂隸。拿李翠翠母子來。<span class="科">末應下拿李翠翠上</span></p>
        
        <p class="曲"><span class="牌">寶鼎兒</span><span class="科">占</span>凡事作過從前。今日齊來沒興。</p>
        
        <p class="白"><span class="科">見生介生</span>你這煙花賤婦。哄誘善良子弟。傾家蕩產。謀害性命。是何道理。女兒怎生不到。<span class="科">占</span>告老爺。女兒死了。<span class="科">生</span>謀死昝喜。是你不是。<span class="科">占</span>不曾有。<span class="科">與丑對辨科生</span>兩個都上起刑來。<span class="科">做打占丑科占認</span>有有。<span class="科">生</span>快供狀來。<span class="科">占</span>老爺。不合我做了這樣人。</p>
        
        <p class="曲"><span class="牌">鎖南枝</span><span class="科">占</span>風雲態。朝暮更。<span class="夾白"><span class="科">生</span>你怎麼這等薄倖。<span class="科">占</span></span>娼樓古有薄倖名。<span class="夾白"><span class="科">生</span>哄費。了昝喜家業。把他做招財。怎的又把他藥死。<span class="科">占</span></span>鵷羽豈無憑。為鵲巢久妨病。<span class="夾白"><span class="科">生</span>妨占你家。趕了去也罷。直得謀死。你知罪麼。<span class="科">占</span></span>天好還。甘典刑。<span class="夾白"><span class="科">生</span>該問你斬罪梟首。<span class="科">占</span></span>槁街懸。目須瞑。</p>
        
        <p class="白"><span class="科">生</span>你還有妹子在那裡。<span class="科">占</span>沒有。<span class="科">生</span>擡起頭。認得武林門外的妹子麼。<span class="科">占荒介</span>老爺。婦人該死該死。<span class="科">生</span>當初是那個引他來你家。<span class="科">占</span>是這解幫閒。<span class="科">丑推介生</span>再打這廝。<span class="科">打介生</span>你慣哄人家子弟。亡家破產。皆由于你。兀自誚仲尼喪家之狗。記得也不記得。<span class="科">丑</span>老爺。小人該死該死。<span class="科">生</span>李翠翠處斬。梟首示眾。秋後處決。解幫閒決脊四十。刺配嵐州牢城。左右。都上了枷杻。押去監了。<span class="科">淨帶占丑</span>滿腹神機難緩死。渾身是口不能言。<span class="科">先下生</span>飛蛾赴火。自速其災。下官未遇之時。受此二人無限荼毒。若非呂公。亦不免轉死溝壑。不想今日都犯在我手裡。這忿恥已雪了。只是呂公之德未報。于心怏怏。今早已曾差人請他。即時想必來也。<span class="科">末扮王便上</span>谷利終難去。崑崙久已逋。地餘令復見。爭得拜蒼梧。小人王便。前日被俺相公趕出去。走到山東。人離家破。無處託身。今日相公做了官。定然憶王便好言。不見怪了。不免到府裡見他。<span class="科">入見生科生</span>王便那裡來。<span class="科">末</span>小人被相公趕逐。走到山東潛躲這幾時。<span class="科">生</span>家中如何了。<span class="科">末</span>聽小人拜稟。</p>
        
        <p class="曲"><span class="牌">孝順歌</span><span class="科">末</span>風塵起。兵刃橫。狼吞蠶食多戰爭。<span class="夾白">小人到家裡呵。只見</span>鳥雀遍榛荊。人民異鄉井。<span class="夾白"><span class="科">生</span>娘子在那里。<span class="科">末</span>那時兵火滿城。人家都四散逃難。</span>拋家遠征。<span class="夾白"><span class="科">生</span>到那裡去。<span class="科">末</span></span>蠶尾山中。鷦鷯棲定。<span class="夾白"><span class="科">生</span>蠶尾山住下又何如。<span class="科">末</span>其時海水汎漲。一山人民。多遭漂沒了。俺家娘子呵。便是</span>漸水忘符。墊溺將安拯。<span class="夾白"><span class="科">生做驚介</span>有這等事。<span class="科">末</span></span>腸刀斷。淚雨零。<span class="夾白">不要說小人。便做那</span>春燕歸不識舊門徑。</p>
        
        <p class="白"><span class="科">生</span>你這話的也不的。<span class="科">末</span>小人親到山東。看見蓬蒿蔽野。白骨成堆。果是漂沒了。<span class="科">生</span>兀的不是痛殺我也。<span class="科">倒介末</span>相公甦醒甦醒。<span class="科">生悲介</span></p>
        
        <p class="曲"><span class="牌">前腔</span><span class="科">生</span>神先喪。心暗驚。終天抱痛悲九京。<span class="夾白">妻呵。你</span>留玦未渝盟。凌波歎孤影。番成畫餅。花誥鸞封。已虛恩命。<span class="夾白">我如今呵。</span>便舟楫商家。奈苦海波千頃。腸刀斷。淚雨零。悵懷沙夜臺永。</p>
        
        <p class="白">明日快請天師。建起黃籙大齋追薦。</p>
        
        <p class="曲"><span class="牌">寶鼎現</span><span class="科">外</span>蛟龍終自飛騰。富貴逼人難並。</p>
        
        <p class="白"><span class="科">見生介生</span>小人貧賤無行。困辱泥塗。多口交攻。鄙薄不齒。老丈拂逆人情。眾惡能察。翼扶成就。久背厚恩。<span class="科">外</span>大人美玉明珠。沈淵在璞。時人貴耳賤目。負謗蒙譏。何足介意。老漢幸有一日之雅。飛黃騰達。于湯有光。<span class="科">生</span>左右。取金子出來。<span class="科">外</span>老漢面領玉玦。今當返璧。<span class="科">生</span>多蒙留意。<span class="科">悲介</span>物在人亡。教我不勝悲感。<span class="科">外</span>不必愁煩。料無此事。<span class="科">末取金上</span>劍誅無義漢。金贈有恩人。黃金在此。<span class="科">生</span>黃金十鎰。奉為小生一向薪水之費。白金五十兩。與我修造癸靈祠宇。<span class="科">外</span>修廟的老漢收去。這黃金決不敢領。<span class="科">生</span>你說那里話。</p>
        
        <p class="曲"><span class="牌">園林好</span><span class="科">生</span>念昔日魚龍未明。論物色塵埃可輕。<span class="夾白">多感老丈。</span>引手直從淵穽。懷厚德。敢忘情。懷厚德。敢忘情。</p>
        
        <p class="白"><span class="科">外</span>如此老漢拜謝了。</p>
        
        <p class="曲"><span class="牌">前腔</span><span class="科">外</span>厭藜藿曾同釜鐺。飽公餗今餘豆登。始信榮枯前定。都將相。拜公卿。都將相。拜公卿。</p>
        
        <p class="曲"><span class="牌">川撥棹</span><span class="科">末</span>嘆義俠真堪敬。愧炎涼生俄頃。<span class="科">生</span>自銜恩骨鏤心銘。元振從今有令聲。<span class="科">合</span>這相逢眼倍青。這相逢眼倍青。<span class="科">外</span></p>
        
        <p class="曲"><span class="牌">前腔</span>好學成都駟馬行。看列戟門牆光彩生。念一家寥落晨星。怕彭澤歸無稚子迎。<span class="科">合</span>越教人百感增。越教人百感增。</p>
        
        <p class="曲"><span class="牌">意不盡</span>懷鄉國。滯帝京。想潘岳愁顏難整。白髮新添四五莖。</p>
        
        <p class="落詩"><span class="科">生</span>胸中恩怨已分明。<br /><span class="科">外</span>名振金閨步玉京。<br /><span class="科">末</span>我貴我榮君莫羨。<br /><span class="科">合</span>十年前是一書生。</p>
        
        <h2 id=ch33 class="chapter"><span class="齣題">第三十三齣　詔封</span></h2>
        
        <p class="曲"><span class="牌">稱人心</span><span class="科">外上</span>旌旗散采。韜戈卷甲歸來。<span class="科">末</span>三軍勇懽生壯懷。載道喧傳歌凱。<span class="科">合</span>丹心匪懈。應甄錄汗馬勛勞。還展布負暄忠愛。</p>
        
        <p class="白"><span class="科">外</span>要與中原靖寇仇。<span class="科">末</span>功成卻進手中籌。<span class="科">生扮牙兵押淨上</span>將軍莫話封侯印。惜取沙場萬髑髏。<span class="科">外</span>下官征討張安國。生擒元惡。得勝回軍。且喜已到臨安城下。辛總管把三軍札住。昨已有捷書飛報朝廷。且待綸音降來。纔可區處。<span class="科">末</span>前面鼓吹喧天。旌旗夾路。想是玉音來了。<span class="科">丑扮使臣上</span></p>
        
        <p class="曲"><span class="牌">風檢才</span><span class="科">丑</span>帝命忽傳上台。細柳營門已開。郤縠堪誇大將才。排香案。聽宣差。整袍笏。朝玉階。</p>
        
        <p class="白">勑兩淮宣撫使張浚。總管辛棄疾。卿等奉命克復山東。削平寇亂。實愜朕懷。張浚加魏國公。餘職如故。辛棄疾右監門衛將軍福州防禦使。並令隨朝幹辦。大小將士賚予有差。張安國棄市。俘囚子女。付京兆尹王商錄實奏聞。謝恩。<span class="科">丑見外科外</span>天使請坐。<span class="科">丑</span>不敢。宣撫大人帷幄成功。可喜可賀。<span class="科">外</span>襪線之才。勉奉王命。深愧無功。<span class="科">丑</span>總戎大人。介胄勤勞。不孤殊賞。<span class="科">末</span>臣子之職。安敢圖報。<span class="科">丑</span>這便是張安國麼。<span class="科">末</span>正是。<span class="科">丑淨諢介淨</span>天使大人。方纔詔命。不知聖上如何處我。<span class="科">丑</span>封你做齊景公。<span class="科">淨</span>莫哄我。我也不要。<span class="科">丑</span>這等你掉頭歸去罷。<span class="科">外</span>天使請坐茶飯。<span class="科">丑</span>不必坐。請大人即便趨朝。</p>
        
        <p class="曲"><span class="牌">瑣窗郎</span><span class="科">外</span>想禡牙昔日登臺。指河朔夜渡淮。五兵超乘。萬纛齊開。鷹揚虎旅。功兼收蔡。<span class="科">合</span>喜今朝桓桓天討靖邊塞。論爵賞。遲封拜。</p>
        
        <p class="曲"><span class="牌">前腔</span><span class="科">末</span>把蒼生命墮顛崖。搆戎狄為亂階。移山堪誚。愚叟癡呆。吠堯跖狗。鼎烹難貸。<span class="科">合前</span></p>
        
        <p class="曲"><span class="牌">前腔</span><span class="科">丑</span>喜令公文武全才。屈群力無貳猜。風霆迅擊。掃蕩氛霾。射天蓬矢。鴟鴞先鎩。<span class="科">合前</span></p>
        
        <p class="曲"><span class="牌">前腔</span><span class="科">淨</span>似窮猿押虎銜哀。悔大策招禍災。雌雄蜀壟。一覺南槐。圖王業霸。而今安在。</p>
        
        <p class="落詩"><span class="科">外</span>司徒急為破幽燕。<br /><span class="科">末</span>戰勝身歸拜慶年。<br /><span class="科">丑</span>唐史上頭功第一。<br /><span class="科">合</span>春風雙佩好朝天。</p>
        
        <h2 id=ch34 class="chapter"><span class="齣題">第三十四齣　陰判</span></h2>
        
        <p class="曲"><span class="牌">北沈醉東風</span><span class="科">外扮癸靈神上</span>清虛殿蛟鯨靜守。水晶宮魚鱉分。鰲山日月幽。蝦島乾坤久。結樓臺蜃氣常浮。<span class="夾白">俺呵</span>致雨興雲甚時休。<span class="夾白">小子做</span>三百六鱗蟲貫首。</p>
        
        <p class="白">吾乃癸靈神是也。生居巨壑。職守天台。竭涸九州。封疆自固。沃焦萬里。湯沐相仍。垂衣裳。莅域中。凝旒端冕。騰川澤。雨天下。振鬛揚鬐。橫行都尉。元緒參軍。奔走禦侮的。多少桓桓赫赫。長鬚侍中。洞玄內史。疏附後先者。豈乏濟濟蹌蹌。湘浦鼓瑟群。曾共他月明風細。江濱解佩侶。還充俺蘭寢椒宮。青精飯螺女供來。紫絹衣蛟人織就。湍回驚日月。任教精衛泥填。浪動覆星河。不怕胡僧火煮。誰云地下無官府。別是人間一洞天。小聖職掌水曹。每年冬月。檢校塵中善惡。東京妓女李娟奴。累次到廟。與人歃血說誓。轉眼背盟。欺天罔人。莫此為甚。陽算將終。已差鬼卒率領他冤家昝喜追攝去了。又有鉅野王商。當年曾與娟奴說誓。此人是京兆府尹。後當拜相。昨日又來興造祠宇。奉祀吾神。且是虔信。亦曾差睡魔請來夢中證此陰報。顯俺神通。多少是好。<span class="科">睡魔引生冠帶上</span></p>
        
        <p class="曲"><span class="牌">南海棠春</span><span class="科">生</span>真成蹈海流。不似乘桴叟。</p>
        
        <p class="白"><span class="科">見外跪介外</span>狀元登殿講禮。<span class="科">生登殿拜外答拜介外</span>狀元請坐。<span class="科">生</span>大王洋海明神。王商塵土下士。得借雲階。已出望外。寵分半席。誠不敢當。<span class="科">外</span>蓋世文章。鬼神所重。君不聞劉向李賀之事乎。請坐請坐。<span class="科">生侍坐介外</span>狀元頗憶錢塘玉玦之言否。<span class="科">生</span>凡入欲火所惱。冒凟威靈。望乞赦宥。<span class="科">外</span>子誠無害。娟奴陽數方終。當受陰譴。屈君證明。以昭神理。<span class="科">生</span>謹奉神旨。<span class="科">鬼卒押淨小旦上</span></p>
        
        <p class="曲"><span class="牌">哭虔婆</span><span class="科">淨</span>尋花問柳。輕塵飛溜。文君非偶。顏淵不壽。<span class="科">小旦</span>無聊莫傍鬼門愁。有言直向龍宮奏。</p>
        
        <p class="白"><span class="科">淨問丑介</span>鬼使。這傍邊坐的是何神道。<span class="科">丑</span>是陽官王商狀元。<span class="科">淨</span>阿呀。元來是他。<span class="科">叫介</span>王姨夫。王姨夫。昝喜一向失禮。<span class="科">王</span>認了姨娘。討得個死。如今又認姨夫。<span class="科">諢介外</span>娟奴。你累次廟中說誓。轉眼背盟。欺人乎。欺天乎。<span class="科">小旦</span>啟大王。賤妾雖作娼流。亦有恆性。爭奈做龜子鴇兒的。每每逼勒。不能自專。<span class="科">外</span>從實說來。</p>
        
        <p class="曲"><span class="牌">玉交枝</span><span class="科">小旦</span>堪悲掣肘。厄逢辰生不自由。<span class="夾白">家裡見有錢的。</span>便人奴廝養皆親厚。<span class="夾白"><span class="科">外</span>王狀元這等一個才子。也不低了你。<span class="科">小旦</span>他無錢呵。</span>任才儗鮑謝如讎。<span class="夾白">做我這樣人呵。</span>襟裾雖具如馬牛。<span class="夾白"><span class="科">外</span>怎生不從良。<span class="科">小旦</span></span>布荊怎得供箕帚。<span class="科">合</span>信穹蒼無私顯幽。若雷霆難欺屋漏。</p>
        
        <p class="白"><span class="科">外</span>昝喜怎的說。</p>
        
        <p class="曲"><span class="牌">前腔</span><span class="科">淨</span>他如簧笑口。腹腸中包藏虎彪。<span class="夾白">有許多哄人之法。</span>看謀六出良平手。<span class="夾白">都是那龜子與鴇兒。</span>坐帷幄借箸前籌。<span class="夾白">我呵。</span>生慚不省魚中鉤。死悲難學狐丘首。<span class="科">合前</span></p>
        
        <p class="白">娟奴娟奴。記得說誓否。</p>
        
        <p class="曲"><span class="牌">前腔</span><span class="科">生</span>傾心握手。口血存盟言已休。<span class="夾白">只是貪戀的不是。</span>謾教覆鼎空號救。直須是染指還收。浪誇金屋如置郵。恐將貝錦污文繡。<span class="科">合前外</span></p>
        
        <p class="白">酒不醉人人自醉。色不迷人人自迷。</p>
        
        <p class="曲"><span class="牌">前腔</span><span class="科">外</span>囮媒自有。歎無知縱橫往投。<span class="夾白">狀元。人孰無過。改之為貴。</span>倘一朝洗濯從無垢。曾何損玉瓚黃琉。達人厲志豈刻舟。狂夫任性終濡首。<span class="科">合前外</span></p>
        
        <p class="白">娟奴罰三世為牝豬。昝喜不惜家產。罰做野鷗。使他漂泊無家。以彰陰果。鬼卒。押赴冥府轉輪殿去。<span class="科">丑淨小旦</span>善惡到頭終有報。皇天上帝眼分明。<span class="科">下生</span>妻子秦氏漂沒湖中。久墮幽陰。望乞上聖指引一見。<span class="科">外</span>賢閫有三載幽囚之災。向者臨危。小聖已曾救取。不久重逢。後有大祿。天色將曙。狀元可歸矣。</p>
        
        <p class="曲"><span class="牌">月上海棠</span><span class="科">生</span>天網周。明明視聽無聲無臭。念鎬池嵩語。神理非幽。縱王勃焚楮難酬。怕溫嶠燃犀獲咎。<span class="科">合</span>從今後。看取五福駢來。百祥輻輳。</p>
        
        <p class="曲"><span class="牌">前腔</span><span class="科">外</span>賢聖禱。修文回賜君知否。羨詩成五字。鬼泣神愁。樂昌鏡三歲重圓。太官膳萬年堪受。<span class="科">合前</span></p>
        
        <p class="落詩"><span class="科">生</span>華胥一覺已通神。<br /><span class="科">外</span>說與癡人總未真。<br /><span class="科">合</span>黃帝孔丘何處問。<br />安知不是夢中人。</p>
        
        <h2 id=ch35 class="chapter"><span class="齣題">第三十五齣　宿廟</span></h2>
        
        <p class="曲"><span class="牌">掛真兒</span><span class="科">旦丑</span>馬足車輪愁鞅掌。累囚裡受盡淒涼。<span class="科">占扮俘囚老婦</span>帝闕方歸。家山何處。<span class="科">淨管勾押上</span>到此轉堪惆悵。</p>
        
        <p class="白">娘子。張安國昨日斬了。俘虜婦女。但從他的。與張安國家屬一同沒入掖庭。因你這起守志的。聖旨差京兆府尹錄奏。各放還家。如今張宣撫把你們羈候癸靈廟裡聽審。此間就是。權且廊下安歇。我回家便來。<span class="科">眾</span>管勾哥。多有生受。<span class="科">淨叫</span>廟令公公。京兆府一起聽審人犯在此。與你知會。我去少刻便來。<span class="科">內應</span>知道了。<span class="科">淨</span>只因丁口累。落得一身忙。<span class="科">下</span></p>
        
        <p class="誦"><span class="牌">鶯聲遶紅樓</span><span class="科">旦</span>樹樹梅花作雪飛。可憐人瘦似花枝。<span class="科">占</span>舞風飄泊向天涯。高樓玉管催。　　<span class="科">丑</span>一帶傷心色。蒼山抱野廟江湄。<span class="科">旦</span>紅顏憔悴逐征旗。相看鬢色絲。</p>
        
        <p class="白">張媽媽。我和你三年受了無限之苦。纔脫虎口。謝天謝地。<span class="科">占</span>娘子。犬羊之類。不識人倫天道。喜得神明默佑。全節全生。只不知甚日得見家鄉。<span class="科">丑</span>朝廷必有區處。<span class="科">旦</span>這江空歲晚。古廟荒涼。教人怎不悽慘。</p>
        
        <p class="曲"><span class="牌">一江風</span><span class="科">旦</span>凍雲黃。野廟澄江上。風撼潮聲響。嘆孤蹤流轉西東。似斷梗隨漂浪。京兆果存亡。雙眉鎖恨長。<span class="夾白">丈夫。你便見了我呵。容貌不比往日。</span>這花容不比前日樣。</p>
        
        <p class="曲"><span class="牌">前腔</span><span class="科">丑</span>到虛窗。鼓角聲悲壯。遊徼嚴宵榜。夢難通無定河邊。謾有春閨想。無語淚千行。并州非故鄉。<span class="夾白">小姐。蘇武持節歸來。鬚髮盡白。我每今日呵。</span>添來白髮也三千丈。</p>
        
        <p class="曲"><span class="牌">前腔</span><span class="科">占</span>守共姜。歷盡多磨障。纔解兵戈網。<span class="夾白">你兩個</span>似江梅雪壓冰欺。不改柯條暢。貞白重寒芳。飄零亦自香。<span class="夾白">同時被擄多少女子。止有我每保身完節。</span>羞隨紅紫向東風放。</p>
        
        <p class="白">娘子。且睡一覺。再作道理。<span class="科">旦</span>張媽媽先請。<span class="科">占</span>曲枕且待黃粱熟。翹首還看白馬來。<span class="科">下旦</span>春英。前日神明救我。分明說與神京玉玦再逢。今日恰好到京。莫非得見官人之面。寒夜不寐。且去癸靈廟前。撮土為香。禱告一番。<span class="科">丑</span>小姐說得是。</p>
        
        <p class="曲"><span class="牌">五更轉</span><span class="科">旦</span>禮碧空。拈黃壤。齋心致懇詳。回生草露昭靈響。南北干戈。相持鷸蚌。鸚鵡籠。翡翠囚。今無恙。鸞釵未合還凝望。<span class="夾白">望神明保佑。未知丈夫存亡下落。<span class="科">合</span></span>生不同衾。死當同葬。</p>
        
        <p class="曲"><span class="牌">前腔</span><span class="科">丑</span>夜氣清。天壇爽。空虛轉彗光。沈幽早冀沾明貺。甘露來蘇。驕陽方亢。兵刃鋒。道路塵。今無恙。家園桃李悲淪喪。<span class="夾白">望神明保佑。早早還鄉。<span class="科">合</span></span>縱好他山。不如窮巷。</p>
        
        <p class="白"><span class="科">旦</span>怕明日官來審問。且去假寐待旦便了。</p>
        
        <p class="落詩"><span class="科">旦</span>南隨越鳥北燕鴻。<br /><span class="科">丑</span>身似流星跡似蓬。<br /><span class="科">合</span>題柱吹簫兩無據。<br />未知何日得相從。</p>
        
        <h2 id=ch36 class="chapter"><span class="齣題">第三十六齣　團圓</span></h2>
        
        <p class="曲"><span class="牌">青玉案</span><span class="科">生</span>象簡魚囊專城貴。塞路擁東方騎。為問蒼天知也未。愁腸萬結。家山一望。更玉人千里。</p>
        
        <p class="誦"><span class="牌">昭君怨</span>素抹輕雲凝練。碧染遙山如線。盡處是吾家。幾重遊。　　夢遠竹籬茅舍。魂斷玉堂瓊榭。甚日慰愁懷。且歸來。</p>
        
        <p class="白"><span class="科">淨</span>稟老爺。已到癸靈廟中了。<span class="科">生</span>住了馬。</p>
        
        <p class="曲"><span class="牌">粉蝶兒</span><span class="科">外</span>忽聽鳴騶。想憶舊時豐沛。</p>
        
        <p class="白"><span class="科">見科外</span>大人臨降。老慢不能遠接。<span class="科">生</span>老丈何出此言。下官前日夢中。分明見癸靈大王報應之事。正欲到此拈香。恰有聖旨差我勘問俘囚婦女。元來也羈候在此。事有偶然。<span class="科">外</span>張宣撫因見這幾個節婦。不忍下獄。故此羈候在這里。<span class="科">生</span>既如此。待我拜了神明。審問一番。<span class="科">外點香燭介生拜</span>王商久叨神貺。得集體禎。夢寐感通。精爽如在。更望明靈昭格。玉玦再逢。<span class="科">外</span>大人。老漢有一言拜稟。這里俘囚女子三個。是大人同鄉。一個姓張。兩個姓秦。那秦氏根由。頗似大人的事體。<span class="科">生</span>老丈曾問他麼。<span class="科">外</span>那個女子不肯對人說話。都張媽說知。<span class="科">生</span>左右。喚巨野張氏來問。<span class="科">淨叫外</span>老漢且迴避。<span class="科">生</span>請了。<span class="科">外下占上</span></p>
        
        <p class="曲"><span class="牌">前腔</span>萬轉千回。方吐胸中冤氣。</p>
        
        <p class="白"><span class="科">見生跪介生</span>你是何處人氏。<span class="科">占</span>小婦是鉅野人氏。張安國擄掠。囚禁三年。俘獲到此。<span class="科">生</span>你曉得你同鄉秦氏根由。一一說來。</p>
        
        <p class="曲"><span class="牌">榴花泣</span><span class="科">占</span>槁砧懷藝。赴選向京畿。<span class="夾白"><span class="科">生</span>回來不曾。<span class="科">占</span></span>三歲裡竟忘歸。<span class="夾白"><span class="科">生</span>家中何如。<span class="科">占</span></span>東平叛將盜軍麾。蠶山避難。中路有艱危。<span class="夾白"><span class="科">生</span>怎生艱危。<span class="科">占</span></span>虞羅橫罹。<span class="夾白"><span class="科">生</span>元來被張安國擄去。<span class="科">占</span></span>作俘囚怎脫牢籠內。<span class="夾白"><span class="科">生</span>那叛賊曾相犯麼。<span class="科">占</span>虧殺那秦氏與他侍女春英兩個呵。</span>誓投崖竇氏同心。<span class="夾白">張安國見他守志不從。</span>鎖春風銅雀雙棲。</p>
        
        <p class="白"><span class="科">生</span>把他囚禁卻何如。</p>
        
        <p class="曲"><span class="牌">漁家燈</span><span class="夾白"><span class="科">占</span>那秦氏呵。</span>晨夕裡只待捐軀。抱青鋒起臥操持。<span class="夾白"><span class="科">生</span>怎麼就不曾被那叛賊污了。<span class="科">占</span></span>痛只痛他截斷雲鬢。又把粉容劃碎。<span class="夾白">他曾把衣帶自盡。</span>救回賴有神明衛。<span class="夾白"><span class="科">生</span>他名喚甚的。<span class="科">占</span></span>慶娘是簪纓世美。<span class="夾白"><span class="科">生</span>他丈夫姓甚名誰。<span class="科">占</span></span>王商良人姓字。<span class="夾白"><span class="科">生</span>他是何等人家。<span class="科">占</span></span>官戶部先朝獨貴。</p>
        
        <p class="白"><span class="科">生</span>我曉得了。你起來。與你這玉玦。待我取問秦氏。等他到階除之下。把與他看。有甚說話。<span class="科">占</span>領鈞旨。<span class="科">生</span>左右。取過那秦氏來問。<span class="科">淨叫介旦丑上介</span></p>
        
        <p class="曲"><span class="牌">金菊對芙蓉</span><span class="科">旦丑</span>故園無期。浮生如寄。<span class="夾白"><span class="科">占</span>秦娘子。你看這東西。<span class="科">旦見驚哭介</span></span>堪悲物在人非。<span class="夾白"><span class="科">生</span>夫人請起。下官無恙。<span class="科">生旦悲介</span></span>形容憔悴。出九死尚爾驅馳。<span class="科">合</span>天涯驟見。真同夢寐。無限淒其。</p>
        
        <p class="白"><span class="科">生</span>前日分明夢見癸靈神。曾說救你。不久夫妻重會。今日果然。鬼神之理。不可不信。<span class="科">旦</span>妾身亦有此夢。<span class="科">生</span>春英。虧你守志不移。人情所難。<span class="科">丑</span>只分與主母同死他鄉。不意再見天日。<span class="科">旦</span>官人。你一向在那里。為甚得此官職。<span class="科">生</span>夫人。一言難盡。</p>
        
        <p class="曲"><span class="牌">剔銀燈</span>自當日龍門抱恥。怯韋布周南留滯。顛危恨落煙花計。<span class="夾白">虧這呂公濟我。</span>喜三策同登賈誼。<span class="科">合</span>含悲。相看隕淚。把愁悶從前盡洗。</p>
        
        <p class="曲"><span class="牌">前腔</span><span class="科">旦</span>遭厄運王綱廢墜。逐胡馬三秋轉徙。流離分作他鄉鬼。學令女全貞自劓。<span class="科">合前</span></p>
        
        <p class="曲"><span class="牌">前腔</span><span class="科">丑</span>江沱賤生何所繫。託唇齒存亡依倚。完名未必論葑菲。也不愧鄭玄家婢。<span class="科">合前旦</span></p>
        
        <p class="白">你既登第。怎不差人回來。<span class="科">生</span>當時選了翰林學士。正要差人取你。</p>
        
        <p class="曲"><span class="牌">前腔</span>銜王命山陽戰壘。蹈虎尾幾遭咥噬。一朝撫劍除兇穢。賞介子功高莫比<span class="科">合前旦</span></p>
        
        <p class="白">王便怎生不見。<span class="科">生</span>他逃去三年。又來歸我。前日差往山東。訪你消息去了。<span class="科">旦</span>官人。張姥與妾身有恩。不可負他。<span class="科">生</span>既如此。帶到府中。再作區處。<span class="科">令淨叫外占上生</span>叫左右。快整轎馬。<span class="科">淨應外</span>老漢相送到府中去。<span class="科">生</span>如此也好。<span class="科">眾</span>五載暌違久。三年患苦深。今朝逢玉玦。勝似岳陽金。<span class="科">淨</span>告大人。已到府前了。<span class="科">生</span>夫人。且回後堂。換了衣服。<span class="科">旦丑下生</span>呂公請坐。<span class="科">外</span>不敢。<span class="科">生</span>張姥且在府中住下。慢慢奏聞。送你回去。<span class="科">占</span>多謝大人恩德。<span class="科">淨</span>詔書到。<span class="科">生接介末扮使臣上</span></p>
        
        <p class="曲"><span class="牌">菊花新</span>傳來天語下龍墀。烈婦忠臣世所稀。青簡看留題。黃紙且教褒異。</p>
        
        <p class="白"><span class="科">旦鳳冠霞帔丑隨上隨眾跪介末</span>聖旨已到。跪聽宣讀。皇帝詔曰。朕惟藎臣貞婦。匪由兩途。所貴之死靡他。從一不貳。偉哉人紀。于此攸基。厥有奮志綱常。超邁等倫者。不加褒異。曷以風于人人。爾京兆尹王商。密勿近臣。銜命千里。遇虜不辱。斬將來歸。忠孰先焉。其妻秦氏。陷賊守真。毀容完節。並可嘉尚。王商授御史中丞。特賜紫金魚袋。秦氏邢國夫人。食邑五百戶。爾父王份。追贈太師。諡國公。母贈宜城郡君。貞女春英。義士呂玄光。各賜黃金十斤。有司歲給粟帛終身。嗚呼。褒崇名器。率由典章。彝倫懋昭。式裨新化。播告郡國。用知朕敦尚之意。謝恩。<span class="科">眾謝恩介生旦外與末見敘科生</span>辛大人。下官纔見寒荊。聖上如何就有寵命。<span class="科">末</span>下官在軍中。已知大人與賢夫人之事。前日陛見。具表奏聞。意欲待旨下纔來奉報。誰想大人已先會合了。<span class="科">生</span>多蒙垂念。<span class="科">末</span>不敢不敢。</p>
        
        <p class="曲"><span class="牌">大環著</span><span class="科">生</span>仰三槐華裔。仰三槐華裔。奕葉生輝。念弓裘在吾當力繼。恨無良自速身阽危。知過不能悔。天風借吹。去塵埃通藉金閨裡。從今流美。盡忠賢。不遣家聲墜。<span class="科">合</span>此生何幸。否復屯亨。玉玦歡重會。丹書再錫。封銜湛露皆沾霈。赫耀已無比。</p>
        
        <p class="曲"><span class="牌">前腔</span><span class="科">旦</span>念時丁顛沛。念時丁顛沛。觸犯危機。値豺狼此身遭累係。誓柏舟矢心不再移。效死成仁義。泉臺又回。盼家山有路歸無計。遐方畢軌。掃昏蒙日月重開霽。<span class="科">合前</span></p>
        
        <p class="曲"><span class="牌">前腔</span><span class="科">外</span>信珪璋成器。信珪璋成器。困厄塗泥。洛陽花誤他攀月桂。向桐岡已忘鸞鳳棲。逆耳言猶記。青雲自梯。服狐裘未把綈袍委。前羞盡洗。在窮途頓教增赤幟。<span class="科">合前</span></p>
        
        <p class="曲"><span class="牌">前腔</span><span class="科">末</span>想鯨鯢吞噬。想鯨鯢吞噬。竊弄潢池。痛貞良屏藩遭覆墜。恨奸雄枳棘成蔓滋。攘袂操戈起。張皇義旗。仗天威一戰清邊鄙。崆峒劍倚。殄群凶已得功名遂。<span class="科">合前</span></p>
        
        <p class="曲"><span class="牌">越恁好</span><span class="科">眾</span>篋金徒匱。篋金徒匱。算章臺計已非戒衣袽未及。沈舟可為。甑還墜。悔何遲。汪洋欲海深無底。荒淫昝子。于今了了堪懲艾。</p>
        
        <p class="曲"><span class="牌">前腔</span>瑜瑕莫棄。瑜瑕莫棄。失干城二卵奇。縱驪黃未遂。伯樂怎知。不得志。勿相欺。大鵬一日同風起。君看厲志。王生耿耿昭英畏。</p>
        
        <p class="曲"><span class="牌">餘文</span>知幾補過存忠義。這玉玦癸靈祠記。一掃陳編幾處題。</p>
        
        <p class="落詩"><span class="科">生</span>雙龍闕下敕恩初。<br /><span class="科">旦</span>彩鳳朝銜五色書。<br /><span class="科">外</span>不是君王重詞賦。<br />邑人爭識漢相如。</p>
        
    </body> 
</html>