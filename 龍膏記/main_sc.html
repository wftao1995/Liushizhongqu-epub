<!DOCTYPE HTML>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="zh-tw" xml:lang="zh-tw">
    <head>
        <title>六十种曲/龙膏记</title>
        <meta name="author" content="明　杨珽　著"/>
        <meta charset="utf-8"/>
        <link rel="stylesheet" type="text/css" href="layer.css">
    </head>
    <body> 
        <h1><span class="剧题">龙膏记</span></h1>

        <p class="作者">明　杨珽　著</p>

        <h2 id=ch1 class="chapter"><span class="出题">第一出　叙传</span></h2>

        <p class="曲"><span class="牌">玉楼春</span><span class="科">末上</span>楼台绝胜宜春苑。此外俗尘都不染。飞花送酒舞前簷。好鸟迎春歌后院。　　且看欲尽花经眼。青镜流年惊发变。玉壶春酒正堪携。莫惜追欢歌吹晚。<span class="科">问答照常科</span></p>
        
        <p class="曲"><span class="牌">满庭芳</span>淑女湘英。才郎无颇。仙都暂谪人间。暖金盒内。藏着巧姻缘。就里龙膏起死。闺中秀再整芳颜。酬恩处新诗写意。邂逅订盟言。　　一朝嫌隙起。恩将雠报。狱底含冤。幸脱离患难。上苑胪传。纵得一枝梅信。还隔着楚水巫山。尘劫满。重逢金盒。指点证僊缘。</p>
        
        <p class="落诗">张进士天宫散吏。<br />元小姐水府僊媛。<br />袁大娘撮成奇遇。<br />郭令公契合天缘。</p>
        
        <h2 id=ch2 class="chapter"><span class="出题">第二出　旅况</span></h2>
        
        <p class="曲"><span class="牌">瑞鹤僊</span><span class="科">生巾服扮张无颇上</span>　　弱冠工词翰。论平生才具。东南竹箭。子虚犹未献。冀观光帝里。探花上苑。乘舆远幸。知甚日南宫开选。叹异乡久滞。客囊将罄。旅怀难遣。</p>
        
        <p class="诵"><span class="牌">鹧鸪天</span>晓树乌啼客梦残。剑光横雪玉龙寒。公车未结王生袜。客路虚弹贡禹冠。　　裁锦字。吐琅玕。有才无命说应难。东风不为吹愁去。对此空冷洒泪看。</p>
        
        <p class="白">小生姓张。名无颇。南康人也。擅美三清。研几十箧。伟龙章之秀质。腾孔雀之俊年。学海惊澜。缀珠鳞于濯锦。文江翻浪。织玉潋以韬霞。倒峡悬河。幸存张仪之舌。含经味道。曾遗公叔之冠。哎。只是汉庭无狗监之游扬。北海乏孔融之赏鉴。以故漂零蓬断。世业渐雕。燕喜桃夭。室家未遂。正是玄豹夜寒和雾隐。骊龙春暖抱珠眠。前日汾阳王郭子仪慕我才名。征为记室。我以春试在迩。不赴其招。谁想一到长安。吐蕃入寇。驾幸陜州。棘闱暂辍。久居旅邸。囊橐萧然。怎生是好。</p>
        
        <p class="曲"><span class="牌">锦缠道</span>我漫有笔凌云词华烛天。待诏赴长安。又谁知罢春闱尚困寒毡。我本是凌霜骑隐雾姿摩霄羽翰。到如今阨蓬蒿伏枥栖山。叹息损朱颜。帝京尘把貂裘尽染。拂青萍白日寒。禁不住气冲碧汉。竟何年遇主奏甘泉。</p>
        
        <p class="白"><span class="科">小生扮店主人上</span>献策未得意。况复柳条春。为客黄金尽。居停有主人。自家店主人是也。南康张相公寓居小店。春试无期。客怀消阻。不免进去解劝他一番。多少是好。<span class="科">相见介生</span>店主人。小生久寓贵店。房金酒价。未有所偿。自怀惭愧。<span class="科">小生</span>呀。张相公说那里话。我看你貌如冠玉。陈孺岂常贫。才比南金。顾荣终自显。小子自惭无一饭之奉。安敢望千金之酬。区区长物。不必挂怀。<span class="科">生</span>店主人。虽承雅意。只是我苦冯衍之漂流。类相如之贫窭。当此艳阳天气。睹景伤怀。转觉凄楚人也。</p>
        
        <p class="曲"><span class="牌">锦庭乐</span>看游丝把愁怀乱。听语燕把乡心频唤。叹囊底转自凄然。怎能彀三府招贤。幸居停见怜。意殷勤好教人三谢难安。</p>
        
        <p class="曲"><span class="牌">古轮台</span><span class="科">小生</span>你气昂然。似陆机入洛正青年。兰薰桂馥人堪羡。文成绣虎。谭擅雕龙。更鸿都学冠群贤。自是明月隋珠。连城卞璞。何妨暂尔受迍邅。虽则床头金尽。又非关名落孙山。分明是洛阳季子。临邛司马。长安曼倩。岂久困尘寰。从今去愿君好着祖生鞭。</p>
        
        <p class="白">张相公。此间有一袁大娘。精于易理。卖卜东郊。明日去问他一卦。以卜行藏。何如。<span class="科">生</span>这也使得。明日就行。</p>
        
        <p class="曲"><span class="牌">尾声</span>龙蛇倚伏今难辨。不惜君平买卜钱。<span class="科">小生</span>应把他乡意绪宽。<span class="科">生</span>草色青青柳色黄。</p>
        
        <p class="落诗"><span class="科">生</span>草色青青柳色黄。<br />春风拂地日空长。<br /><span class="科">小生</span>多才自有云霄望。<br />计日应追鹓鹭行。</p>
        
        <h2 id=ch3 class="chapter"><span class="出题">第三出　宠赐</span></h2>
        
        <p class="曲"><span class="牌">齐天乐</span><span class="科">净冠带扮元载末杂从上</span>巍巍位列三台上。尊贵当今谁让。八柱承天。四时成岁。共道功垂霄壤。威权无两。看餽献填门。宝玩盈筐。初度欣逢。瑶池遥引佐霞觞。</p>
        
        <p class="白">诏下黄麻拜上公。衮衣玉带圣恩隆。台阶上应三光象。槐位还同五岳崇。下官姓元。名载。凤翔岐山人氏。官居宰相。职掌朝纲。宠冠九重。当代之臣僚少匹。富倾四海。历朝之宰辅无双。夫人王氏。共传妇道母仪。小女湘英。更喜天才国色。今乃下官诞辰。正值艳阳佳景。夫人已曾分付安排筵席庆赏。院子。请夫人小姐出来。<span class="科">末应请介老旦扮王氏旦扮湘英小旦扮冰夷上老旦</span></p>
        
        <p class="曲"><span class="牌">宝鼎现</span>帘栊红日上。舞台金簇。妆楼珠晃。听鸟语笙簧叠奏。看瑶阶绣茵初长。<span class="科">旦</span>窥镜双眉裁柳叶。玉脸桃花一样。<span class="科">合</span>喜二月龙生。寿筵正列。良辰堪赏。</p>
        
        <p class="白"><span class="科">相见介老旦</span>今日相公华诞。寿酒俱已淮备在此。<span class="科">净</span>将酒过来。<span class="科">送酒介净</span></p>
        
        <p class="曲"><span class="牌">锦堂月</span>瑞日当阳。祥风绕席。春来武陵溪上。<span class="科">老旦</span>金母蟠桃。今朝正看初放。铺云幄玄圃芝鲜。荐霞杯赤城标上。<span class="科">合</span>须欢畅。惟愿花下年年共看无恙。</p>
        
        <p class="曲"><span class="牌">前腔</span><span class="科">旦</span>称觞。瑞液瀼瀼。花源馥馥。春归万年枝上。日月移来。云霞缀成黼帐。<span class="科">小旦</span>任鸾歌岁月休论。听鹤语春秋难量。<span class="科">合前小生扮内官捧煖金盒上</span></p>
        
        <p class="白">淑景风光媚。皇恩宠赐重。捧观珍质丽。拜受圣心崇。<span class="科">末报介老旦旦小旦暂退介小生进上立介</span>奉万岁爷圣旨。道老相公寿诞。特将西域所贡煖金盒赐与老相公。此盒所在。虽是寒时。一室暄热。不假炉炭。乃无价之宝。<span class="科">净</span>下官方惭旷职。忽被殊恩。实切愧感。分付快排酒席。管待中贵。<span class="科">小生</span>上命难稽。就此告别。愿续南山寿。千春奉圣躬。<span class="科">净送小生下仍进介</span>夫人。圣上念下官虚度。将此煖金盒赐与下官。此盒乃西域所贡。所在去处。便觉和煖。真至宝也。女孩儿。你可将去。好好收藏。勿得轻用。<span class="科">旦应介净</span></p>
        
        <p class="曲"><span class="牌">醉翁子</span>旷荡。这恩宠谁人敢望。看制出天工。光分僊掌。<span class="科">老旦</span>还想。是义取断金。作砺阿衡相倚仗。<span class="科">合</span>翻弄处。须珍重君恩。好教无恙。</p>
        
        <p class="曲"><span class="牌">前腔</span><span class="科">旦</span>浩荡。这恩宠喜从天降。看影蔽金屏。煖蒸锦障。<span class="科">小旦</span>玩赏。更红紫增辉。烨烨阶庭春正长。<span class="科">合前外扮官捧金币上</span></p>
        
        <p class="白">柳垂金屋煖。花发玉楼香。万寿祯祥献。临行意绪长。<span class="科">向末介</span>小官是黄门侍郎王爷差来送寿礼的。<span class="科">末报介净</span>着他进来。<span class="科">末引外进见介</span>黄门侍郎王缙。要亲来拜贺老爷。因衙门有事。不能脱身。先差小官前来。奉上黄金千两。彩段千端。聊充寿礼。少间还要亲来。<span class="科">净</span>收了。多拜上。<span class="科">外应介</span>愿奉南山寿。千年常若斯。<span class="科">下净</span></p>
        
        <p class="曲"><span class="牌">侥侥令</span>群僚皆拱向。九锡足恩光。<span class="科">老旦</span>但愿凤翼龙鳞歌喜起。万岁千秋庆未央。</p>
        
        <p class="曲"><span class="牌">前腔</span><span class="科">旦</span>门庭添气象。筐篚鬭辉光。但愿椿树萱花歌保定。万岁千秋乐未央。</p>
        
        <p class="曲"><span class="牌">尾声</span><span class="科">众</span>祥光霭霭瑶京上。宠命源源玉殿傍。会见欢庆于今与日长。</p>
        
        <p class="落诗">澹荡春光满晓空。<br />祥云瑞气捧阶浓。<br />若非群玉山头见。<br />会向瑶台月下逢。</p>
        
        <h2 id=ch4 class="chapter"><span class="出题">第四出　买卜</span></h2>
        
        <p class="白"><span class="科">旦扮道童上</span>松下问童子。言师采药去。只在此山中。云深不知处。自家仙师袁大娘的道童便是。俺师父隶名仙籍。寄迹人寰。假易课而指尘世之迷涂。通剑术而救人生之危难。囊中丹药。炼金屑玉。可以补髓还精。匣里青锋。阴缦阳文。常是凌霜耀雪。高翔五岳。低望九河。御苍龙而骖白兽。数千里外瞬息飞还。轨出苍垠。旌披宵崿。拖星佩而戴霞冠。百万军中单身直入。遨游紫府。则随王母木公云行星步。真个黄节羽衣风袅娜。戏侮黄尘。则与红线隐娘吐火吞刀。果然红霞紫气昼氛氲。空空儿。精精儿。白日击人。矫如俊鹘。红旛子。白旛子。深宫飞入。轻若游蜂。正是暗临黑水蛟螭泣。潜倚空山鬼魅愁。道犹未了。师父早到。<span class="科">老旦道妆扮袁大娘上</span>坐掩茅庵炼性灵。角冠时礼一坛星。药将鸡犬云中试。琴许鱼龙月下听。自家袁天纲之女袁大娘是也。奉玉帝之旨。说那南康秀才张无颇是天宫司香散吏。元载之女湘英是水府织绡仙姝。他两个夙缘未了。合为夫妇。着我先结他浩劫业缘。方授他清虚仙诀。但目前尚有磨难。未得会合。昨日朝廷赐元载的煖金盒。原是水府广利王之宝。只因无颇与湘英的姻缘。该在这金盒上结果。因此传出人间。不免叫直日天将。盗这盒儿出来。少间张无颇到我庵中买卜。将续命龙膏藏在盒中。赠与他去。日后自有应验。直日天将何在。<span class="科">杂扮天将上老旦</span>你可到元载府中。取出那御赐煖金盒来。<span class="科">杂应下</span></p>
        
        <p class="曲"><span class="牌">僊吕点绛唇</span><span class="夹白">他两个</span>是碧海琼姬。紫皇仙吏。班联贵。名注仙籍。又结下风流誓。</p>
        
        <p class="白"><span class="科">杂捧金盒送上介老旦发付杂下介</span>我看起来。人世上姻缘。就如这盒儿一般。盒儿有开有合。姻缘也有开合。开了的少不得要合。合了的少不得要开。因此上张无颇与那湘英也逃不过这开合也。</p>
        
        <p class="曲"><span class="牌">混江龙</span>红丝曾系。人间天上有相思。只为着姻缘分定。因此上会合佳期。只教他乍出沧溟填欲海。遨游尘世下云逵。争奈眼根前花星还未照。命运中劫数正当时。问青鸾虽有信。恨灵鹊未衔枝。我先将这煖金盒勾了姻缘簿。却把那紫金丹再作上天梯。恐迷了他仙风道骨。也不是惜树怜枝。</p>
        
        <p class="白">既是他夙世根由。须证他今生公案。欲归本位。先了尘缘。我且坐在庵前。待他来时。付与金盒便了。<span class="科">生上</span>云碓无人水自舂。野桃无语笑春风。偶将心地问高士。坐指浮生一梦中。自家要访袁大娘。求他占卦。此间已是东郊。你看里面坐着一位女仙。想只他便是袁大娘。只索上前相见者。仙师拜揖。<span class="科">老旦</span>先生稽首。先生那里来。<span class="科">生</span>小生南康张无颇。特造仙庵。买求一卦。<span class="科">老旦</span>先生为甚事要买卦来。</p>
        
        <p class="曲"><span class="牌">油葫芦</span>卖卜君平帘自垂。何来得长者车。这行藏祸福你却待要前知。你不是贾太傅远贬长沙去。又不是楚三闾泽畔苦吟日。<span class="夹白"><span class="科">生</span>久闻仙师易卦通神。小生为功名一事。特来拜恳。望乞指示迷涂。<span class="科">老旦</span></span>却原来龙虎榜欲问功名事。麒麟阁未际风云会。待抱筮问易求明示。早难道片语定恁个狐疑。</p>
        
        <p class="白">先生。你要问前程事。好难决断也呵。<span class="科">生</span>仙师胸罗星斗。袖顿乾坤。乞指愚迷。长行吉地。<span class="科">老旦</span></p>
        
        <p class="曲"><span class="牌">天下乐</span>恁道我日月乾坤藏袖里。这话儿待说破怎生提。<span class="夹白"><span class="科">生</span>仙师。小生十载青灯。半生黄卷。凭着这管笔儿。唾手功名。但不知命运若何。<span class="科">老旦</span></span>只待要功名仗着这笔尖儿。一任你墨淋漓洒凤阙。策光芒灿虎墀。只落得到处逢人忌。</p>
        
        <p class="白"><span class="科">生</span>若依仙师这般说。我张无颇终身不遇了。<span class="科">老旦</span>先生。卜以决疑。不疑何卜。据先生才地。岂长贫贱。只是目下不利。恩反成雠。<span class="科">生</span>自古道前程暗如漆。还求先生快卜一卦。俺这里虔诚祷告者。<span class="科">老旦</span></p>
        
        <p class="曲"><span class="牌">那咤令</span>他抱枯茎问伏羲。掷金钱占周易。论终身却怎的。据前程暗似漆。先贫贱受人欺。后富贵紧相随。终用着你驾海栋梁材。镇国璠玙器。怎生的林壑也那栖迟。</p>
        
        <p class="白"><span class="科">生</span>原来无颇还有显达之日。<span class="科">老旦</span>咦。先生。后来虽是亨通。灾星还未过度。</p>
        
        <p class="曲"><span class="牌">鹊踏枝</span><span class="夹白">你</span>驰骋处有趦趄。快活处带忧虞。端的是恩反成雠。节外生枝。<span class="夹白"><span class="科">生</span>这却是甚缘故来。<span class="科">老旦</span></span>参不透玄机哑谜。着紧里惹了些闲是闲非。</p>
        
        <p class="白"><span class="科">生</span>仙师。这灾难可有处躲避么。<span class="科">老旦</span>不妨不妨。</p>
        
        <p class="曲"><span class="牌">寄生草</span>纵风波无端至。遇灾殃须躲避。游丝儿怎缚得鶤鹏翅。鱼虾儿怎困蛟龙势。浮云呵怎蔽青天日。你乘风飞下紫云车。登仙终带琼琚佩。</p>
        
        <p class="白"><span class="科">生</span>吉凶祸福。时命所招。多承仙师指示。小生自当趋吉避凶。只是如今旅邸萧条。行囊羞涩。好生难过也。<span class="科">老旦</span>先生不须愁烦。我有煖金盒一个。送与先生。兼有玉龙膏数丸。可以起死回生。</p>
        
        <p class="曲"><span class="牌">么篇</span>金盒世罕希。灵药真奇异。回生起死功无比。金丹本是龙膏制。赠君聊作长安费。高标着表白待人求。个中便是神仙意。</p>
        
        <p class="白"><span class="科">生</span>仙师。甚么个中便是神仙意。<span class="科">老旦</span>先生听者。这龙膏非小可也。</p>
        
        <p class="曲"><span class="牌">赚煞</span>云窦采灵苗。月府舂霞髓。他不比那寻常草根木蕊。是结婚姻玉液琼饴。成好事玉斧灵丝。<span class="夹白"><span class="科">将盒并膏付生介</span>你将此龙膏去卖。不但可供客中之资。兼可获佳丽之偶。</span>他经玉杵捣多时。遇佳人好订佳期。便有难也自逢吉地。折莫你天台路不迷。凭着这煖金盒子。向锦窝花障觅娇姿。</p>
        
        <p class="白"><span class="科">下生</span>呀。仙师将煖金盒玉龙膏付与我。就瞥然进去。闭上庵门。他道卖此龙膏。可得佳偶。中间必有缘故。我且将回客舍。标立招牌。看有甚么人来买便了。</p>
        
        <p class="落诗">巫岭岧峣天际重。<br />佳期夙昔愿相从。<br />朝云暮雨连天暗。<br />神女知来第几峰。</p>
        
        <h2 id=ch5 class="chapter"><span class="出题">第五出　起衅</span></h2>
        
        <p class="曲"><span class="牌">杏花天</span><span class="科">外冠带扮郭子仪小生杂从上</span>几回扫尽欃枪。论勋名首著旗常。承恩命来朝建章。看天香犹沾衣上。</p>
        
        <p class="白">拖玉腰金报主身。早开黄阁画麒麟。指挥如意回天地。训练强兵动鬼神。自家郭子仪。职统元戎。阃分重镇。二京收复。两河荡平。驰单骑而退回纥于泾阳。借虚声而走吐蕃于商陜。真个是功盖天下。位极人臣。屡蒙圣恩。进爵为汾阳王。以太尉兼尚书令。八子七婿。皆为显官。次子郭暧。得尚升平公主。一门恩宠。至此极矣。只是鱼朝恩忌我位望。心存嫉妒。我以信义感之。不敢加害于我。近日讨平仆固怀恩之乱。奉诏班师入朝。昨日那鱼朝恩又来请我到章敬寺饮宴。我若不去。反生彼疑。且待孩儿们出来。与他商议。<span class="科">净冠带扮郭暧上</span></p>
        
        <p class="曲"><span class="牌">生查子</span>主第胜平阳。绣阁悬金帐。度曲又飞觞。镇日神魂荡。</p>
        
        <p class="白">自家汾阳王之子驸马都尉郭暧是也。父亲在堂。上前参见。<span class="科">见介外</span>孩儿。我前日在军中命你聘张无颇为记室。他以春试约我一定到在京师。只因军务匆冗。不及再问。你可知他踪迹么。<span class="科">净</span>这样人朝东暮西。那里晓得他下落。<span class="科">外</span>哎。汝生阀阅之门。为帝室之戚。似这等人才。正该去存问他。方见你折节下士。<span class="科">净</span>谨依爹爹严命。<span class="科">丑扮官持书上</span>特传丞相命。专报令公知。自家元丞相府中差来送书与郭令公老爷。已到他门首。不免径进。<span class="科">进见介外</span>你是那里差来的。<span class="科">丑</span>小官是丞相爷差来的。有书拜上老爷。<span class="科">外接书看介</span>拜上你家爷。说我知道了。<span class="科">丑应介</span>早离貔貅帐。仍返凤凰池。<span class="科">下净</span>爹爹。那元载书中怎么说。<span class="科">外</span>明日鱼朝恩请我到章敬寺饮宴。元载说他将不利于我。叫我不要去赴。这是诽谤之言。不必信他。<span class="科">净</span>爹爹。那鱼朝恩奸谋叵测。况忌爹爹勋望。每事阻挠。明日之宴。未必无意。依孩儿愚见。还是不去的是。<span class="科">外</span>那有此理。我为国家大臣。他非奉王命。岂敢加害于我。我若不去。反起他疑心了。<span class="科">净</span>爹爹。元载之言。必有所据。不可不听他。<span class="科">外</span>这是元载恐我与鱼朝恩相结倾他。故造此谤言。我明日一定要去。</p>
        
        <p class="曲"><span class="牌">剔银灯</span>我领重镇边疆保障。建奇勋王朝老将。南衙北府无相抗。怎把干戈暗藏牺象。思量。他萋菲怎当。我岂怕弘恭势张。</p>
        
        <p class="白"><span class="科">净</span>爹爹只是不该去。</p>
        
        <p class="曲"><span class="牌">前腔</span>负重望功成不赏。算刑余恩难役养。非全气体曾钩党。变仓皇有谁相仗。须防。他忠谋可商。看汉室萧周惨伤。</p>
        
        <p class="白">爹爹如要去。须多带人马。以防不虞。<span class="科">外</span>我明日减去驺从。止带亲随数人。跟去服役。<span class="科">净</span>爹爹怎么到减了驺从。<span class="科">外</span>我自有道理。</p>
        
        <p class="落诗"><span class="科">外</span>精神动天地。<br />正直不妨身。<br /><span class="科">净</span>莫信直中直。<br />须防仁不仁。</p>
        
        <h2 id=ch6 class="chapter"><span class="出题">第六出　成隟</span></h2>
        
        <p class="曲"><span class="牌">卜算子</span><span class="科">末冠带扮鱼朝恩丑杂从上</span>威望震华夷。权势倾寰字。天香两袖出龙墀。早到琉璃地。</p>
        
        <p class="白">雉扇才分拜玉旒。宵衣应待绝更筹。金貂再入三公府。锦帐连封万户侯。自家唐朝内官鱼朝恩是也。荷蒙圣恩。初判国子监事。今领神策禁军。真个渔阳老将皆回席。果然鲁国诸生半在门。今日置酒章敬寺中。请郭令公饮宴。早已差官去请。想就到了。叫左右。郭爷到来。随从必多。可多备酒饭犒劳。<span class="科">杂应介外带小生上</span></p>
        
        <p class="曲"><span class="牌">前腔</span>报国誓无欺。何必多浮议。牙官暂减赴招提。堪笑宵人计。</p>
        
        <p class="白"><span class="科">杂报介末出迎作看随从介外末相见介末</span>元帅奏凯荣归。下官特备鲁酒称贺。<span class="科">外</span>此是圣天子福庇。诸将士协谋。下官方愧无功。何足为贺。<span class="科">末</span>元帅今日下临。为何减去驺从。<span class="科">外</span>恐烦老公公经营。不敢多带。<span class="科">末</span>说那里话。其中必有缘故。<span class="科">外沉吟介</span>不敢相欺。昨日元丞相有书。说今日之宴。老公公将不利于我。我料公公必无此意。特地减去驺从。来赴宠招。<span class="科">末惊介</span>天日在上。我鱼朝恩那有此心。元载为何无端造此谤言。若不是元帅宽洪长者。下官心事。何以自白。可恨可恨。<span class="科">外</span>此是无稽之言。不必挂意。<span class="科">末</span>将酒过来。<span class="科">送酒介</span></p>
        
        <p class="曲"><span class="牌">玉芙蓉</span>元戎细柳威。上宰调梅寄。羡汪洋大度。市虎无疑。苹蘩聊且邀驺骑。葑菲何缘屈隼旟。<span class="科">合</span>私心喜。幸追随翠微。看缥缈天香。吹落护朝衣。</p>
        
        <p class="曲"><span class="牌">前腔</span><span class="科">外</span>银貂侍玉墀。绣服居丹陛。况弘敷教典。妙运戎机。我东山虚为苍生起。南浦终当皓首归。<span class="科">合前末</span></p>
        
        <p class="白">元帅。你诚孚回纥。计退吐蕃。真个是再造邦家。重新宇宙。</p>
        
        <p class="曲"><span class="牌">雁来红</span>群凶扫奏凯归。扇皇风布九围。亲提三尺除妖气。谭笑清区宇。他日凌烟姓字题。<span class="科">合</span>论心臆。龙宫暂娱。泻玄醪。拚沉醉。</p>
        
        <p class="曲"><span class="牌">前腔</span><span class="科">外</span>凭天子威德施。仗三军忠义齐。况承指示多深计。徼幸驱残敌。碌碌因人愧有余。<span class="科">合前末</span></p>
        
        <p class="白">叫左右。把殿阁的门都开了。请元帅登览。<span class="科">外末同起看介外</span>贝阙珠宫。金姿宝相。千条缨络。隐隐间龙蛇。几处精蓝。煌煌飞紫翠。真好壮丽也。这都是老公公独建的了。<span class="科">末</span>伏蒙圣恩。毁清华宫馆。给赐下官。方能成此功德。<span class="科">外</span></p>
        
        <p class="曲"><span class="牌">朱奴儿</span>饰花宫辉煌玉题。施珠网灿耀琉璃。龙护瑶窗龙掩扉。更有那昙花盈树。<span class="夹白"><span class="科">末</span>下官建造此寺。专资太后五福。圣躬万寿。<span class="科">合</span></span>香台启。愿冈陵寿齐。千万岁崇佳祉。</p>
        
        <p class="曲"><span class="牌">前腔</span><span class="科">末</span>听宝磬声传九衢。看雁塔影挂清溪。法座昙云自卷舒。更有那霏霏花雨。<span class="科">合前外</span></p>
        
        <p class="白">酒已多了。下官告辞。</p>
        
        <p class="落诗"><span class="科">外</span>笑志歌怀亦自如。<br />楼台隐映接天居。<br /><span class="科">末</span>谢安不倦登临兴。<br />阮籍焉知礼法疎。</p>
        
        <p class="白"><span class="科">外小生先下末</span>可恼可恼。那元载每每与我相抗。今日为何又造此谤言。我想起来。他与我势不两立。自古道先下手者为强。我如今寻一个机会。教几个心腹的人交章论他。我在圣上面前撺掇几句。杀了那老贼。方遂吾意。正是画虎不成君莫笑。安排牙爪始惊人。</p>
        
        <h2 id=ch7 class="chapter"><span class="出题">第七出　闺病</span></h2>
        
        <p class="曲"><span class="牌">一翦梅</span><span class="科">小旦扶旦上旦</span>寂寂流苏冷绣茵。不为伤春。顦顇芳春。<span class="科">小旦</span>迟迟晓日悄庭阍。无计留春。断送青春。</p>
        
        <p class="白"><span class="科">旦</span>双鬟慵整玉搔头。帘幕褴襂不挂钩。<span class="科">小旦</span>惆怅近来消瘦尽。泪珠时傍枕函流。<span class="科">旦</span>冰夷。自我那一日春朝早起。抱此沉疴。你看羸卧空床。支离病骨。担延累日。堪怜月冷烟埋。迤逗到今。更觉香憔粉悴。虽然红颜易谢。不忧我环珮空归月夜魂。但是白发无倚。只愁他画图省识春风面。如何是好。<span class="科">小旦</span>小姐。正是。我看你楚腰渐怯。似弱柳迎风。螓首时飘。如新秋败叶。黄昏废寝。说甚么栖老凤凰枝。白昼忘餐。那里是啄余鹦鹉粒。但你兰姿蕙质。怎禁妒雨摧残。况且时和景明。莫把韶光辜负。请自宽怀消遣则个。</p>
        
        <p class="曲"><span class="牌">二犯傍妆台</span><span class="科">旦</span>多病倦登临。妒云恨雨倍伤神。<span class="夹白"><span class="科">小旦</span>小姐。你敢是冒了风。<span class="科">旦</span></span>晴花不识东风劲。<span class="夹白"><span class="科">小旦</span>你敢是冒了寒。<span class="科">旦</span></span>余寒不透琐窗深。青年病染惟高枕。绣阁愁时早闭门。芳情自耿。芳心自惊。柳妖桃艳不胜春。</p>
        
        <p class="曲"><span class="牌">前腔</span><span class="科">小旦</span>你病成销骨妒兰茵。远山微画翠犹颦。睡容无力罗裙褪。韶颜消尽镜尘生。<span class="夹白">小姐。我今番说着你了。</span>关情怕对摽梅影。抱恨还同落絮萦。临妆自损。临风自吟。遇人推道不宜春。<span class="科">净扮元载老旦扮夫人同上</span></p>
        
        <p class="曲"><span class="牌">下山虎</span>桑榆迟暮。兰玉萧森。淑女遭迍运。<span class="夹白"><span class="科">见旦介</span>孩儿。你夜来好些么。<span class="科">旦摇头介净老旦</span></span>缓声慰存。只见他气息恹恹。教我凄然暗惊。风雨花枝弱不胜。取次摧残尽。翠黛含愁金带枕。<span class="夹白"><span class="科">老旦</span>老相公。快分付院子。遍访医人。作急调治才好。<span class="科">净</span>院子去多时了。怎么还不见来。<span class="科">合</span></span>但愿天怜悯。医逢越人。指下潜回琼树春。</p>
        
        <p class="白"><span class="科">老旦</span>孩儿。病人服药是假的。还要自家排遣才好。<span class="科">旦</span></p>
        
        <p class="曲"><span class="牌">前腔</span>鸾姿消减。鸡骨伶俜。临睡何曾稳。劳役梦魂。<span class="夹白">只为</span>病中膏肓。尽日心烦气昏。身似风中一片云。<span class="夹白"><span class="科">老旦背介</span>冰夷。你终日随侍小姐。晓得小姐为甚么病的。<span class="科">小旦</span>连冰夷也不晓得。只是小姐近日呵。</span>寂寞炉烟冷。睡怯梨花浑未醒。似殢酒淹淹困。无端病侵。体不胜衣可奈春。</p>
        
        <p class="白"><span class="科">末扮院子丑扮医上丑</span>贫无达士将金赠。<span class="科">末</span>病有良医说药方。<span class="科">末进见介</span>禀老爷。医人请到了。<span class="科">净</span>着他进来。<span class="科">丑进见介净</span>我小姐有病。你可用心医治。<span class="科">丑</span>待医人猜一猜。<span class="科">净</span>诊脉便好。怎么要猜。<span class="科">丑</span>老爷。如今的医人。那个晓的脉理。猜得着的便唤做明医了。<span class="科">作诊脉诨介净</span>这病该用甚么药。<span class="科">丑</span>这病凡是女科的药都要用。<span class="科">净</span>这等忒杂了。<span class="科">丑</span>还是多用得些。定有几样撞着。老爷如不信。<span class="科">付药介</span>把这药试一试。<span class="科">净</span>吃药下去便好才是。怎么禁得试的。<span class="科">丑</span>老爷。如今的医人。那一个不把病人来试手。<span class="科">净</span>院子。我叫你遍访明医。怎么叫这样的医人来。快打发出去。<span class="科">末应叫丑丑诨下净</span>夫人。请医无效。如何是好。<span class="科">老旦</span></p>
        
        <p class="曲"><span class="牌">山桃红</span>丹无橘井医无杏林。投饵全无效也。<span class="夹白"><span class="科">旦</span>母亲。我神思撩乱得紧。<span class="科">小旦</span>老爷。</span>忍见他神魂乱。掩面对沾巾。<span class="夹白"><span class="科">净老旦叹介小旦</span>老爷夫人省愁烦些。小姐病体沉重。见一家慌张。反增他忧愁了。<span class="科">老旦</span></span>我待要暂宽心。怎当他闭哀弦。尘青镜。不耐春寒横也。宝帐玉炉残麝冷。生死无凭准。沉沉转深。难道残红送了春。</p>
        
        <p class="白"><span class="科">净</span>院子。小姐病势如此。城中还有甚么名医。再去请来。<span class="科">末</span>禀老爷。满城中名医俱已请遍了。只有个远方秀士。在前街客舍中悬挂招牌。说道囊有异药。可以起死回生。小人禀过老爷。就去请他来看。<span class="科">净</span>你快去请来。</p>
        
        <p class="曲"><span class="牌">尾声</span>芳年弱质多灾疢。闻说南邻有异人。亟往招寻莫得暂停。<span class="科">末应介</span></p>
        
        <p class="落诗">春风拂槛露华浓。<br />一片年光览镜慵。<br />多病独愁常閴寂。<br />不堪吟罢夕阳钟。</p>
        
        <h2 id=ch8 class="chapter"><span class="出题">第八出　投膏</span></h2>
        
        <p class="曲"><span class="牌">鹊桥僊</span><span class="科">生上</span>芳华开圃。锦茵铺径。常伴游人孤闷。空斋长卧对瑶琴。看春光乡愁堪尽。</p>
        
        <p class="白">张翰不归吴。陆机犹在洛。时占季主龟。乍贩韩康药。小生自从那日买卜东郊。蒙袁大娘赠我金盒龙膏。说道可得甚么佳偶。我想自家功名偃蹇。乡国漂零。但愿折上林之花。安敢望江皋之珮。如今招牌悬挂数日。尚不见有人来问药。不知何故。当此暮春天气。索居旅邸。怎生消遣。</p>
        
        <p class="曲"><span class="牌">太师引</span>暗伤情。浪迹浑无定。困长安玉粒桂薪。空怀着珠玑万斛。怎济得釜甑生尘。为蜗角蹉跎光景。怕又早点霜潘鬓。长堤柳愁中尽生。凝眸望白云归好寄乡心。</p>
        
        <p class="白"><span class="科">末上</span>陆孟丘杨久作尘。同时存者更谁人。金丹别后知谁得。乞取刀圭救病身。自家元府中院子是也。因小姐有恙。奉老爷之命。到客舍中请一秀士医治。已到店前。不免问一声进去。<span class="科">问介</span>店主人。此间有一个卖药的。可在么。<span class="科">内应介</span>卖药的是南康张相公。在里面。你自进去。<span class="科">末进相见介生</span>足下何来。<span class="科">末</span>小人是元丞相府中差来的。小姐有恙。诸医不效。老爷闻相公能医异疾。特着小人奉请。<span class="科">生</span>原来如此。我偶遇异人。授我龙膏。可以起死回生。我原不是医人。况与你老爷素不相识。如何好去。</p>
        
        <p class="曲"><span class="牌">前腔</span>看花帝里春将尽。叹身贱羞提姓名。少甚么胸中锦字。那曾知肘后丹经。我清斋閴寂谁相问。漫劳他结袜王生。<span class="夹白"><span class="科">末</span>相公。你去医好了小姐。老爷自当重谢。<span class="科">生</span></span>自甘做涸辙腐鳞。今日里且休夸郭穴多金。</p>
        
        <p class="白"><span class="科">末</span>相公。俺小姐的病十分沉重。</p>
        
        <p class="曲"><span class="牌">三学士</span>抱病三春珠翠冷。试求君玉液金津。须知君臣药在宁忧病。子母钱成不患贫。开阁迎宾专待等。邀玉趾。早贶临。</p>
        
        <p class="白"><span class="科">生</span>既承你老爷之命。你拿我这续命龙膏去与小姐吃。一定就效。我不必自去了。<span class="科">与药介</span></p>
        
        <p class="曲"><span class="牌">前腔</span>羽客曾将芝石赠。休猜做卖药都门。<span class="夹白"><span class="科">末</span>虽然如此。只是老爷专候。一定要请相公同去。<span class="科">生</span></span>我自为江上樵苏客。不识天边侍从臣。<span class="夹白"><span class="科">生背介</span>袁大娘说我有佳偶。莫不应在那小姐身上。哎。我却妄想了。</span>楚水吴山成话柄。空记忆。枉劳魂。</p>
        
        <p class="白"><span class="科">末</span>相公。小人将此药去。小姐病愈之后。老爷一定还要奉请。</p>
        
        <p class="落诗"><span class="科">生</span>蓬转还家未有期。<br />白云流水自相随。<br /><span class="科">末</span>烦君远示青囊录。<br />准拟人看似旧时。</p>
        
        <h2 id=ch9 class="chapter"><span class="出题">第九出　开阁</span></h2>
        
        <p class="曲"><span class="牌">菊花新</span><span class="科">净上</span>恹恹弱息病经春。粉褪香销力不胜。客舍访医人。怕五石三芝无应。</p>
        
        <p class="白">事不关心。关心者乱。自家为女孩儿病体沉重。诸医无效。院子说客舍中有一秀士。能医异疾。已着人去请。怎么还不见来。<span class="科">末上</span>灵药不知何处得。禁方应自古人传。<span class="科">见介</span>禀老爷。药已取在此了。<span class="科">净</span>那秀才怎么不亲来。<span class="科">末</span>那秀才说曾遇异人。授此奇药。名曰龙膏。只将此药与小姐吃了。自然便愈。不必亲来。<span class="科">净</span>既如此。传进后堂。快将此药与小姐吃。<span class="科">末应付内药介净</span>院子。我且问你。那秀才为何不肯来。<span class="科">末</span>老爷听禀。</p>
        
        <p class="曲"><span class="牌">桂枝香</span>他胸藏文锦。药传丹井。不肯投刺侯门。甘向新丰贫困。<span class="夹白"><span class="科">净</span>他姓甚么。是那里人氏。<span class="科">末</span>他姓张。是南康人氏。<span class="科">净</span>我闻得南康有个张无颇。是个大才子。莫非就是此人么。<span class="科">末</span>这也小人不知。只听得说他大有才名。</span>他才华可钦。他才华可钦。是豫章材品。南州豪俊。振儒林。休言药向成都卖。却是文传邺下名。</p>
        
        <p class="白"><span class="科">小旦上</span>药医不死病。佛度有缘人。<span class="科">见介</span>禀老爷。小姐服了此药。登时便好。如今就起在绣房中了。<span class="科">净</span>有这等事。可喜可喜。这一定是异人了。况又有才学。院子快与我去请来。我要见他。你可就去访问。果是那张无颇么。<span class="科">末应介净</span>冰夷。对夫人说。快排筵席。<span class="科">小旦应介末</span>虚左迎佳客。<span class="科">下小旦</span>开筵引上宾。<span class="科">下净</span>我女儿有病。诸医不效。谁想服得龙膏。即时便愈。甚是奇异。我想这秀才呵。</p>
        
        <p class="曲"><span class="牌">前腔</span>他业精阳庆。名高枚乘。漫言汤液回生。多是观涛起病。<span class="夹白">我闻昔日东方朔未遇之时。也曾卖药于会稽。</span>是东方后身。是东方后身。暂向会稽栖隐。有日金门驰骋。款佳宾。非关五石能延历。应为三都久擅名。<span class="科">生同末上</span></p>
        
        <p class="曲"><span class="牌">菊花新</span>羁身京洛染风尘。一片闲云万里心。相府引书生。看绮柱璇题辉映。</p>
        
        <p class="白"><span class="科">末进报介</span>请到了。果是南康张无颇。<span class="科">净迎进介生</span>老相公斗山在望。鼎鼐久调。小生猥以鄙贱之姿。谬奉特达之顾。<span class="科">净</span>先生紫府谪仙。金闺时彦。愿闻謦欬。喜接丰仪。<span class="科">请坐介</span>先生。小女以蒲柳弱质。几萎秋霜。得赐龙凤仙膏。再生春色。真是骨肉之恩。实切肺腑之感。<span class="科">生</span>小生素习章句。不谙丹书。令爱偶尔违和。自是吉人天相。何劳郑重。良切主臣。<span class="科">净</span>今日草草杯盘。非酬高谊。慕你轩轩眉宇。望吐玄言。左右。将酒过来。<span class="科">净送生酒介</span></p>
        
        <p class="曲"><span class="牌">梁州序</span>槐庭含碧。荷池开镜。翠羽流霞玉喷。新篁攒槛。轻收暑气沉沉。谩道习池选胜。河朔高风。投辖留豪俊。盘桓杯酒也共披襟。谭笑生风满座春。<span class="科">合</span>珠浪滴。红妆靓。看青泉雪藕冰浆莹。歌吹急。管弦频。</p>
        
        <p class="曲"><span class="牌">前腔</span><span class="科">生</span>黄扉霞彩。平泉波影。绿树阴浓掩映。凉生兰牖。密垂珠箔沉沉。看你东山歌酒。绿野风烟。竹里开三径。凉飘簷外也浸云屏。不减蓬壶别院春。<span class="科">合前丑冠带扮王缙带小生从上</span></p>
        
        <p class="白">天高谤易成。白发带愁新。北极辞明主。南溟作逐臣。自家王缙是也。一向依附元载。谁想为鱼朝恩所忌。谪为括州刺史。即日赴任。特来辞别。<span class="科">向末通介末报介净</span>着他进来。<span class="科">丑进见介</span>下官谪贬括州。特来拜辞恩相。<span class="科">净</span>左迁刺史。太亏你了。<span class="科">丑</span>不敢。<span class="科">净</span>这是南康张先生。当今大才子。王刺史你也该识荆。<span class="科">生丑相见介净</span>今日来得正好。就在此同饮一杯。<span class="科">丑逊生坐介丑</span></p>
        
        <p class="曲"><span class="牌">前腔</span>仰开樽北海高情。幸追欢西园名俊。看华筵胜景。贤主嘉宾只见披襟消暑。握尘生风。绕坐冰山冷。今朝何幸也挹清芬。莫惜相倾玉瓮春。<span class="科">合前</span></p>
        
        <p class="曲"><span class="牌">前腔</span><span class="科">生</span>喜追随下士平津。幸相逢含香荀令。我凉才未达。名愧诸生。自喜登龙成饰。御李生辉。玉斝分余润。筵开东阁也意殷勤。盼睐潜回黍谷春。<span class="科">合前净</span></p>
        
        <p class="白">今日佳会。不可无诗。二公即席请教一首。若诗不成。罚以金谷酒数。<span class="科">丑</span>这等下官罚了酒罢。<span class="科">生</span>请韵。<span class="科">净</span>阁外溪流环绕。就是溪流二字。张先生得溪字。王刺史得流字。<span class="科">生</span>有了。<span class="科">念介</span></p>
        
        <p class="诗">平津阁上酒重携。一片凉云拂槛齐。<br />向晚醉余明月上。隔庭犹奏古前溪。</p>
        
        <p class="白"><span class="科">净</span>妙妙。真是子建七步之才。<span class="科">丑走想介</span>我只会吃酒。那晓得诗。又要甚么流字。待我把幼年读过的旧诗想一首。改数字便是。有了。又是我学问淹贯。要流便流将出来。<span class="科">转念介</span>迟日园林快活游。起得如何。<span class="科">净</span>快活二字俗些。<span class="科">丑</span>这等罚酒。<span class="科">净</span>怎么便吃酒。<span class="科">丑又念介</span>今春花鸟卓边愁。<span class="科">净</span>桌边二字不好。<span class="科">丑</span>这等改为椅边何如。<span class="科">生</span>原是作边愁。<span class="科">丑</span>正是。我记差了。<span class="科">又念介</span>京官不做遭南窜。跳入湘江水北流。<span class="科">净</span>怎么说跳入。<span class="科">丑</span>京官改了外任。心中不乐。不如投江死了。这等意思。<span class="科">生</span>原是独怜京国人南窜。不似湘江水北流。这是杜审言的诗。如何把他来改坏了。<span class="科">丑</span>改了数字。便是我的。强如那直抄李杜诗的。<span class="科">生</span>却是点金成铁了。<span class="科">丑</span>张兄。下官会饮酒。你会做诗。各有所长。<span class="科">生</span>只是美酒易倾尽。好诗难率酬。<span class="科">丑背介</span>小畜生这样轻薄。可恶可恶。可惜是丞相佳宾。只得忍耐了罢。<span class="科">净</span>再进酒。</p>
        
        <p class="曲"><span class="牌">节节高</span>金罍引上宾。吐青英。诗成倚马真堪敬。<span class="科">丑</span>潘江润。陆海澄。题桥俊。当年子建应无逊。阳春白雪谁能并。<span class="科">合</span>莫叹儒冠久误身。鹏程万里终当奋。</p>
        
        <p class="曲"><span class="牌">前腔</span><span class="科">生</span>貂裘久滞秦。少知音。朱门倒屣堪栖影。风楼静。水槛沈。冰壶冷。名园嘉会风光盛。尊前且醉侯家酝。<span class="科">合前</span></p>
        
        <p class="曲"><span class="牌">尾声</span>玉绳低转金乌影。响泠泠琼箫再品。璧月无云兴转深。</p>
        
        <p class="白"><span class="科">净</span>张先生就留在府中住下。老夫还要请教。叫左右打扫水阁。待张相公安歇。<span class="科">丑</span>下官告别。</p>
        
        <p class="落诗">岩前树色隐房栊。<br />乳燕凉飞玉宇风。<br />深荷良宵慰憔悴。<br />却疑身在广寒宫。</p>
        
        <h2 id=ch10 class="chapter"><span class="出题">第十出　酬咏</span></h2>
        
        <p class="曲"><span class="牌">绕红楼</span><span class="科">小旦上</span>芳槿低簷欲吐红。看春意忽罢帘栊。雏燕惊心。新蝉唤梦。惆怅对薰风。</p>
        
        <p class="白">昨日我家老爷请那南康张秀才饮宴。他即席赋诗。老爷极口赞他。特抄他的在此。我小姐雅好文墨。不免拿来与他一看。呀。小姐。此时还未起哩。哎。小姐小姐。你夙疾初平。新愁更重。袖飘细縠。一点点泪雨斓斑。扇掩轻纱。一阵阵悲风凄惋。冰簟与冰肌并彻。堪怜的楚楚冰心。玉骨与玉枕俱寒。怕听的沉沉玉漏。小姐。这也怪你不得。你看这时节风老莺雏。雨肥梅子。虽夜夜笑风嗽露。不负佳人雪藕丝。纵朝朝浮李沈瓜。那得公子调冰水。就是我冰夷呵。观金别玉。远逊石季翾风。调古弄今。愧非郑玄家婢。尚怕听蝉鸣新怨。怎禁得燕诉余愁。好生不耐烦人也。</p>
        
        <p class="曲"><span class="牌">香遍满</span>新愁谁共。双双伯劳飞向东。只落得心想夜闲惟足梦。春光日自浓。容华落镜中。<span class="夹白"><span class="科">旦内叫冰夷介小旦</span>呀。小姐早已下妆楼了。</span>妆台上半空。看独下僊人凤。</p>
        
        <p class="曲"><span class="牌">懒画眉</span><span class="科">旦上</span>麝香数度绣芙蓉。凉叶生寒玉簟风。鄂君香被梦难穷。觉来独对人惊恐。为想年来憔悴容。</p>
        
        <p class="白">冰夷。我今日身子不快。起迟了些。是甚么时候了。<span class="科">小旦</span>日高花影重。将次晌午光景了。<span class="科">出诗介</span>小姐。你看这一首诗。可做得好么。<span class="科">旦接诗念介</span>平津阁上酒重携。一片凉云拂槛齐。向晚醉余明月上。隔庭犹奏古前溪。这诗丰神逸宕。如俊鹘摩霄。词藻清妍。似新桐濯露。是好才子也。冰夷。这是那里来的。<span class="科">小旦</span>他金丹蠲疾。既投续命之胶。玉薤临风。又吐惊人之语。就是送龙膏那人做的。老爷昨日请他即席挥毫。文不加点。老爷说。在座之人无出其右。<span class="科">旦沉吟介</span>原来就是那张秀才做的。可敬可敬。</p>
        
        <p class="曲"><span class="牌">前腔</span>长卿文采冠诸公。似碧水澄潭映远空。醉吟偏称紫荷筒。<span class="夹白">他如今在那里住。<span class="科">小旦</span>老爷见留在水阁上住下。</span>水边重阁含飞动。且喜琴尊数日同。</p>
        
        <p class="曲"><span class="牌">前腔</span><span class="科">旦</span>只今谁是出群雄。南国词人陆士龙。飘飘才思杳无穷。杯黏紫酒金螺重。谭转雕珰玉麈空。</p>
        
        <p class="白"><span class="科">小旦</span>小姐。据冰夷看起来。他年似长沙。才方邺下。小姐你姻缘未偶。若还嫁得这样一个。倒称得过才子佳人。只是太穷些。<span class="科">旦</span>说那里话。你看这等人地。岂肯终身困穷。只是眼前没人识得他。<span class="科">小旦</span>正是如此。</p>
        
        <p class="曲"><span class="牌">前腔</span>十年流落赋归鸿。谁傍昏衢驾烛龙。<span class="夹白">今日你两人呵。</span>碧霄何路得相逢。不知他日华阳洞。更隔蓬山几万重。</p>
        
        <p class="白"><span class="科">旦</span>冰夷。你可曾见他么。<span class="科">小旦</span>冰夷不曾见他。小姐。你若肯做灵妃。冰夷也不辞做蹇修之使。<span class="科">旦</span>丫头好饶舌。我只为感他再生之恩。无由寄谢。你若相见。可为我致声。<span class="科">小旦</span>小姐。你有谢他的心。何不做一首新诗。待我送去与他。<span class="科">旦笑介</span>送去却使不得。你只说我感他恩德做的。你偶然带在身边便了。<span class="科">小旦</span>小姐。这个极好。<span class="科">旦作写诗介</span></p>
        
        <p class="曲"><span class="牌">簇御林</span>怜彤管意未通。愧琼琚报未恭。聊将诗句相赓咏。<span class="夹白"><span class="科">小旦</span>待我研得墨儿浓些。<span class="科">旦</span></span>墨痕浓。争似情深重。<span class="夹白"><span class="科">小旦</span>你可有甚么说话。<span class="科">旦</span></span>意何穷。芳心自解。尽在不言中。</p>
        
        <p class="白"><span class="科">小旦</span>诗做完了。念与冰夷听一听。<span class="科">旦念介</span>羞解明珰寻汉渚。但凭春梦访天涯。红楼日暮鹦飞去。愁杀深宫落砌花。这是一首了。还有一首。燕语春泥堕锦筵。情愁无意整花钿。寒闺欹枕不成梦。香炷金炉自袅烟。<span class="科">小旦</span>好诗好诗。正是对手。冰夷就拿去见他。</p>
        
        <p class="落诗">人间鸳鹭杳难从。<br />来是空言去绝踪。<br />复恐匆匆说不尽。<br />行人临发又开封。</p>
        
        <h2 id=ch11 class="chapter"><span class="出题">第十一出　传情</span></h2>
        
        <p class="曲"><span class="牌">唐多令</span><span class="科">生上</span>朱邸暂盘桓。歌鱼客里弹。帝城尘梦已经年。枕上乡关频转。怜寂寞。叹迍邅。</p>
        
        <p class="诵"><span class="牌">河满子前</span>细草孤云斜日。凄凉宝瑟余音。梦里不知身是客。觉来忙自追寻。画卧北窗清晓。种种幽恨难禁。</p>
        
        <p class="白">自家蒙元相公馆谷于此。虽孟尝折节。长铗可幸无弹。奈司马倦游。子虚终惭未献。今日元相公入朝去了。当值的都外边闲耍。教我独坐空斋。不觉悬心故里。正是旧国应无业。他乡到是归。</p>
        
        <p class="曲"><span class="牌">醉扶归</span>望家山渺渺迷人远。看晴晖亭亭向客前。砌花阴晴色上阑干。新篁影昼卧侵湘簟。闭空斋尽日冷含烟。乡愁旅思增悲叹。</p>
        
        <p class="白">昼长无事。不免午睡一番。<span class="科">作睡介小旦上</span></p>
        
        <p class="曲"><span class="牌">不是路</span>柳咽新蝉。满地飞花不卷帘。<span class="夹白">已到水阁上了。此处是他书房。</span>深深院。文窗静闭昼长闲。<span class="夹白"><span class="科">窥窗介</span>原来睡在此间。</span>枕书眠。想梦回乡国云山远。<span class="夹白"><span class="科">作叩门介</span>开门开门。<span class="科">生</span>是谁叩门。待我来开。<span class="科">整衣冠介小旦</span></span>他陡起朦胧漫整冠。<span class="夹白"><span class="科">生出开门见介</span>呀。原来是位女郎。</span>天仙伴。青娥皓齿双眸敛。半含羞脸。半含羞脸。</p>
        
        <p class="白">女郎何来。到此何干。<span class="科">小旦</span>贱妾是小姐侍儿冰夷。奉小姐之命。说多感相公起死回生。特遣妾身代谢。<span class="科">生</span>有这等事。小生何幸。<span class="科">小旦</span>相公。俺小姐春华久悴。既蒙嘘植之恩。你秋色将临。能无萧瑟之感。<span class="科">生</span>多谢小姐雅意。小生新丰孤客。颇愧羁栖。你小姐青琐仙姝。过蒙盼睐。小娘子兰裾瞥顾。玉趾枉临。必有好音。慰我岑寂。<span class="科">小旦</span>相公。你才擅雕龙。文成倚马。为何独淹旅馆。尚未献策金门。久沾京洛之尘。岂无室家之念。<span class="科">生</span>乡关久隔。琴瑟未谐。正难为情。劳卿垂问。</p>
        
        <p class="曲"><span class="牌">红衲袄</span>我指望上金门姓字传。谁知道困新丰时运蹇。因此上阻泥涂名未显。因此上望云霄翮未抟。怕的是夜雨湿灯花暗。怕的是晓鸦啼露井寒。每日价春色撩人也。纸帐梅花醉梦间。</p>
        
        <p class="白"><span class="科">小旦</span>我到忘了。我小姐见相公席上赋诗。不忍释手。因感相公厚谊。也赋二篇。颇有钦慕之意。<span class="科">生惊介</span>诗在何处。<span class="科">小旦</span>贱妾偶带在此。<span class="科">出诗与生生接诗念介</span>羞解明珰寻汉渚。但凭春梦访天涯。红楼日暮鹦飞去。愁杀深宫落砌花。燕语春泥堕锦筵。情愁无意整花钿。寒闺欹枕不成梦。香炷金炉自袅烟。好诗好诗。潇潇洒洒。不减班姬纨扇之篇。切切凄凄。岂让蔡女胡笳之拍。世间有这等女子。正是瑶台谪仙也。<span class="科">小旦</span>我小姐见相公的诗。也道是奴隶曹刘。衙官沈宋哩。</p>
        
        <p class="曲"><span class="牌">前腔</span>他道你笔生花绮藻鲜。他道你思飞霞云锦灿。是子虚赋就无推荐。是鹦鹉题成谁解怜。<span class="夹白"><span class="科">生</span>我看小姐的诗句。甚有意在里面。<span class="科">小旦</span></span>他只想和阳春白雪篇。休猜做怨秋风题绮扇。<span class="夹白">小姐还道你来。</span>分明是鹏抟暂息榆枋也。有日吹嘘送上天。</p>
        
        <p class="白"><span class="科">生</span>多承小姐过誉。只是我终宵冷落。竟日凄凉。见你小姐的诗。倒添了我一番萦系。</p>
        
        <p class="曲"><span class="牌">解三酲</span>拂花笺青闺写怨。寄芳词黄雀传言。临风空忆桃花面。御沟红枉到人间。他停机织女迷河汉。我失路刘郎忆洞天。<span class="科">合</span>肠堪断。怎做得襄王云雨。梦入巫山。</p>
        
        <p class="白"><span class="科">生</span>自古道。投以木桃。报以琼瑶。你小姐既有琼瑶之投。我焉可无木桃之报。小生就次韵二首。欲劳女郎转送小姐。<span class="科">小旦</span>这个怎么使得。<span class="科">生作写诗介小旦</span>不要写。休得妄想。我小姐容貌虽如桃李。他节操却似松筠。贱妾传命虽将出户。外言岂敢内入。这个决不与你拿去。</p>
        
        <p class="曲"><span class="牌">前腔</span>雨中愁丁香结怨。云中信青鸟难传。风光只隔宜春院。早难道凤逐飞鸾。你花迷蝶梦休相恋。月冷梅魂若个怜。<span class="科">合</span>肠空断。休想那襄王云雨。梦入巫山。</p>
        
        <p class="白"><span class="科">生</span>女郎既不肯与我拿诗去。小姐处与我多多致意。<span class="科">揖小旦介</span>这个揖儿。劳你寄与小姐。<span class="科">小旦</span>我小姐那要你这个揖儿。</p>
        
        <p class="落诗">花近高楼伤客心。<br />落花流水怨离琴。<br />劳君诗思犹相忆。<br />题在空斋夜夜吟。</p>
        
        <p class="白"><span class="科">小旦先下生</span>小姐。你玉茧挥毫。含着一腔幽怨。松烟染翰。惹起万种新愁。那袁大娘说的佳偶。多应在此了。只是他兰闺隔绝。谁传贾氏之奇香。我蓬梗飘零。难牵郭生之红线。只恐没有这般缘分。</p>
        
        <p class="曲"><span class="牌">朝天子</span>绿荫重重暗画栏。春色无端至。锦字传新词。句句尽堪怜。思绵绵。想姻缘巧合兰笺。又怕相思枉然。怕相思枉然。</p>
        
        <p class="白">幸喜元相公留我在此。或者还有机会。也未可知。正是已知无益事。还作有情痴。</p>
        
        <h2 id=ch12 class="chapter"><span class="出题">第十二出　邂逅</span></h2>
        
        <p class="曲"><span class="牌">金珑璁</span><span class="科">旦上</span>修蛾攒慢脸。金钗欲堕香肩。愁似结病堪怜。<span class="科">小旦</span>长空秋色澹。雕栏曲槛初寒。开绣户启朱帘。</p>
        
        <p class="诵"><span class="牌">浣溪纱</span><span class="科">旦</span>琪树西风枕簟秋。一行新雁过汀洲。芙蓉花外夕阳楼。　　<span class="科">小旦</span>香烛有光妨宿燕。晓屏无睡待牵牛。美人南国翠蛾愁。</p>
        
        <p class="白">小姐。那张秀才见了小姐的诗。十分感慕。教我多多致意小姐。<span class="科">旦</span>他还有甚么说。<span class="科">小旦</span>他说尚未有婚。<span class="科">旦</span>这也不干我事。冰夷。你看云愁半岭。露结高天。蝉嘒嘒以吟寒。蛩凄凄而泣露。铜壶夜冷。泪滴清铅。金翦昼寒。脂蔫红絮。又是清秋天气了。<span class="科">小旦</span>小姐。你春愁未已。浑如弱柳将眠。秋怨更增。好比黄花同瘦。你这般心绪。我与你同到园中消遣一回何如。<span class="科">旦</span>张秀才在水阁上。怎么好去。<span class="科">小旦</span>小姐。你时常感他救你。又敬他才学。曾做诗与他。便相见一面何妨。<span class="科">旦</span>冰夷。你是女孩儿家。甚么说话。<span class="科">小旦笑介</span>冰夷取笑。小姐。今日张秀才早已同老爷出外去了。<span class="科">旦</span>原来如此。便去走一遭。<span class="科">同行介旦</span></p>
        
        <p class="曲"><span class="牌">沉醉东风</span>荡金飙秋色可怜。促商弦秋声堪怨。看寒影堕高簷。看寒影堕高簷。更井梧零乱。怎教人不翠颦红敛。金针懒拈。银筝懒弹。我病恹恹无言倚阑。</p>
        
        <p class="白"><span class="科">小旦</span>你看园中好光景也。</p>
        
        <p class="曲"><span class="牌">忒忒令</span>听树杪蝉声正喧。看水面藕花犹艳。名园景物。种种真堪消遣。你平白地翠蛾攒。平白地翠蛾攒。<span class="夹白">小姐。你为着甚么这般愁叹。我猜着你了。</span>莫不是为多才题锦笺。因此上把柔肠系牵。</p>
        
        <p class="白"><span class="科">旦</span>冰夷。你又多心了。<span class="科">旦小旦做临池看介生上行介</span></p>
        
        <p class="曲"><span class="牌">尹令</span>云漠漠秋空黯淡。声切切寒蛩凄断。意无聊拊时难遣。怕归来独眠孤馆。<span class="夹白"><span class="科">做看见介</span>呀。前面的一定是小姐。为何到此。</span>偶遇娉婷。似一朵浮云出水鲜。</p>
        
        <p class="白"><span class="科">旦避介</span>冰夷。有人来了。怎么进去。<span class="科">小旦</span>你道是谁。就是救你的张先生。<span class="科">旦</span>哦。原来是那生。</p>
        
        <p class="曲"><span class="牌">品令</span>我香消翠残。零落惜华年。凭伊沆瀣。一饮驻韶颜。<span class="夹白"><span class="科">小旦</span>既是这般说。便见他面谢一番。也不为过。<span class="科">旦</span></span>我闺门未出。见人犹赧。这云天厚德。芳心自感。<span class="夹白"><span class="科">生</span>小娘子。前日蒙小姐惠我佳篇。小生也要面谢。<span class="科">旦</span>冰夷。这怎么好。<span class="科">小旦</span>你闺房私感。常怀报效微忱。邂逅相逢。何惜謦欬一语。<span class="科">低介</span>他拦在面前。去又去不得。躲又躲不得。他已看见了。况广庭大厦。又非陌上桑间。快敛羞容。上前相见。<span class="科">旦</span>相逢狭路间。安能无一言。也罢。冰夷。冰夷。你对张先生说。他施回生之妙术。延已绝之余龄。德自难名。恩同再造。<span class="科">相见介</span></span>敛袂殷勤。深愧琼瑶报谢难。</p>
        
        <p class="白">请张先生略让一步。我好进去。<span class="科">生</span>小生尚有片言。欲告小姐。</p>
        
        <p class="曲"><span class="牌">豆叶黄</span>我淹留幸舍。踪迹似冯驩。<span class="夹白"><span class="科">旦</span>敢是老相公馆谷不周。<span class="科">生</span></span>料不为弹铗无鱼。料不为弹铗无鱼。只苦是文园消减。<span class="夹白">小姐岂不闻有狐之诗。</span>无裳谁念。绥绥可怜。我是个伤秋的宋玉。我是个伤秋的宋玉。怎禁得邻家捣月。秋砧暗传。</p>
        
        <p class="白"><span class="科">旦</span>冰夷。你对张先生说。秋风萧索。旅舍凄凉。我岂不知。只是劝他留意芸窗。飞扬天汉。自有相会之日。</p>
        
        <p class="曲"><span class="牌">玉交枝</span>不须嗟惋。荷深恩铭刻肺肝。<span class="夹白">张先生。岂不闻将仲子之诗乎。</span>亲言可畏嫌当远。守深闺敢自逾闲。你青云万里好高骞。红丝一缕休轻恋。<span class="科">背介</span>那真情都在不言。这幽怀何当腼觍。</p>
        
        <p class="白">冰夷。对张先生说。我偶尔闲行。蓦然相遇。实非江汉之游女。敢窥青琐之嘉宾。以礼自闲。愿无及乱。<span class="科">小旦低语旦介</span>小姐。</p>
        
        <p class="曲"><span class="牌">玉山颓</span>他芳情展转。铁心肠也须留恋。<span class="夹白">小姐。他方才说有狐之诗。你方才说将仲子之诗。我也说一篇诗。</span>看河洲睢鸟相求。更关关双栖堪羡。若耶溪畔。这邂逅夙缘非浅。<span class="夹白">今日一见之后。你两个呵。</span>藕断丝难断。两心坚。<span class="夹白"><span class="科">旦</span>冰夷。不可乱说。</span>怕好姻缘做恶姻缘。</p>
        
        <p class="曲"><span class="牌">川拨棹</span><span class="科">生</span>他含娇艳。掩齐纨。春满面。听言词有意相怜。听言词有意相怜。<span class="夹白">只是小生久留在此。早已告过老相公。目下暂欲辞归。</span>怕重来天台路远。<span class="科">旦背介</span>待徘徊欲尽欢。怯匆忙怎尽言。</p>
        
        <p class="白"><span class="科">内老旦叫介</span>冰夷。看小姐不要寒了。<span class="科">小旦</span>呀。老夫人问小姐。张先生快闪开些。<span class="科">旦</span></p>
        
        <p class="曲"><span class="牌">尾声</span>池亭顷刻摅芳怨。<span class="科">小旦</span>又被莺声偷唤。<span class="夹白"><span class="科">旦小旦先下旦作回顾介生</span>呀。小姐去了。</span>这如海侯门再会难。</p>
        
        <p class="落诗">寂寂花时闭院门。<br />美人相并立琼轩。<br />含情欲说心中事。<br />鹦鹉前头不敢言。</p>
        
        <h2 id=ch13 class="chapter"><span class="出题">第十三出　祸媒</span></h2>
        
        <p class="曲"><span class="牌">西地锦</span><span class="科">净带末上</span>爱女深闺嬿婉。一春多病缠绵。幸逢佳客精鸿术。一朝分袂依然。</p>
        
        <p class="白">自家子嗣无缘。箕裘零落。止有一女。尚未结婚。不料春来抱疾。几至不起。幸遇南康张秀才。投以龙膏。一服而愈。一向就留在府中。昨日说要辞我归去。倘此人行后。女孩儿旧疾复发。怎生是好。我且请他出来。再求数丸。以防不虞。有何不可。院子。去请张相公出来。<span class="科">末请介生上</span></p>
        
        <p class="曲"><span class="牌">前腔</span>江北江南秋色。有风有雨人还。故乡今夜思千里。明朝客路漫漫。</p>
        
        <p class="白"><span class="科">相见介生</span>小生久蒙幸舍相留。不胜首丘在念。雁书久绝。马首将东。暂赋归欤。尚图再叩。<span class="科">净</span>老夫奉聆高论。正挹叔度之玄穆。先生遽厌尘氛。忽动渊明之归兴。行色匆匆。离情款款。意欲再淹高驾。数月而行。望先生许之。<span class="科">生</span>多蒙相公厚意。小生敢不敬从。只是作客经年。久厌风尘迷目。离乡一载。何当桑梓萦心。急欲告归。不能奉命。</p>
        
        <p class="曲"><span class="牌">锁南枝</span>离乡井到日边。霜红染叶秋又残。<span class="夹白">今日呵。</span>鹏翮未能抟。骊驹路归远。<span class="夹白"><span class="科">净</span>一定要多留几时。<span class="科">生</span></span>蒙投辖愿执鞭。只是盼衡庐久萦念。</p>
        
        <p class="白"><span class="科">净</span>先生归志既决。老夫不敢强留。只是小女病体初安。老夫忧心未释。犹恐前恙再发。敢求龙膏数丸。留在此间。以备不虞。<span class="科">生</span>这个当得奉命。<span class="科">生出盒取药介净见盒作惊介</span>好金盒。好金盒。借过来一看。<span class="科">生奉盒介净接盒看介</span></p>
        
        <p class="曲"><span class="牌">前腔</span>精熌烁。温辟寒。虹霓气吐光烛天。<span class="夹白"><span class="科">背介</span>我想此无价之宝。朝廷赐我。我付与女孩儿收藏。为何得在此人手中。</span>难道有约在桑间。偷香寄宫苑。瓜田履。李下冠。<span class="夹白">我待穷究出来。必然出丑。我有计在此了。</span>就其间有机变。</p>
        
        <p class="白"><span class="科">净转对生介</span>先生此行。道出括州。前日酒席间相会的王刺史。正任彼处。老夫有书一封。劳先生便道寄他。书中就要他青目先生。<span class="科">生</span>小生四海孤踪。虽不劳宣武之荐拔。相公五云宝翰。必不效豫章之浮沉。请即挥毫。敢辞将命。<span class="科">净</span>既然如此。请到书房收拾行李。老夫修书完了。就来奉请。<span class="科">生</span>长当从此别。且复立斯须。<span class="科">暂下净</span>咦。可恼可恼。这煖金盒分明是与女孩儿做下丑事。那不肖之女将来赠与他的。今日我就发露其情。有何难处。只是播扬出去。玷辱家门。不当稳便。我只说写书到括州荐他。书中说他偷了御赐煖金盒。叫王缙置之死罪。岂不消了我这口腌臜臭气。哎。张无颇。张无颇。我怎生待你。你这畜生倒做出这般勾当。叫院子取笔砚来。<span class="科">末应取笔砚书上净作写介</span></p>
        
        <p class="曲"><span class="牌">前腔</span>轻浮子。恶少年。秾桃艳李私自攀。<span class="夹白">我想他一死。我女孩儿的丑行就掩过了。</span>搥碎这连环。免教莺声出花苑。帷簿丑。怎外宣。<span class="夹白">他只道我书中荐他。</span>谁知八行书是机陷。</p>
        
        <p class="白">叫院子。请那张秀才出来。<span class="科">末应请介生上</span>嘉会难再遇。行人难久留。<span class="科">净</span>先生。书已修完。你可收了。将金帛过来。<span class="科">末持银段上净</span>这些微物。聊充涂中之费。<span class="科">生</span>多谢相公。</p>
        
        <p class="曲"><span class="牌">前腔</span>归心急。行路难。徘徊路隅魂黯然。<span class="夹白"><span class="科">净</span>先生此别。不知何日再会。我欲将此金盒暂留我处。待先生日后来时奉还。不知尊意若何。<span class="科">生沉吟背介净听介生</span>这金盒故人所赠。</span>他有意赠琅玕。谁知被留恋。悲故履。难再还。<span class="夹白">盒已在他处。不得不留了。</span>也知献连城岂情愿。</p>
        
        <p class="白"><span class="科">转介</span>既承尊命。便当留在此间。小生就此告别了。<span class="科">净</span>先生。那王刺史的书。还有机密事在里面。千万就去走一遭。<span class="科">生</span>领命。就此奉别。久为名所误。今日始知还。<span class="科">先下净</span>可恼可恼。这畜生不怕不死在王缙手中。</p>
        
        <p class="落诗">正是恨小非君子。<br />果然无毒不丈夫。</p>
        
        <h2 id=ch14 class="chapter"><span class="出题">第十四出　藏春</span></h2>
        
        <p class="曲"><span class="牌">风入松幔</span><span class="科">老旦</span>幸逢女病乍回生。还怜娇怯难禁。<span class="科">旦</span>朝来强起临妆镜。才检罢惊疑不定。<span class="科">合</span>旧病未曾离体。新愁偏自萦心。</p>
        
        <p class="诵"><span class="牌">渔歌子</span><span class="科">老旦</span>雁响遥天玉漏清。翠帏金鸭炷香平。<span class="科">旦</span>鹦鹉卧。蟪蛄鸣。<span class="科">背介</span>簟凉枕冷不胜情。</p>
        
        <p class="白"><span class="科">老旦</span>孩儿。我看你身子未见全愈。如今张秀才又要归去。怎生是好。<span class="科">旦</span>还与爹爹说。再留他几时才好。<span class="科">老旦</span>你爹爹再三留他。苦苦要去。我已与你爹爹说。要他再留些龙膏在此。不知怎么。<span class="科">小旦上</span>落花有意随流水。流水无情恋落花。<span class="科">附旦耳介</span>再没处寻。怎么好。<span class="科">老旦</span>孩儿。你又为着甚么来。<span class="科">旦</span>就是前日朝廷赐的那煖金盒。孩儿放在妆奁里面。一向因病。不曾点检。今日再寻不见。<span class="科">老旦</span>一定混在那里。冰夷。你从容再与小姐寻便是。<span class="科">旦</span>早上直寻到这时候。遍处搜寻。并不见有。</p>
        
        <p class="曲"><span class="牌">风入松</span>龙精飞去杳冥冥。玉镜台前孤另。少原空抱遗簪恨。早难道金瓶坠井。遍寻觅似沧溟探针。心自忖怨难平。</p>
        
        <p class="曲"><span class="牌">前腔</span><span class="科">净怒上</span>春光漏泄出闺门。展转狐疑不定。<span class="夹白">怎做得</span>楚弓得失何劳问。<span class="夹白"><span class="科">见介</span>前日叫你收的煖金盒儿。拿来我看。<span class="科">旦不语介老旦</span>正为不见了这盒儿。在此烦恼。<span class="科">净怒介</span>嗄。这是朝廷赐的。你拿在那里去了。</span>你闺门何人得近。难道这金盒无胫自行。情可愤。气难平。</p>
        
        <p class="白"><span class="科">老旦</span>待他慢慢的寻出来。<span class="科">净出盒付老旦介</span>慢慢的寻甚么。这不是煖金盒儿。<span class="科">旦惊介</span>呀。爹爹。你那里得来。</p>
        
        <p class="曲"><span class="牌">前腔</span>缘何璧返滈池君。却讶去来无定。<span class="夹白"><span class="科">净</span>不要问我。你只问自家。<span class="科">旦悲介老旦</span>呀。相公。女孩儿久病新愈。今日为何这般着恼。可不惊吓了他。</span>将伊抵死相凌并。看弱质恹恹多病。论金盒值得几文。好笑你骤相嗔。</p>
        
        <p class="白"><span class="科">净</span>你倒笑我。外人还笑你哩。<span class="科">老旦</span>怎么笑得我着。<span class="科">净</span>你一个女儿不能管他。不笑你。倒笑我。<span class="科">老旦</span>这是怎么说。女孩儿有甚么事。要管着他。<span class="科">净</span>哦。你说不要管他。这煖金盒儿为何在张无颇身边拿出来。<span class="科">老旦顾旦惊介</span>孩儿。这盒儿怎么在他身边。<span class="科">旦</span>爹爹。你既见他拿出来。就问他那里来的才是。<span class="科">净</span>你还要巧言。我问他时。他说你与他的。可不羞杀了我这面皮。</p>
        
        <p class="曲"><span class="牌">前腔</span>根由说出愧难胜。只得忍羞含恨。<span class="夹白"><span class="科">旦哭介</span>母亲。</span>无端横事相凌迸。便百口是非不定。总一死无由自明。<span class="夹白"><span class="科">净</span>不怕你不死。<span class="科">旦悲介</span></span>当不得狠相嗔。<span class="科">老旦</span></p>
        
        <p class="白">呀。相公。你怎么忍得说出这等言语。他朝夕在我身边。那有些儿差池。<span class="科">净</span>呸。这金盒儿在我根前拿出来。还要与他赖。<span class="科">小旦</span>冰夷禀老爷知道。这金盒若是小姐赠与那张秀才的。他怎么敢在老爷面前拿将出来。天下岂有无对之物。或者另是一个。也未可知。老爷不要错埋怨了小姐。<span class="科">净</span>唗。这妮子也是一路的了。<span class="科">旦哭介</span>我少不得是一死。<span class="科">内</span>圣驾行幸洛阳。请老爷即往扈从。<span class="科">净</span>我从驾去。你快死快死。不及黄泉。无相见也。<span class="科">先下旦</span></p>
        
        <p class="曲"><span class="牌">榴花泣</span>风波顷刻。骨肉忍参辰。疑怎释。恨难任。妆钿檀粉泪空横。眼睁睁玉碎珠沈。<span class="夹白"><span class="科">小旦</span>小姐。你若死了。这事再不明白了。<span class="科">旦</span>我若不死。这事也不得明白。</span>冤深覆盆。怕泉扉自掩谁相信。<span class="夹白">哎。俺爹爹道这金盒。</span>似江皋珠珮相投。又谁知是弓蛇杯酒无凭。</p>
        
        <p class="白">母亲。爹爹道我偷将金盒。送与外人。玷辱闺门。不容再见。我想起来。虽生于世。也无颜见人。不如寻个自尽。免得爹爹终日气恼。哎。这荷池一泓清水。是我终身结果的所在了。<span class="科">投水介老旦小旦急扶介老旦</span>我儿。你为何这般性急。你爹爹既往洛阳。一时未归。待异日我自慢慢劝他。虎毒尚不食儿。孩儿切莫短见。<span class="科">旦</span>母亲。你孩儿既逢不解之怒。又蒙不洁之名。纵然不死。也难做人。不如死了罢。<span class="科">老旦哭介</span>孩儿。你怎么舍得我。<span class="科">小旦</span>老夫人在上。老爷之怒。未得便解。小姐之事。不可不明。不如寻一个幽僻所在。将小姐暂且寄居。待老爷回心。方请小姐相见。有何不可。<span class="科">老旦</span>这倒使得。只是没个幽僻所在。<span class="科">小旦</span>冰夷母亲。家在城南韦曲。甚是幽寂。况且他是孤身。莫若送去那里同住。冰夷又好常常往探。<span class="科">老旦</span>这个极好。你就去唤你母亲来。相伴小姐同去。<span class="科">旦</span>母亲。这却使不得。<span class="科">老旦</span>我那儿。你不要固执了。与其负屈而死。孰若从容讨个明白。若是心迹既明。你爹爹自然回心转意。<span class="科">小旦</span>老夫人见得极是。冰夷就去叫母亲来。岂令冤气积。未必去经年。<span class="科">下老旦</span></p>
        
        <p class="曲"><span class="牌">前腔</span>潜踪隐迹。韦曲暂藏莺。疑共信。假和真。水清石见两分明。<span class="夹白">孩儿。你也不要怪你爹爹。</span>这狐疑似听层冰。<span class="夹白">因此上</span>嗔怒顿生。怕不修帷簿把家声陨。<span class="夹白"><span class="科">看盒介</span>我想当初御赐金盒的时节呵。道是</span>宠元臣礼绝恩隆。到做怨东风割爱分情。</p>
        
        <p class="白"><span class="科">付旦金盒介</span>这金盒你依先收了。且待日后明白。<span class="科">丑扮赵母同小旦上</span>青蝇一相点。白璧遂成冤。<span class="科">见介老旦</span>妈妈。小姐的事。你女儿一定对你说明白了。如今我小姐朝夕全托在你身上</p>
        
        <p class="曲"><span class="牌">急板令</span>念牵衣娇痴可矜。长深闺风霜未经。仗尔看承。仗尔看承。<span class="夹白"><span class="科">对旦介</span>孩儿。你如今不比在娘身边了。</span>朝夕寒暄。好自支撑。形影凄凉。莫自呻吟。<span class="科">合</span>从此后两地关情。愁似织。泪如倾。</p>
        
        <p class="白"><span class="科">小旦</span>小姐。冰夷本该随去。又恐怕老爷知道。只是自今以后呵。<span class="科">悲介</span></p>
        
        <p class="曲"><span class="牌">前腔</span>思巾栉妆台镜尘。忆刺绣纱窗影沈。不奈伤心。不奈伤心。<span class="夹白"><span class="科">对丑介</span>母亲。你在小姐面前。</span>勉力追随。好侍晨昏。曲意周旋。免使沉吟。<span class="科">合前老旦</span></p>
        
        <p class="白">孩儿。你快改了衣妆。乘夜同赵妈妈出城去。<span class="科">旦哭介</span>孩儿怎忍得离了母亲。</p>
        
        <p class="曲"><span class="牌">一撮棹</span>离膝下。魂梦远。暗心惊。辞闺合。分恩爱。出门庭。<span class="夹白">母亲。</span>怜晚景。休为我痛伤神。临别肠欲断。教我步难行。回首处呜咽各沾巾。</p>
        
        <p class="曲"><span class="牌">尾声</span>临岐分手浑难定。浪卜刀头无准。<span class="夹白"><span class="科">旦丑先下老旦哭倒小旦扶起介</span>我那儿呵。</span>何日相看眼倍青。</p>
        
        <p class="白"><span class="科">老旦</span>冰夷。你可分付府中人老爷回来。只说小姐投水死了。<span class="科">小旦应介</span></p>
        
        <p class="落诗">仙娥终去月难留。<br />一别心知两地秋。<br />无复绮罗娇白日。<br />寂寥灯下不胜愁。</p>
        
        <h2 id=ch15 class="chapter"><span class="出题">第十五出　罗织</span></h2>
        
        <p class="曲"><span class="牌">挂真儿</span><span class="科">丑扮王缙外小生从上</span>羊质虎皮衣锦绣。假威权坐镇雄州。竖子相嘲。狂生巧诋。为权要包羞忍诟。</p>
        
        <p class="白">自家括州刺史王缙是也。前在元丞相府中。与张无颇那小子分韵赋诗。可耐他自恃才高。好生轻薄。这场怨恨。堆积在心。为他是丞相上宾。投鼠忌器。只得且忍耐了。哎。张无颇。你若撞着我。断不轻放过了你。叫左右。无事且把衙门掩上。如有星相求见。与乡里来打抽丰的。不可放进。<span class="科">外小生应介生上</span>不待金门诏。空持宝剑游。曾从投辖饮。还作置书邮。小生自从辞了元丞相。急欲回家。他又托致书括州王刺史。今日已到。只得暂停车辙。送彼函书。此间已是他衙门首。烦与我通报。说南康张相公要见。<span class="科">外小生</span>相公。老爷分付。一应星相打抽丰的。俱不许相见。<span class="科">生</span>我不是星相打抽丰的。你说当朝元丞相爷有书在此。<span class="科">外小生</span>这等进去通报老爷。自当跪迎。<span class="科">报介丑出迎做奉承生介丑</span>张兄。久违颜范。殊切钦驰。近日不知丞相好么。<span class="科">生</span>丞相多多致意。有书在此。<span class="科">丑</span>张兄这等高才。自来下顾。学生一定厚赠。何必要丞相的书来。既是有书。越发该加敬了。书在何处。借来一看。<span class="科">生出书丑接看转身作怒介</span>张无颇。我到说你是文墨中的人。原来到会做贼。那煖金盒是甚么东西。你就敢偷将出来。<span class="科">生惊背介</span>呀。王刺史好生慢客。这话是怎生说的。<span class="科">丑</span>张无颇。你不要推蠪妆哑。这是丞相书中言语。拿与他看。<span class="科">外小生拿书与生看介生</span>呀。使君差矣。这金盒是故人所赠。丞相一见。便要留在那里。我倒慨然与了他。他怎么反说我盗他的。<span class="科">丑</span>张无颇。这煖金盒是无价之宝。世上那有两个。朝廷赐与丞相。谁人不知道。到是你的。你明明盗了。被他看见。假意送他。终不然丞相到图赖你这金盒不成。叫左右。与我拿下去。<span class="科">生</span>唗。谁敢来拿。难道我做鼠窃狗偷的事么。<span class="科">丑</span>你不做。倒是我做。快拿下去。去了他衣服。<span class="科">外小生扯生下介生</span></p>
        
        <p class="曲"><span class="牌">八声甘州</span>清操素守。是不疑廉介。肯把金偷。<span class="夹白"><span class="科">丑</span>好高比。你做了贼。还要说这样大话。<span class="科">生</span></span>无瑕琼玖。蓦地里点污蝇垢。<span class="夹白"><span class="科">丑</span>自做自当。谁来点污你。<span class="科">生</span>我此来差了。</span>自伤剑气沉埋久。悔把隋珠暗里投。<span class="夹白"><span class="科">丑</span>哎。翻云覆雨。数黑论黄。都是这张嘴。今日到此。嘴也强不去了。<span class="科">生</span></span>休愁。看张仪舌在何愁。</p>
        
        <p class="白"><span class="科">丑</span>你还要说甚么舌在。正是你口舌伤人。所以有今日之祸。</p>
        
        <p class="曲"><span class="牌">前腔</span>轻浮。儿曹乳臭。<span class="夹白">那日在酒席上呵。</span>恃朱门贵客。笑傲公侯。<span class="夹白">你说我点金成铁。又说甚么美酒易倾尽。好诗难率酬。</span>微言诋诟。那些个自缄其口。<span class="夹白"><span class="科">生</span>原来你为此怀恨。今日思量报复。<span class="科">丑</span>张无颇。我也不计较你。只是你小小孩童。眇视先达。只道常在丞相府中高谭阔论。原来也有井落在吊桶里面的时节。今日做了贼。在我手里。决断</span>你摇唇鼓舌轻耆旧。<span class="夹白">今日呵。</span>败面蓬头类马牛。<span class="夹白"><span class="科">生</span>王使君。王使君。勿相轻薄。你道死灰不复然乎。<span class="科">丑</span></span>堪羞。溺韩灰怎脱羁囚。</p>
        
        <p class="白"><span class="科">生</span>王使君。你道我张生向日倚元公之势。轻薄你么。<span class="科">丑</span>却不道怎生。<span class="科">生</span></p>
        
        <p class="曲"><span class="牌">前腔</span>休休。我胸藏锦绣。论高才八斗。气肃三秋。冰山谁倚。肯如伊寻香逐臭。<span class="夹白"><span class="科">丑</span>倒骂我倚靠冰山。寻香逐臭。你死在目前。尚未知哩。<span class="科">生</span>王使君。天不可欺。你为何要把我奉承元相公。<span class="科">丑</span>张无颇。你晓得乌纱帽上是青天。天随着我做官的。难道倒随你这穷儒不成。<span class="科">生</span></span>困龙怎共鱼虾鬭。鸿鹄翻遭燕雀雠。<span class="夹白"><span class="科">丑</span>张无颇。我机关已造就了。不怕你才高不踏在我圈套里。<span class="科">生</span></span>奸谋。叹邹阳难免犴狴穷愁。</p>
        
        <p class="白"><span class="科">丑</span>你偷了御赐宝盒。是该死的人了。何况又惹了丞相。</p>
        
        <p class="曲"><span class="牌">前腔</span>堪尤。他熏天炙手。笑倾梁燕垒。沸鼎鱼游。王章轻构。那些个法从三宥。<span class="夹白"><span class="科">生</span>咳。是我不该久滞长安。遭此枉屈。<span class="科">丑</span>张无颇。你也晓得自作自受。快快招了罢。</span>樊笼穷鸟谁相救。烈焰飞蛾却自投。<span class="夹白"><span class="科">生</span>王使君。你既要诬我为盗。岂不知国家法律。有赃无证者。尚不妄坐。如今金盒在那里。你凭着纸上空言。就要轻入我罪。<span class="科">丑</span>这也不难。我且把你监禁在此。待我差人到丞相处。请了金盒。差了人来。那时节赃证明白。不怕你飞上天去。<span class="科">生</span></span>穷搜。谩把范睢拉胁追求。</p>
        
        <p class="白"><span class="科">丑</span>叫左右。把他收了监。我还要再审。<span class="科">外小生</span>张相公行路辛苦。且请去监里坐几时。<span class="科">生叹介</span>时来天地虽同力。势失英雄不自由。<span class="科">外小生押生先下丑叹介</span>盗金盒之事。明明是丞相害他。况且又无赃证。怎么问得他的罪。也罢。我只教禁子狱中安排死了。又消了我这口气。禁子何在。<span class="科">末扮禁子上应介丑</span>方才这犯人是丞相爷的雠人。你可在狱中快结果了他的性命。带挈老爷做个大大的官儿。我重重赏你。<span class="科">末</span>老爷。如何把人的性命来换官做。</p>
        
        <p class="落诗"><span class="科">丑</span>我只要趋权附势。<br />那里管杀人媚人。<br /><span class="科">末</span>那善恶到头有报。<br />远在儿孙近在身。</p>
        
        <h2 id=ch16 class="chapter"><span class="出题">第十六出　赐玦</span></h2>
        
        <p class="曲"><span class="牌">一江风</span><span class="科">净老旦小旦同上</span>闷无聊。风度窗纱悄。蛛网房栊杳。忆秦娥魂梦空劳。膝下无人到。香魂不可招。香魂不可招。遗珠恨怎消。怕慈乌反哺簷前闹。</p>
        
        <p class="白"><span class="科">净</span>夫人。我当初一时心性。你也该劝止我才是。如今女孩儿投水死了。膝下无依。怎生是好。<span class="科">老旦</span>相公。我当初怎么样劝你。你苦苦不听。早知今日思量。谁教你这样狠毒。<span class="科">小旦跪介</span>老爷不消苦得。<span class="科">老旦背摇手介净</span>怎么说。<span class="科">小旦</span>自古道死者不可复生。请自消遣则个。<span class="科">净</span>虽如此说。教我怎生消遣。我仔细思量起来。冰夷。你前日说得有理。若是小姐与他的。他怎么敢在我面前拿将出来。却不屈死了他。教我怎生不苦。<span class="科">净老旦小旦同悲介</span></p>
        
        <p class="曲"><span class="牌">前腔</span>泪痕交。彩凤辞巢蚤。兰玉临春夭。恨狂风摧折柔条。几度萦怀抱。晨昏苦郁陶。晨昏苦郁陶。音容转寂寥。<span class="科">内作鸦鸣介</span>怪寒鸦尽日迎人噪。</p>
        
        <p class="白"><span class="科">外扮官小生丑扮校尉上</span>惧法朝朝乐。欺公日日忧。奉圣旨拿元载。来到此间。不免径入。<span class="科">进介</span>圣旨下。<span class="科">净老旦小旦惊跪介外</span>传奉圣旨。元载黩货营私。欺君误国。着法司审实赐死。<span class="科">净</span>元载为相十六年。不曾有一毫负着朝廷。我晓得了。这是鱼朝恩的奸计了。他始拿守令。继拿监司。我都不能禁他。如今该轮到我宰相了。</p>
        
        <p class="曲"><span class="牌">四边静</span>漫漫请室无昏晓。弥天罪自造。盘水剑相承。一朝祸难料。<span class="科">合</span>天阍路遥。黄泉路杳。怨气惨愁城。沉冤结蒿草。</p>
        
        <p class="白"><span class="科">外</span>元载妻王氏。太后闻你贤淑。敕免汝死。着你掌管后宫彤管事务。意下如何。<span class="科">老旦</span>妾身二十年太原节度使女。十六年宰相妻。怎书得长信昭阳之事。罪当万死。怎敢偷生。</p>
        
        <p class="曲"><span class="牌">前腔</span>鸾封凤轴皇恩浩。宫闱事谁晓。彤管愧亲操。青锋甘自蹈。<span class="科">合前外</span></p>
        
        <p class="白">叫左右。先把元载并妻王氏押送万年县。听候审决。一面抄没家产。<span class="科">净老旦小旦哭介净</span></p>
        
        <p class="曲"><span class="牌">鹧鸪天</span>窃弄威权意气豪。谁知一旦似冰消。<span class="科">老旦小旦</span>华堂目断情难断。绣阁香销恨不销。<span class="夹白"><span class="科">小生押净老旦先下外</span>还有元载之女湘英在那里。<span class="科">小旦背介</span>呀。小姐也不免了。幸喜不在此间。妾身就认了。倘有患难。我自承当。<span class="科">转介</span>妾身就是湘英。<span class="科">外</span>奉圣旨发给汾阳王府中为奴。<span class="科">下丑押小旦介小旦</span></span>凝望处。白云高。侯门一入粉容憔。沉沉幽恨何时了。渺渺游魂甚处飘。<span class="科">共下</span></p>
        
        <h2 id=ch17 class="chapter"><span class="出题">第十七出　下狱</span></h2>
        
        <p class="白"><span class="科">净末上</span>静室闲逾邃。幽庭春未暄。寄语韩安国。何惊狱吏尊。自家括州的禁子便是。适才老爷发下一个犯人。叫做张无颇。说道盗了丞相府中的金盒。教今夜害了他。我想起来。这般无影的官司。多是冤枉。你要报自家冤雠。到教我造来生罪业。只是上命遣差。概不由己。我和你做了这样人。管不得甚么天理。只得做他不着。不免教他出来。有钱诈了他些。待到夜深时分。动手结果了他。有何不可。张无颇在那里。<span class="科">生囚扮悲上</span></p>
        
        <p class="曲"><span class="牌">金蕉叶</span>时悭运悭。恨无端囹圄屈陷。要潜形缩地又难。待插翅上天又远。</p>
        
        <p class="白"><span class="科">净末</span>张无颇。自古道靠山吃山。靠水吃水。我们在此。但是囚犯进监。都有个常例。你既到来。也该见赐我们些。怎么竟不说起。是何道理。<span class="科">生</span>小生千里客游。陡遭陷害。身边并无半文。望二位可怜。<span class="科">末净</span>张无颇这话也难说。我们衙门中人。只晓得要钱。便是亲爷亲娘来。也顾他不得。你这些斯文礼数。我们用他不着。若有银子。快快拿来。别有计较。若没有银子。且请在柙床上睡一睡。<span class="科">将生上柙床介</span></p>
        
        <p class="曲"><span class="牌">罗江怨</span><span class="科">生</span>悲风入夜寒。孤灯半残。幽蛩败叶客心酸。圜扉锁定怨漫漫也。三木关身。瞬息难舒展。巫咸莫问冤。寒灰怎复燃。叹何年能脱今朝难。<span class="科">净末</span></p>
        
        <p class="白">张无颇。自古道癞丝虾蟆想天鹅肉吃。一世也不能勾。你今日犯了不赦的罪。又撞了冤家。怎么还想出去。且安心在这里住几时。<span class="科">生</span></p>
        
        <p class="曲"><span class="牌">前腔</span>霜风夜转寒。荷衣渐单。愁声严柝愈心酸。圜扉深闭泪澘澘也。白日无光。况复当昏黯。江淹笔可传。邹阳才可攀。叹谁人来解今朝难。</p>
        
        <p class="白"><span class="科">净末</span>张无颇。你犯了大罪。尚不知死。还要说这样大话。早间老爷分付。教我害你性命。还思量人来解你的难。一发做梦了。明年今日。是你的周年。你要诉冤。对头是元丞相王刺史。与我无干。不知你尊意要怎么样死。作速见教。待我们好伏侍。<span class="科">生惊介</span></p>
        
        <p class="曲"><span class="牌">香柳娘</span>乍闻言胆寒。乍闻言胆寒。不胜惊战。胸中怨气应无限。<span class="夹白"><span class="科">末净</span>张无颇。也是你的数该如此。不要怨着我们。<span class="科">生叹介</span>我怎么怨着你们。</span>恨权臣肆奸。恨权臣肆奸。德厚反成冤。恩多变为怨。拚今宵命捐。拚今宵命捐。<span class="夹白">袁大娘。你把我那金盒呵。</span>谁道姻缘。翻为坑堑。</p>
        
        <p class="曲"><span class="牌">前腔</span><span class="科">老旦戎妆扮袁大娘上</span>暂乘风下天。暂乘风下天。霞衣霜点。须臾千里尘寰遍。叹鲰生负冤。叹鲰生负冤。桎梏已堪怜。危亡更应念。且从容斩关。且从容斩关。须续姻缘。忍沦坑堑。</p>
        
        <p class="白"><span class="科">打门进扶生起介</span>张先生。你受苦也。<span class="科">生</span>呀。你莫不是袁大娘么。<span class="科">老旦</span>正是。<span class="科">净末惊拦倒介生哭拜介</span></p>
        
        <p class="曲"><span class="牌">前腔</span>谢神明救援。谢神明救援。暂宽危难。天高地厚恩何限。望始终保全。望始终保全。虎穴莫留连。龙潭亟离远。愿回风早还。愿回风早还。速挈沈渊。上超霄汉。</p>
        
        <p class="曲"><span class="牌">前腔</span><span class="科">老旦</span>你不须絮烦。你不须絮烦。且休忧叹。好教脱却桁杨难。笑幽垣戒严。笑幽垣戒严。超海等如闲。挟山同转眼。<span class="科">净末拦介老旦</span>任伊家阻拦。任伊家阻拦。早出重关。已腾霄汉。</p>
        
        <p class="白"><span class="科">挟生下净末</span>好古怪。怎么一个妇人。好好的打将进来。便把张无颇轻轻的取了出去。他是个要紧人犯。怎么没得。快快报与老爷知道。作速追赶。<span class="科">叫介</span>有人劫了牢。快快请老爷出来。<span class="科">丑扮王缙慌上</span>怎么说。怎么说。<span class="科">净末</span>适才正要把那张无颇下手。忽然一个妇人。打将进来。竟把他扭开枷锁。抢了出去。我们一齐拦阻。他就飞出牢墙。上天去了。特来报与老爷知道。<span class="科">丑</span>有这等事。怎么一个妇人。就打得进来。又抢得出去。<span class="科">净末</span>小的们说谎。就生疔疮。人人都是见的。<span class="科">丑</span>怎么好。他是当朝丞相的对头。要我谋害他。若是没了。教我如何回报。快点起人马。四路擒拿。我也自带人马。亲自捉他转来。</p>
        
        <p class="落诗">一心忙似箭。<br />两脚走如飞。</p>
        
        <h2 id=ch18 class="chapter"><span class="出题">第十八出　脱难</span></h2>
        
        <p class="白"><span class="科">老旦挟生上</span>张先生。早与你飞出这括州城也。<span class="科">生</span>袁大娘。我与你虽离犴狴。未脱网罗。那王缙毒过虎狼。惟图吞噬。倘来追赶。怎生脱得这祸患。须索趱行者。<span class="科">老旦</span>是是。快趱行些。</p>
        
        <p class="曲"><span class="牌">北鬭鹌鹑</span>只俺这两袖天风。早离了括州城下。想着您牢狱深沉。险些儿遭刑来犯法。就便是对狱吏的条侯。下蚕室的司马。<span class="夹白"><span class="科">生</span>小生本待上苑看花。到去都门卖药。谁想撞了元相公。恶了王刺史。也是前世冤家也。<span class="科">老旦</span></span>你本待上苑看花。谁着你都门买卦。说着元字儿担惊。提着王字儿害怕。这的是今生罪业。是前世冤家。</p>
        
        <p class="白"><span class="科">生</span>我想元相公玉刺史好不利害。<span class="科">老旦</span></p>
        
        <p class="曲"><span class="牌">紫花儿序</span>你道他两个覆地翻天。射影吹沙。舞爪张牙。那恢恢天网。终久还他带锁披枷。只为你谪尘世命运驳杂。因此上受着眼前折罚。少不得为雨为云。怎生的只这般儿地角天涯。</p>
        
        <p class="白"><span class="科">暂下丑带外末杂众赶上</span>只为一个酸俫。赶得两脚苏麻。撞着五瘟使者。去捉八臂那叱。赶了一夜。并没一些影儿。<span class="科">外末</span>老爷。你看见不见。<span class="科">丑</span>着你众人赶。到问我见不见。<span class="科">外末</span>老爷不见。我们也不见。<span class="科">丑</span>胡说。快去赶。<span class="科">外末</span>老爷。冤家只可解。不可结。他与你甚么杀父母冤雠。你抵死要赶着他。<span class="科">丑</span>你不知道。杀了我父母到不打紧。他是丞相爷要紧人犯。丞相爷就是我的父母。<span class="科">外末</span>这里路境又杂。那里去赶。<span class="科">丑</span>沿途去问。<span class="科">外末问介</span>这一路人民。曾见一个奇妆女子。带着个囚首男子么。<span class="科">内应</span>过去得不多时。<span class="科">外末</span>既有下落。我们只得赶上去。饶他走到焰摩天。脚下腾云须赶上。<span class="科">虚下老旦生上老旦</span></p>
        
        <p class="曲"><span class="牌">金蕉叶</span>恰过了白茫茫断岸平沙。云淡淡斜笼月华。一阵晓风儿相送咱。俺这里那怕他千军万马。</p>
        
        <p class="白"><span class="科">生</span>小生陷在狱中。若非大娘拿云妙手。怎脱得这一场大祸也。<span class="科">老旦</span></p>
        
        <p class="曲"><span class="牌">调笑令</span>你道这横祸受波查。这椿事不𩴌<a epub:type="noteref" href="#char01"><sup>注</sup></a>不魀有天来大。他不公不法不详察。到头来也见根芽。若不是神仙来救拔。兀的不断送了人年华。</p><aside epub:type="footnote" id="char01"><p>「⿺鬼监」</p></aside>
        
        <p class="白"><span class="科">生</span>袁大娘。此难虽脱。只是四海无家。半生作客。怎得个出头日子。<span class="科">老旦</span></p>
        
        <p class="曲"><span class="牌">小桃红</span>休道是龙潜浅水困鱼虾。有一日向沧溟化。得志也玉鞭随骄马。先看了上林花。须信道洛阳才子多声价。从此去云程万里。吐出来文光千丈。醉春城花月夜煞堪夸。</p>
        
        <p class="白"><span class="科">暂下丑同外末杂众赶上</span>好古怪。那妇人带了张无颇在面前。紧赶紧走。慢赶慢走。不赶不走。赶得人困马乏。你这伙人全不上紧。只教老爷自赶不成。<span class="科">外末</span>老爷。非敢后也。马不进也。<span class="科">丑</span>这样时节。还要通文。<span class="科">外末</span>老爷。赶不着了。转去罢。<span class="科">丑</span>你们不知道。他是丞相爷对头。拿转去摆布死了。我却升个大大的官儿。<span class="科">外末</span>若拿得张无颇转去。老爷便升官。既是这等。括州土地。决然着力。一定拿着他。<span class="科">丑</span>怎么土地肯着力。<span class="科">外末</span>他巴不得老爷升了去。留些地皮还他。<span class="科">丑</span>胡说。只在前面了。快赶快赶。<span class="科">虚下老旦生上内作鸣锣鼓介生</span>袁大娘。你看后面旌旗盖地。锣鼓震天。好怕人也。<span class="科">老旦</span></p>
        
        <p class="曲"><span class="牌">秃厮儿</span>早只是前队儿摆着鎗义。耳边厢只听得喊杀諠哗。<span class="夹白"><span class="科">生</span>袁大娘。追赶渐渐近了。怎么是好。<span class="科">老旦</span>不妨不妨。</span>赶得来水远山长气力乏。一时间只教他就眼睛花胡抓。</p>
        
        <p class="白">他若来时。只将几句话儿发付他去。<span class="科">丑带外末杂众赶上介</span>好了。被俺追着了。<span class="科">老旦同生作立半空介外末</span>怎么赶着了就飞在云端里去。<span class="科">丑</span>快拿他下来。<span class="科">外末</span>他在半空中。小的们怎么拿得他着。老爷的手长。还自老爷自去拿。<span class="科">丑</span>唗。胡说。这等放箭。<span class="科">众作射箭老旦接箭介</span></p>
        
        <p class="曲"><span class="牌">鬼三台</span>休得把乌号架。休得把青茎射。<span class="夹白"><span class="科">众</span>老爷。射不着。<span class="科">丑</span>快拿刀去砍。拿鎗去搠。<span class="科">众作鎗搠刀砍不着介老旦</span></span>那怕你丈八蛇矛。凌霜宝锷。<span class="夹白"><span class="科">丑</span>摆阵势围了。鎗刀布住。不怕你上了天。<span class="科">众作围介老旦</span></span>纵旗旛密似麻。更剑戟乱交加。多劳你护送到仙家。俺待蹂践你这些儿曹。一霎时抽筋来拔发。</p>
        
        <p class="白"><span class="科">外末</span>老爷。这是个活神仙。再摆布他不得。老爷到不如自去拜求。要他放转张无颇。他或者肯也不见得。<span class="科">丑</span>有理。<span class="科">跪拜介</span>仙姑。张无颇是元丞相的雠人。仙姑不要说小官面皮。只看丞相大面皮。放还了张无颇罢。<span class="科">老旦</span></p>
        
        <p class="曲"><span class="牌">天净沙</span>堪笑您井底虾蟆。只好去听候随衙。且向那势利场中弄滑。把英雄来叱咤。到头来燃脐有样黄犬堪嗟。</p>
        
        <p class="白"><span class="科">丑</span>我不知道这许多。只要还我张无颇。<span class="科">老旦</span>你不知道。他是天上星宿。偶然有难。今日灾殃已过。发达有时。你何苦与他做对。回去了罢。</p>
        
        <p class="曲"><span class="牌">麻郎儿</span>他是栋梁材暂时禁架。须教发达。把你恶肚肠好生按纳。造横业有神明鉴察。</p>
        
        <p class="白"><span class="科">丑</span>我怕丞相怪。回去不得。<span class="科">老旦</span></p>
        
        <p class="曲"><span class="牌">么篇</span>尽他万千挜𢺞<a epub:type="noteref" href="#char02"><sup>注</sup></a>。乱国家使些奸诈。少不得荡产倾家。能几日妆孤做大。</p><aside epub:type="footnote" id="char02"><p>「⿰扌霸」</p></aside>
        
        <p class="白"><span class="科">丑</span>你这些话也没凭准。只要张无颇。<span class="科">老旦</span></p>
        
        <p class="曲"><span class="牌">络丝娘</span>你只会俺跟前喳喳来嗑牙。枉教你拥专城管军民坐衙。眼睁睁临头祸将发。<span class="夹白">叫众天将。把王缙打下去。</span>只教你天倾地塌。</p>
        
        <p class="白"><span class="科">净小生旦小旦扮天将上打丑众介丑</span>不好了。神兵来了。将军不下马。各自奔前程。<span class="科">众天将赶丑众同下老旦</span>张先生。你灾星已过。吉曜将临。如今王缙既去。元载又死。春榜动。选场开。你可到长安赴试也。</p>
        
        <p class="曲"><span class="牌">尾声</span>稳情取风云际会把龙头跨。登紫阁题名雁塔。从今后新风月紧趁逐。旧相思都毕罢。</p>
        
        <p class="白"><span class="科">老旦先下生</span>呀。袁大娘去了。他道元载已死。好事将到。想他必无谬语。我且转去长安。求取功名去来。<span class="科">下</span></p>
        
        <h2 id=ch19 class="chapter"><span class="出题">第十九出　棘试</span></h2>
        
        <p class="曲"><span class="牌">双劝酒</span><span class="科">丑扮试官末旦扮从随上</span>昏花眼睛。糊涂方寸。不公不明。钱财性命。由他皓首有穷经。是孤寒总不关情。</p>
        
        <p class="白">快把选场大开。英才任他进来。文章不论好歹。去取全凭货财。若问试官肚里。昏天黑地乱猜。下官奉命典试。今日试期。左右的。快把应试举子点将进来。<span class="科">末旦应介生净上</span></p>
        
        <p class="曲"><span class="牌">海棠春</span>朝廷辟四门。济济人文盛。</p>
        
        <p class="白"><span class="科">进见介丑</span>诸君美才。一定都是高中的。但三年难得遇。作文须要用心。起来听题。<span class="科">生净应介丑</span>叫左右把应试举子分为天地二号。<span class="科">末旦应介丑</span>先叫天字号举子领题。<span class="科">生对丑立介丑</span>梅占百花魁。就把梅为题便了。<span class="科">生</span></p>
        
        <p class="曲"><span class="牌">驻云飞</span>嫩蕊清英。几树凌寒庾岭横。倚槛芳魂冷。傲雪疎枝劲。<span class="夹白">嗏。</span>桃李莫相轻。繁苞葱蒨。物序惊时。漏泄春前信。好待和羹佐圣明。</p>
        
        <p class="白"><span class="科">丑</span>绝妙绝妙。好个宰相的气象。左右。先放他出去。<span class="科">生揖出介末旦</span>地字号领题。<span class="科">净对丑诨介丑</span>也把梅为题。<span class="科">净</span>我是有关节的。饶我做文章也罢。<span class="科">丑</span>若是白卷子。叫我也难中你。便文理不通些。也要做来。<span class="科">净</span>个这何难。</p>
        
        <p class="曲"><span class="牌">前腔</span>月老冰人。男女成亲说事因。<span class="夹白"><span class="科">丑</span>这个是媒妁之媒了。不是不是。<span class="科">净</span>如今晓得了。</span>炭火功相并。<span class="夹白"><span class="科">丑</span>这是烧的煤了。<span class="科">净</span></span>锅底烟薰尽。<span class="夹白"><span class="科">丑</span>这是烟煤了。一发不是。我的题目是梅花之梅。<span class="科">净</span>呸。说得明白。做得明白。既是梅花之梅。如今断不差了。嗏。</span>万象渐回春。神童诗证。画影图形。狗脚看相近。<span class="夹白">若论滋味呵。</span>溅齿如同醋里生。</p>
        
        <p class="白"><span class="科">丑</span>这文章实是去不得。叫我如何处置。<span class="科">净</span>我是这等文理不通的。若是会做文章。如何来买你。<span class="科">丑</span>也罢也罢。我如今把你的改一改。将就中了你便是。<span class="科">净</span>快改快改。我要出去。<span class="科">丑</span>不要着忙。听我道来。</p>
        
        <p class="曲"><span class="牌">前腔</span>折取遗人。春到江南赠有因。<span class="夹白">这两句就做着了题目。不像你胡诌乱诌。况与你的韵脚相同。难道不好。<span class="科">净</span>妙。<span class="科">丑</span>妙。且看下句如何。</span>香气谁能并。幽韵应无尽。<span class="夹白">嗏。</span>万象渐回春。有诗为证。<span class="夹白">这两句便用了你的。也留些本色。<span class="科">净</span>原来你也动我的不得。<span class="科">丑</span></span>画影图形。桃李颜相近。<span class="夹白">若到清明时节呵。</span>梅子青青如豆生。</p>
        
        <p class="白"><span class="科">净</span>这程文也不见佳。<span class="科">丑</span>这是试官自做的。难道倒不好哩。你那里知道。</p>
        
        <p class="落诗">不要文章中天下。<br />只要文章中试官。</p>
        
        <h2 id=ch20 class="chapter"><span class="出题">第二十出　访旧</span></h2>
        
        <p class="曲"><span class="牌">高阳台</span><span class="科">外扮郭子仪小旦旦扮从随上</span>露湿犀旗。霜凌龙剑。专征屡假黄钺记室需才。当年曾聘英杰。如今鹏翮飞天路。羡芳名早奏金阙。漫乘机掇月移云。赤绳堪结。</p>
        
        <p class="白">闲看人间得意人。贾生才调更无伦。好风傥借低枝便。莫遣青丝扫落尘。我郭子仪。昔年曾聘张无颇为记室。只因春试届期。不来应聘。可喜他得中进士。昨日曲江题名。惟他年少。多因未曾婚配。我想元载之女湘英。一向没入我府中。既以同僚之谊。育为己女。必须为他觅一快婿。倘配得此人。岂不称快。今日必来参谒。待我细问他一番。再作区处。叫左右。诸进士来见。说省中已承公谒。不敢再劳。只请南康张进士进来。我有话讲。<span class="科">旦小旦应介生冠带老旦小生扮从随上</span></p>
        
        <p class="曲"><span class="牌">三台令</span>淑女没入侯门。萧郎堪悲路人。知己有平津。且向他试探缘因。</p>
        
        <p class="白">下官就试棘闱。叨中进士。不意元相公全家抄没。小姐给发郭令公府中为奴。我想令公昔年曾聘我为记室。虽未应聘。也是旧时知己。今日特来到他府中参谒。探听小姐消息。有何不可。左右通报。<span class="科">旦小旦报介外出迎生进见介</span></p>
        
        <p class="诵"><span class="牌">减字木兰花</span><span class="科">生</span>扫清海宇。伯仲之间见伊吕。<span class="科">外</span>买骏金台。托乘还征邺下才。　　<span class="科">生</span>功高绝代。天子预开麟阁待。<span class="科">外</span>罗得好英。好取从容致太平。</p>
        
        <p class="白"><span class="科">生</span>下官昔缘春试。有方宠招。非效阮瑀之固辞。实负孙阳之清盼。久蒙涵庇。实切恐惶。<span class="科">外</span>先生当世名流。青年妙选。昔在莲幕。未慰御李之怀。今睹龙光。深藉识荆之愿。<span class="科">生</span>令公。你勋业格天。威名盖世。下官江右鲰生。久钦山斗。</p>
        
        <p class="曲"><span class="牌">高阳台</span>威震华夷。心悬日月。千年间气豪杰。再造唐家。赤手独扶天阙。卓越。丹心耿耿忠帝室。看鲸鲵连番频掣。是当年非熊发梦。济川舟楫。</p>
        
        <p class="曲"><span class="牌">前腔</span><span class="科">外</span>休说。你玉干惊华。琼基叠秀。五采来自丹穴。邺下高才。郢中旧歌白雪。屑越。虚惭鼎铉原非据。这邦家待君调燮。应自有浴日功名。格天勋业。</p>
        
        <p class="白">先生客寓京华。曾差人去请宝眷么。<span class="科">生</span>下官箕裘凋落。家室荒凉。种玉无缘。射屏未选。</p>
        
        <p class="曲"><span class="牌">前腔</span>悲切。拾艾幽人。纬萧末品。秦楼凤箫声绝。湖海飘零。冷落谢庭风月。<span class="科">外</span>休热。宫花帝城千万树。有仙葩任君攀折。<span class="夹白"><span class="科">背介</span>他既未娶。就可将湘英许他了。</span>这姻缘鸾凰辐辏。须知天设。</p>
        
        <p class="白"><span class="科">转介</span>先生。向年元载赐玦之时。其女湘英。没入我家。我以同僚之谊。育为己女。久欲为彼求一佳婿。先生既未有婚。愿将此女。以奉箕帚。若得丝萝附乔木。不但良缘。也是义举。先生意下若何。<span class="科">生</span>齐大非偶。恐不敢攀。<span class="科">外</span>说那里话。此女呵。</p>
        
        <p class="曲"><span class="牌">前腔</span>堪说道蕴幽闲。班姬俊雅。况相国门楣枝叶。只因传烛深宫。轻烟散入侯宅。<span class="夹白"><span class="科">生背介</span>我与那小姐。园中曾有婚姻之约。一向隔绝。只道永作参商。谁想复有缘会。</span>心热。丰城剑去无处觅。喜延津终合神物。<span class="科">转介</span>这姻缘连枝再发。藕丝不绝。</p>
        
        <p class="白">伏承大人盛意。敢不从命。<span class="科">外</span>既蒙俯俞。下官即当选择吉日。奉迎过舍成亲便了。</p>
        
        <p class="曲"><span class="牌">尾声</span>花迎喜气皆欢悦。桃李鲜鲜待君折。<span class="科">生</span>有日把一段离愁灯下说。</p>
        
        <p class="白"><span class="科">生</span>就此告别。</p>
        
        <p class="落诗">天上碧桃和露种。<br />日边红杏倚云栽。<br />纵令奔月成仙去。<br />且作行云入梦来。</p>
        
        <h2 id=ch21 class="chapter"><span class="出题">第二十一出　邪萌</span></h2>
        
        <p class="曲"><span class="牌">霜天晓角</span><span class="科">净扮郭暧小生杂扮从随上</span>丈人皇帝。到也随吾意。叵耐丑驴公主。更兼忤逆爹爹。</p>
        
        <p class="白">我本是个世禄侈富。那晓甚么天地玄黄。日间只会具膳餐饭。夜间但知篮笋象床。撞着公主驴骡犊特。常要倚那鸟官人皇。并不顾甚上和下睦。也不管甚四大五常。有时挦了盖此身发。有时剥了乃服衣裳。我家也有府罗将相。怎么便肯臣服戎羌。我也不管劳谦谨敕。那管甚么顾答审详。他去告诉龙师火帝。惊得我好宇宙洪荒。又撞了那资父事君。捉得我似捕获叛亡。更不说起恭惟鞠养。又说甚么岂敢毁伤。定要教我知过必改。教我好不悚惧恐惶。如今只得何遵约法。几曾像个男效才良。终朝只是曰严与敬。好一似个率宾归王。那里寻个毛施淑姿。与他暂做侍巾帷房。别寻一处索居闲处。悄地里去银烛炜煌。倘若得个昼眠夕寐。也是一时悦豫且康。<span class="科">小生</span>不恇驸马爷。有这一肚千字文的学问。<span class="科">净</span>我晓得千字文。还是亏我的了。<span class="科">小生</span>足见驸马爷有才学。<span class="科">净</span>闲话休讲。这几日只因公主恼我。只好跪在筵前。听候指挥。并不敢走动一步。好生气闷。今日公主入宫去了。讨得片时自在。欲趁此时。寻个乐地。去耍一耍。不拘乐户良家。但有新出标致的妇人。报几个来。<span class="科">小生</span>近因兵火之后。那得有标致的妇人来。就是那些勾栏中娼妓。那是驸马爷看见的。那有中得驸马爷意的。昨日偶然在城南。见一村落中有个女子。甚是标致。<span class="科">净</span>怎见得。<span class="科">小生</span>但见他秾纤得中。修短合度。皛皛的齿如含贝。荧荧的肤似凝脂。美目娟娟。涵着一泓秋水。芳颜皎皎。带着几度春风。清清翠羽。低眉淡湾新月。绾绾青丝。垂鬓巧挽重云。楚腰束素。轻轻盈盈。不数那小蛮杨柳。檀口施朱。鲜鲜的的。赛过那樊素樱桃。从容罢绣倚栏干。翠袖中露出纤纤玉笋。徘徊顾影摇环佩。湘裙下移来步步金莲。清标不染。秀色可餐。翩翩西子毛嫱。当年堪拟。丰若有余。柔若无骨。啧啧太真飞燕。旷世兼长。丹唇启处。那娇滴滴的珠喉。却似日暖巧传鹦鹉。锦带飘来。那郁氲氲的香气。犹如风清满爇麝兰。延伫一回。脉脉的无限幽思。真个是怀情入夜月。留连再顾。依依的许多欢意。果然是含笑出朝云。千般姿态横生。妖妖娆娆。若还若往。若危若安。尽道嫦娥降临月殿。四面神光溢出。熌熌烁烁。乍离乍合。乍阴乍阳。共疑织女谪下星桥。或忘犁。或忘锄。神魂荡荡。可知迷君倾国。或忘餐。或忘驾。志意摇摇。更诧落雁沉鱼。虚飘飘暮雨朝云。笑宋玉枉赋巫山神女。空渺渺春松秋菊。叹陈王浪传洛浦仙姝。况且他亭亭的咏摽梅正当及时。更兼那寂寂的叹瓠瓜尚然无匹。驸马爷。你枉有明珠三斛价。空传金谷十分春。</p>
        
        <p class="曲"><span class="牌">一盆花</span>那女子十分标致。看将来真个绝世丰姿。恍似神仙下瑶池。丹青图画应难比。人也要迷。佛也要迷。空笑你使君有妇。怎如得秦氏罗敷。</p>
        
        <p class="曲"><span class="牌">前腔</span><span class="科">净</span>听说罢佳人可意。霎时间教我意荡魂迷。作速抢来莫迟迟。朱楼绮室同欢会。脸儿慢依。体儿慢偎。看我这风流范蠡。也须得越国西施。</p>
        
        <p class="落诗">一心只要那娇娥。<br />管取拿来做老婆。<br />计就月中擒玉兔。<br />谋成日里捉金乌。</p>
        
        <h2 id=ch22 class="chapter"><span class="出题">第二十二出　错媾</span></h2>
        
        <p class="曲"><span class="牌">行香子前</span><span class="科">外带末杂上</span>才子芳年。淑女韶颜。喜风流共结天缘。</p>
        
        <p class="白">今日把湘英招赘张进士。吉时已至。院子。分付掌礼。快请新人。<span class="科">末应唤介丑扮掌礼照常念介生小旦冠带上</span></p>
        
        <p class="曲"><span class="牌">行香子后</span>彩云低卷。绛蜡催燃。看凤临轩。花明夜。鹊喧簷。<span class="科">丑生小旦拜送酒照常介生</span></p>
        
        <p class="曲"><span class="牌">惜奴娇</span>丝幕红牵。对梅梁暧日。蛩毡坐暖。香风满。连理枝头花遍。堪羡。填就银河。吹彻琼箫。欢情缱绻。<span class="科">背介</span>偷看。分明旧识青鸾。却做双栖新燕。</p>
        
        <p class="曲"><span class="牌">前腔</span><span class="科">小旦</span>天然。会合良缘。看夭桃未吐。梅英先占。瑶台畔。缥缈巫山云满。如愿。倚玉蒹葭。附木丝萝。香奁增艳。<span class="科">背介</span>还念。朱陈席上文鸳。王谢堂前旧燕。</p>
        
        <p class="曲"><span class="牌">鬭宝蝉</span><span class="科">外</span>翩翩。秦晋交欢。喜兰闺芳质。玉堂名彦。看瑟调琴弄。画眉举案。欣羡。仙郎步广寒。姮娥爱少年。堪怜。妒杀独宿鸳鸯。胜似于飞春燕。</p>
        
        <p class="曲"><span class="牌">前腔</span><span class="科">末众</span>僊僊。阆苑三千。正绛台云细。绣帘风软。羡僊媛跨凤。天孙捧雁。忻忭。金屏瑞霭联。洞房明月悬。喜连绵。永结百岁姻盟。莫负今宵欢燕。</p>
        
        <p class="曲"><span class="牌">锦衣香</span><span class="科">共</span>映画堂红妆蒨。霭琼筵金炉暖。杂佩含风。丛花隔扇。锦茵绣榻结新欢。雀屏中选。凤卜和占。问看花上苑。又何似蟾宫月殿。乐事生平占。天从人愿。芙蓉并蔕。兔丝不断。</p>
        
        <p class="曲"><span class="牌">浆水令</span>护蓝桥五云低院。耿银河三星在天。煇煌高烛灿金莲。铜壶合箭。玉漏穿帘。前生愿。今夜满。山盟海誓期无限。从今后。从今后天长地远。还愿取。还愿取种玉蓝田。</p>
        
        <p class="曲"><span class="牌">尾声</span>有缘千里能相见。这其间夙因不浅。看锦帐流香度百年。</p>
        
        <p class="落诗">阊阖疎云漏绛津。<br />桥头此夜鹊飞频。<br />桂扳明月曾观国。<br />锦里逢迎有主人。</p>
        
        <p class="白"><span class="科">外众先下生</span>小娘子。我想昔日池亭邂逅。曾传上苑春光。今朝朱邸姻盟。实慰长安客思。何意却逢冰室。不见湘君。云散楚峰。望故人之何处。丝牵绣幕。岂奇遇之无因。既道是小姐没入府中。何缘漂流天末。卿家同时被难。当时踪迹。必知其详。愿速告我。勿重生疑。</p>
        
        <p class="曲"><span class="牌">啄木儿</span>追良晤邂逅间。顷刻红尘悲隔断。喜今宵契合鸾俦。又谁知枉续鶤弦。纵玉清堪作衙城伴。还怜织女孤银汉。怕做了彩凤辞巢逐野鸳。</p>
        
        <p class="白"><span class="科">小旦</span>自从别后呵。</p>
        
        <p class="曲"><span class="牌">前腔</span>风波起瞬息间。楚岫空悲环珮远。笑寒鸦早自双飞。苦文鸾尚尔孤骞。小星幸赋缘非浅。翻教桃李花埋艳。我怎忍独向罗帷伴彩鸳。</p>
        
        <p class="白">我且问你。当初那盛药的金盒儿。是那里得来的。<span class="科">生</span>正是。我以金盒之故。几乎死于狱中。你怎么也问起这金盒。<span class="科">小旦</span>呀。这金盒是朝廷赐与老相公的。一向付与小姐收藏。偶然失去。不知何故。却在相公身边。我老相公一见生疑。道小姐与你私通。暗中相赠。把小姐抵死埋怨。欲置死地。因此老夫人不得已。暂把小姐寄在我母亲家中。不久老相公老夫人被法。我就替小姐没入府中。今日得附乔木。实出偶然。只是这盒儿毕竟是那里来的。<span class="科">生</span>是我向女仙袁大娘买卜。他送与我。你老相公一见。便使机心。送到括州。叫王缙害我。谁想小姐流落。也为此盒。不知何日得重逢也。<span class="科">小旦</span></p>
        
        <p class="曲"><span class="牌">三段子</span>萧墙祸延。把婵娟偷离广寒。村居待年。叹明珠尘埋可怜。云英咫尺蓝桥伴。书传橘浦应非远。管取你指日双栖交颈鸳。</p>
        
        <p class="曲"><span class="牌">归朝欢</span><span class="科">生</span>堪悲处。堪悲处缘乖分悭。从别后情抛意闪。谁能料。谁能料姻缘偶然。谢家庄又早见桃花再艳。应知王母离蓬苑。先教萼绿通欢缱。今夜里暂把流苏护锦鸳。</p>
        
        <p class="落诗">碧落香销兰露秋。<br />星河无梦夜悠悠。<br />灵妃不降三清驾。<br />仙鹤空成万古愁。</p>
        
        <h2 id=ch23 class="chapter"><span class="出题">第二十三出　砥节</span></h2>
        
        <p class="曲"><span class="牌">山坡羊</span><span class="科">旦同丑赵母上</span>气萧萧柴门风骤。冷飕飕孤帷寒透。闷沉沉妆台懒亲。病恹恹人比梅花瘦。心暗愁。把恩情付水流。更双亲咫尺。咫尺分离久。怎撇兰闺。独居蓬牖。堪忧。湿尽罗襟泪不休。堪羞。拨尽银筝怨未休。</p>
        
        <p class="白"><span class="科">丑</span>小姐。如今光景虽是凄凉。你我晨昏无事。尚足消遣。还要省愁烦才是。<span class="科">旦</span>妈妈。你还不知我心事哩。我一生心迹未白。双亲膝下久离。只为这金盒。把我再生恩人不知如何断送。向来你女儿过一二日还要看我一看。如今连你女儿也不来了。怎教我不添烦恼。<span class="科">丑</span>小姐。你一向不提起。我也不敢说。如今料瞒你不过了。我说与你知道。你不要苦。<span class="科">旦惊介</span>有甚话说。<span class="科">丑</span>小姐到此不久。老相公老夫人俱被朝廷赐死。全家抄没入官了。<span class="科">旦</span>有这等事。岂不痛杀我也。<span class="科">倒介丑扶起介旦</span></p>
        
        <p class="曲"><span class="牌">前腔</span>痛惊风大椿忽掊。恨临霜灵萱摧朽。叹南枝鹪鹩借栖。问扶摇鹏翮抟风否。泪雨流。荣华一梦休。愁肠种种。种种难消受。我是玉树琼枝。到做风中飞柳。堪忧。欲效慈乌不到头。堪羞。欲学鸳鸯不并头。<span class="科">净带小生杂众上</span></p>
        
        <p class="曲"><span class="牌">字字双</span>终朝快乐恣遨游。<span class="科">众</span>福厚。<span class="科">净</span>房中少个俏风流。<span class="科">众</span>将就。<span class="科">净</span>今朝忽起不良谋。<span class="夹白"><span class="科">众</span>不如</span>守旧。公主知道吃拳头。<span class="科">净</span>惯受。</p>
        
        <p class="白"><span class="科">众</span>禀驸马爷。已到他门首了。<span class="科">净</span>叫人把住他后门。我不免径闯入去。<span class="科">撞入旦做避众拦住旦低头背介丑</span>呀。相公何来。<span class="科">众</span>这是郭驸马爷。<span class="科">净偷看旦介众</span>驸马爷。何如。<span class="科">净</span>说不差。妙妙。小娘子。你在此这般冷落。怎么过得日子。不如随了我的好。我那里呵。</p>
        
        <p class="曲"><span class="牌">忆多娇</span>花满楼。月满楼。宝贝珍珠成土丘。只少个娉婷做一头。慕你娇柔。慕你娇柔。<span class="科">揖介</span>特地亲来拜求。</p>
        
        <p class="白"><span class="科">旦悲低向丑介</span>这场冤债怎么了。</p>
        
        <p class="曲"><span class="牌">鬭黑麻</span>叹屋漏连朝雨偏不休。叹水逆行船风偏打头。<span class="科">净诨介旦</span>人无礼类马牛。莫道文鸳肯配秃鹙。<span class="夹白"><span class="科">净</span>呀。怎么就骂我。<span class="科">众</span>驸马爷。打情骂趣。他肯骂你。是有口风了。<span class="科">净</span>有理有理。院子。我前日见搬琴甚么记的戏文。那故事你可记得么。<span class="科">众</span>是琴心记。卓文君的故事。<span class="科">净</span>小娘子。你可晓得么。<span class="科">旦</span></span>文君可羞。漫说桃花逐水流。怎抱琵琶。怎抱琵琶又过别舟。</p>
        
        <p class="白"><span class="科">净</span>小娘子不要舟。自有轿在此。<span class="科">旦</span>唗。<span class="科">净怒介</span></p>
        
        <p class="曲"><span class="牌">忆多娇</span>我位莫俦。势莫俦。生杀之权得自由。那怕你区区一女流。<span class="夹白"><span class="科">众</span>驸马爷不要狠。狠便坏了事。<span class="科">净</span>正是。小娘子。</span>我意绸缪。我意绸缪。<span class="科">揖介</span>只得再三拜求。</p>
        
        <p class="白"><span class="科">旦</span>罢罢。我有个道理。</p>
        
        <p class="曲"><span class="牌">鬭黑麻</span>要强续鸾胶把鱼肠刺喉。要野合桑间拚湘江自投。琉璃碎翡翠休。不是冤家不教聚头。<span class="夹白"><span class="科">净</span>好个冤家二字。<span class="科">众</span>驸马爷。不要差认了。他是不肯的话。<span class="科">净</span>这等你们与我抢将去。<span class="科">众</span>清平世界。怎么好抢得。<span class="科">净</span>我家前日一个红绡。也被昆仑奴轻轻的抢去了。你们也抢一个来还报。<span class="科">众抢丑夺介旦</span></span>昆仑可尤。你痴心认好逑。我死效共姜。死效共姜永言柏舟。</p>
        
        <p class="白"><span class="科">净</span>不要管他好歹。把他两个一齐抢了。要死到我府中去死。<span class="科">外扮院子急上介</span>有事不敢不报。无事不敢乱传。禀驸马爷。公主出宫。宣驸马爷快快回去。<span class="科">净</span>怎么好。怎么好。我且回去。你们与我拿他到园中。封锁在那里。待我改日来用。<span class="科">净同外急下众拥旦介旦抱丑哭介</span></p>
        
        <p class="曲"><span class="牌">临江僊</span>情到不堪回首处。一齐分付东流。<span class="夹白"><span class="科">净复上介</span>封锁好些好些。再差两个看守。好生管待茶饭。不可把他饿瘦了。<span class="科">众应净下旦</span></span>终须一死在荒丘。铜台空自锁。睢鸟隔河洲。</p>
        
        <p class="落诗">独闭空山雪影寒。<br />等闲平地起波澜。<br />春蚕到死丝方尽。<br />蜡烛成灰泪始干。</p>
        
        <h2 id=ch24 class="chapter"><span class="出题">第二十四出　修郤</span></h2>
        
        <p class="白"><span class="科">末扮院子上</span>得便宜处折便宜。未曾举意早先知。善恶到头终有报。只争来早与来迟。自家王老爷府中院子是也。俺老爷一生嗜利。半世趋炎。爱的是刀尖上蜜。使的是舌头上鎗。向来奉承元相公。甘为鹰犬。近日结交常仆射。托为腹心。因此废而复起。出而再入。只是他陷人的机械益深。害人的心肠更毒。未能一饭之德必酬。果然睚眦之怨必报。他道富贵须在计较上得来。我说阴骘已从刻薄中损去。正是作善降祥。作恶降殃。天网恢恢。疎而不漏。我虽闲中评论。这也不要管他。老爷将次出来。只得在此伺候。<span class="科">丑扮王缙上</span></p>
        
        <p class="曲"><span class="牌">普贤歌</span>由人说我是奸人。要做高官机要深。人前须奉承。心中却妒倾。转面无情猪狗行。</p>
        
        <p class="白">要得显爵高官。那顾奴颜婢膝。须是昏夜乞哀。方可骄人白日。我昔日依附元载。做得美官。谁想忤了鱼朝恩。谪为括州刺史。如今鱼朝恩已死。常衮为相。我曲意奉承。他依先转我进京。甚是得计。只是张无颇这畜生。昔年元载席上。把我轻薄。后来不知何故。恶了元载。写书与我。说他盗了御赐煖金盒。教我害他。我一则是奉承元载的风指。一则要燥自己的脾胃。把他监禁在狱。正要摆布他的性命。不知那里走一个女仙。救了出狱。便会中了进士。又去郭子仪府中。娶了元载之女为妻。只当做了郭子仪的干女婿。甚有势要。倘或他怀旧日之恨。寻事害我。甚是可虑。自古道。当断不断。反受其乱。不若先劾他一本。绝了他仕路。免得复报。院子那里。<span class="科">末</span>阶下闻呼唤。堂前听使令。老爷有何分付。<span class="科">丑</span>我明日要上本劾人。你晓得京城中会做本的。请一个来。<span class="科">末</span>老爷要做甚么本。<span class="科">丑</span>要论张无颇。<span class="科">末</span>老爷。小的闻张爷大有才名。人人敬服他。又做了郭令公的女婿。只怕弄他不倒。<span class="科">丑</span>他有两桩事儿在我手里。一定劾得他倒。<span class="科">末</span>那这两桩事。<span class="科">丑</span>他未曾中时节。盗了元丞相御赐煖金盒。送到括州。教我问他罪名。这事文卷未结。隐匿过犯。得中甲科。如今又娶元载之女为妻。这是抄没官奴。怎生擅自娶得。<span class="科">末</span>老爷。既有这两桩事。那本中只消说未遇之先。窃盗御赐之金盒。既遇之后。私娶钦给之官奴。都是无君的罪名。有何难处。<span class="科">丑</span>妙妙。你到来得。我依你写在本中。那怕劾他不倒。</p>
        
        <p class="曲"><span class="牌">铧锹儿</span>生平笑里藏机穽。幺麽小辈敢相轻。萋菲计谋定。安排铄金。<span class="科">合</span>张牙噬人。捕风捉影。教他受迍邅。方消我旧恨。</p>
        
        <p class="白"><span class="科">末</span>老爷为何恨那张爷。<span class="科">丑</span>我昔日在元载席上。与他分韵赋诗。我抄了几句旧诗。被他轻薄了。因此恨他得紧。<span class="科">末</span>老爷原不该抄旧诗。<span class="科">丑</span>我便抄诗。与他何与。他便识得几个字。难道就该看人不在眼里。如今仕途上。正不在你这些才学哩。</p>
        
        <p class="曲"><span class="牌">前腔</span>锦心绣口何须论。奉承钻刺要通神。鲰生不安分。轻浮可嗔。<span class="科">合前</span></p>
        
        <p class="白">明日就去上本。若还准了。重重赏你。</p>
        
        <p class="落诗">叵耐书生太不仁。<br />须教明日奏枫宸。<br />平生莫作皱眉事。<br />世上应无切齿人。</p>
        
        <h2 id=ch25 class="chapter"><span class="出题">第二十五出　空访</span></h2>
        
        <p class="曲"><span class="牌">意迟迟</span><span class="科">生小旦同上生</span>无意鸳鸯偏并颈。若个成孤另。对景更伤情。终宵魂梦俱无定。<span class="科">小旦</span>鹪鹩早占向南枝。最苦是蓬山隔断鸾凰影。</p>
        
        <p class="诵"><span class="牌">木兰花令</span><span class="科">生</span>沈檀烟起盘红雾。一缕朝霞窥绣户。<span class="科">小旦</span>汉宫花面学梅妆。谢女雪诗裁柳絮。　　<span class="科">生</span>长垂天幔孤鸾舞。旋炙银笙双凤语。<span class="科">小旦</span>纱窗病困对冰寒。永觉相思无梦处。</p>
        
        <p class="白"><span class="科">生</span>娘子。我早上遣人去访小姐消息。如何还不见来也。不知花埋幽径。未许蜂蝶私窥。又不知絮逐东风。早已飘飏无主。教我愁肠空转。望眼将穿。<span class="科">小旦</span>相公。我小姐素慕你逸驾之才。且感你更生之德。锦瑟未调。愁萦凤柱。云笺一到。自夙鱼轩。谅执一心。必无他志。<span class="科">生</span>下官想当日呵。</p>
        
        <p class="曲"><span class="牌">白练序</span>西风紧。正寂寞相如卧茂陵。新诗句却把心猿勾引。亏杀你拈成一段因。恨别后风波两地惊。情堪悯。怕莺花误老。金缕生尘。</p>
        
        <p class="曲"><span class="牌">醉太平</span><span class="科">小旦</span>青青。章台柳嫩。喜长条待折。正值三春。<span class="夹白"><span class="科">生</span>这一向可曾有消息么。<span class="科">小旦</span></span>谁凭记问。耳边消息沉沉。从今。引鸾勾凤出愁城。这风流向洞房亲证。<span class="科">合</span>心旌无定。怎香车赤茀。未返门庭。</p>
        
        <p class="白"><span class="科">小生扮院子上</span>夜静水寒鱼不饵。满船空载月明归。<span class="科">见介生</span>院子回了。你到城南韦曲赵妈妈家。可曾见元小姐么。<span class="科">小生</span>小人到那里逐一询问。不要说不见小姐。连赵妈妈都不见了。再三细问。那邻近人家说。昨日一伙人马。登时抢去。不知下落。<span class="科">生小旦惊介</span>有这等事。好苦人也。<span class="科">生</span></p>
        
        <p class="曲"><span class="牌">白练序</span>心惊。泪雨倾。钿车枉迎。谁知道做了绠沈银瓶。多情委路尘。怕永负今生玉杵盟。空思省。是我姻缘分浅。教他簪珥飘零。</p>
        
        <p class="曲"><span class="牌">醉太平</span><span class="科">小旦</span>伤情。红颜薄命。恨偷云掩月。藏影潜形。今成画饼。空辜负纪信殷勤。<span class="夹白"><span class="科">悲介</span>连我那母亲也不在了。</span>星星。衰年辛苦几曾经。为多娇蓬飘没定。<span class="科">合</span>倩谁着紧。使珠还合浦。剑合延津。</p>
        
        <p class="白"><span class="科">生</span>院子。你还再去仔细寻访一个的信。<span class="科">小生</span>小人理会得。<span class="科">小旦</span></p>
        
        <p class="曲"><span class="牌">尾声</span>一别芳容悲断梗。<span class="科">生</span>千年幽恨正难平。准备着屏山和泪凭。</p>
        
        <p class="落诗">云想衣裳花想容。<br />未知何日得相从。<br />岂知为雨为云意。<br />只有高唐十二峰。</p>
        
        <h2 id=ch26 class="chapter"><span class="出题">第二十六出　巧遘</span></h2>
        
        <p class="曲"><span class="牌">女冠子</span><span class="科">旦同丑赵母上</span>幽居春晓。恹恹粉污香销。心事萧条。三分春色。一分愁病。二分烦恼。鳞鸿音信杳。无媒径路还遥。忧心悄悄。更形容枯槁。可怜辜负凤帏人老。</p>
        
        <p class="白"><span class="科">旦</span>美目扬玉泽。蛾眉象翠翰。<span class="科">丑</span>容华耀朝日。谁不希令颜。<span class="科">旦</span>一朝许人折。何得坐相捐。涕泪洒衣裳。能不忆所欢。<span class="科">丑</span>不悟永离别。愈隔增忧叹。误落世网中。一往不可扳。<span class="科">旦</span>未知生死处。何能两相完。黄鸟为悲鸣。哀哉伤肺肝。我自那日被他抢来。拘禁在此。分明是槛凤围鸾。奋飞无地。愁红怨绿。幽恨难平。遇此狂且。必无出头日子。不如早早寻个自尽罢。<span class="科">丑</span>小姐。且自奈烦些。定有个出头日子。<span class="科">旦</span>妈妈。我父母俱亡。冰夷远隔。那恩人张秀才全无下落。我一身又不知究竟若何。教人怎生的消遣。</p>
        
        <p class="曲"><span class="牌">二郎神</span>重门悄。怨悠悠离情多少。记邂逅山盟羞草草。无端心许。翻成翠减红消。会合今生难自料。怕镜里孤鸾空老。<span class="科">合</span>梦魂摇。这新愁一时撮上眉梢。</p>
        
        <p class="曲"><span class="牌">前腔</span><span class="科">旦</span>飘飖。叹椿萱早谢。孤身谁靠。又为着情由添懊恼。风愁月恨。迢迢水阔天高。<span class="夹白"><span class="科">丑</span>小姐。闻得公主十分拘束。驸马也不能脱身到此。不须烦恼。<span class="科">旦</span></span>他锦帐流苏春意好。兀自强攀芳草。<span class="科">合</span>泪痕交。晕红腮丁香露泣花梢。<span class="科">生小旦带小生从上行介</span></p>
        
        <p class="曲"><span class="牌">转林莺</span>晴云点点芳树高。横空香雪飘潇。井干雕阑春窈窕。度平林花颤云翘。东风袅袅。送几阵清芳缭绕。<span class="夹白"><span class="科">生</span>小娘子。我为小姐杳无下落。心绪愁烦。与你到此园中消遣。你看这个光景。却似旧日水阁上一般。但不知小姐流落在何处。<span class="科">生小旦</span></span>忆多娇。武陵人去。一水远迢遥。</p>
        
        <p class="白"><span class="科">小旦</span>已到园中了。且在此闲玩片时。<span class="科">旦</span></p>
        
        <p class="曲"><span class="牌">前腔</span>寒梅几点同寂寥。堪怜粉悴脂憔。薄命红颜难自保。<span class="科">悲介</span>泪痕流血染鲛绡。<span class="夹白"><span class="科">生</span>小娘子。如何有妇人啼哭。<span class="科">小旦</span>正是。<span class="科">旦</span>妈妈。外面似有人声。莫非是那狂且到此。他若来时。我只是自尽了。</span>兰芽蕙草。宁自向秋风枯槁。枉相邀。冰心一片。怎肯逐春消。</p>
        
        <p class="白"><span class="科">生</span>叫园丁。<span class="科">末扮园丁上</span>银烛树前长似昼。露桃花下不知秋。<span class="科">见介生</span>这房中缘何有妇人啼哭。<span class="科">末</span>老爷在上。前日驸马爷不知那里抢了一个小妇人。一个老妇人。正要同回。半路上公主宣召。不曾成事。押来拘禁在此。那妇人不知为甚么。镇日在此啼啼哭哭。<span class="科">生</span>开门。问他是甚么人家女子。<span class="科">末</span>门窗俱是驸马爷封的。开不得。只这壁厢有小窗。仅容半面。可通饮食。<span class="科">生</span>小娘子。你到窗中去看。是何等妇人。这般哀怨。<span class="科">小旦窥介</span>呀。好似小姐。<span class="科">再窥惊介</span>相公。小姐在此。<span class="科">旦</span>他莫不是冰夷么。<span class="科">丑看介</span>正是我女儿。<span class="科">小旦</span>小姐。张相公在此。<span class="科">生旦作隔窗相见各悲介生</span>快打门进去。<span class="科">末</span>老爷。打不得。这是驸马爷封锁的。若是开了。我们都是个死。<span class="科">生</span>胡说。快打进去。<span class="科">末</span>老爷。可怜小的性命。决开不得。若毕竟要开。须禀明老老爷。方可开得。<span class="科">生</span>呀。老老爷此时在朝未回。怎么等得。快打开来。<span class="科">旦</span>相公不可造次。还等令公回来。说个明白。与你相见。如今只就窗中。少叙离情便了。<span class="科">生</span>这也说得是。<span class="科">旦</span>相公。你一向在那里。<span class="科">生</span>我自园中见后。老相公以金盒生疑。附书括州。几乎死于狱底。也竟不知小姐音信若何。</p>
        
        <p class="曲"><span class="牌">啼莺儿</span>孤云没定鹤离巢。隔瑶台杳无青鸟。<span class="夹白">近日到京。闻得一家遇害。小姐没入郭府。</span>道侯门永闭春娇。谁知末路无靠。<span class="夹白">小生那里不寻问小姐的信息。谁知落在这里。</span>想今朝云窗乍逢。恍疑是梦魂来到。枉心焦。盈盈一室。如隔楚天遥。</p>
        
        <p class="白"><span class="科">旦</span>冰夷。你为何在此。<span class="科">小旦</span>当初抄没之时。小姐不在。冰夷就代小姐没入府中。令公只道真是小姐。看老相公分上。育为己女。前日相公中了进士。参谒令公。令公就把冰夷嫁了相公。<span class="科">生</span>小生此时只道是小姐。不想到是冰夷。<span class="科">旦</span>相公。且喜你功名成就。琴瑟和谐。只是我孤身流落。困苦无依。昔日园中之约。只索休了。</p>
        
        <p class="曲"><span class="牌">前腔</span>你天机五色裁锦袍。青骢玉貌争耀。倒教我沦落无聊。似风中柳絮飞绕。<span class="夹白">妾身昔以金盒之故。抱恨难明。今朝又逢狂暴之徒。幽囚殆尽。只恐此生终无相见之日。如今得见相公之面。便死也不恨了。</span>幸今日相逢故人。便九地黄垆含笑。<span class="夹白">冰夷。你好好伏侍相公。</span>叹鹪鹩。一枝难借。好惜凤凰毛。</p>
        
        <p class="白"><span class="科">小旦</span>小姐何出此言。冰夷一见老相公。即当禀明。就来奉迎小姐。与相公成此姻缘。<span class="科">旦</span>冰夷既如此说。怎么别来不见你记念我呢。<span class="科">小旦</span></p>
        
        <p class="曲"><span class="牌">黄莺儿</span>镇日系心苗。忆飞琼下碧霄。怕愁多瘦损如花貌。<span class="夹白"><span class="科">旦</span>你既念我。怎么不通一个信儿。<span class="科">小旦</span></span>侯门路遥。青闺信遥。<span class="夹白">冰夷自幼随侍小姐。</span>江梅肯占春光早。莫悲号。阳台咫尺。会合在今朝。</p>
        
        <p class="白"><span class="科">丑</span>孩儿。你随了相公倒好了。只是小姐毕竟怎么。</p>
        
        <p class="曲"><span class="牌">前腔</span>你罗绮艳仙桃。他痛芳容暗里消。<span class="夹白">相公。我小姐呵。</span>为郎竟日萦怀抱。柔脂不调。修蛾不描。空教静女随春老。可相抛。空房寂寞。忍见锁妖娆。</p>
        
        <p class="白"><span class="科">旦</span>相公。前日那煖金盒。说是你身边拿出来的。今日依旧还你去罢。<span class="科">出盒介</span></p>
        
        <p class="曲"><span class="牌">猫儿坠</span>这是姻缘业债。惹出祸根苗。<span class="夹白"><span class="科">生</span>说这金盒原是小姐的。还依先留在小姐处。<span class="科">旦</span>咳。相公。我一身尚且不保。要他何用。</span>羞把珍珠伴寂寥。空遗玉珮在江皋。徒劳。使君有妇。枉到蓝桥。<span class="科">投盒与生介</span></p>
        
        <p class="曲"><span class="牌">前腔</span><span class="科">生</span>这是乐昌破镜。埋没在蓬蒿。怎比秦楼弄玉箫。<span class="夹白">我想袁大娘说。得此龙膏金盒。可得佳偶。今日小生与小姐对面。如隔天涯。</span>仙源无分续弦胶。<span class="科">小旦</span>心劳。看疏窗掩映。似隔重霄。</p>
        
        <p class="白"><span class="科">老旦扮侍女急上</span>老老爷回朝。快请张爷小姐讲话。<span class="科">生</span>令公相召。我们暂且回去。少间禀明。定有处置。不必愁烦。<span class="科">小旦</span>母亲。好生伏侍小姐。劝他宽心。<span class="科">丑</span>晓得。<span class="科">生</span>就此告别。暂时相见还相别。不是愁人亦断肠。<span class="科">生小旦同从先下丑</span>小姐。他们此去。定有好音。<span class="科">旦</span>妈妈。事未可知。</p>
        
        <p class="曲"><span class="牌">尾声</span>可怜人去情悰杳。只剩得东风嶛峭。好教我几度肠廻魂暗消。</p>
        
        <p class="落诗">自有春愁枉断魂。<br />不堪芳草忆王孙。<br />落花寂寂黄昏雨。<br />深院无人独倚门。</p>
        
        <h2 id=ch27 class="chapter"><span class="出题">第二十七出　诉因</span></h2>
        
        <p class="曲"><span class="牌">番卜算</span><span class="科">外上</span>凤阁罢朝归。市虎真堪讶。无端贝锦奏天家。休戚相牵挂。</p>
        
        <p class="白">老夫适在朝中。见王缙论张无颇一本。说他未遇之时。窃盗御赐金盒。既遇之后。私娶钦给官奴。恰好各衙门交章发他奸恶。圣上大怒。斩首市曹。他的章奏幸得停罢不行。但不知甚么金盒。其中必有缘故。我已令人去请。待他出来。便知端的。<span class="科">生小旦上生</span></p>
        
        <p class="曲"><span class="牌">前腔</span>破镜几时圆。花落何年发。<span class="科">小旦</span>重门深锁隔天涯。闭老梅花萼。</p>
        
        <p class="白"><span class="科">相见介外</span>适才我在朝中。见王缙论你一本。你可晓得他论你的事情么。<span class="科">生</span>小生不知。<span class="科">外</span>他本中说你未遇之先。窃盗御赐之金盒。既遇之后。私娶钦给之官奴。<span class="科">小旦惊介</span>这本如今怎么了。<span class="科">外</span>恰好各衙门交章发他奸恶。圣上大怒。斩首市曹。他上的本就停阁不行了。但不知甚么金盒。你可说与我知道。<span class="科">生</span>大人听禀。</p>
        
        <p class="曲"><span class="牌">狮子序</span>图攀折上苑花。困长安飘蓬自嗟。向君平买卜。偶遇仙家。<span class="夹白">此时有一袁大娘卖卜东郊。小生到彼买卜。他赠以金盒一个。龙膏数丸。说可以起死回生。又说因此可得佳偶。<span class="科">外</span>哦。原来是袁大娘。我素闻他有仙术。你到曾遇他来。<span class="科">生</span></span>赠我那续命的灵药。<span class="夹白">那时适值元相公的小姐有病。遍访明医。</span>谁知遍京城都寻觅。问明医经春入夏。<span class="夹白">其时访得小生有此续命龙膏。赎取回去。一服而愈。</span>仗仙膏顿蠲夙疾。唤起娇娃。</p>
        
        <p class="白"><span class="科">外</span>也只是龙膏有效。怎的说甚么金盒。<span class="科">生</span>谁想这金盒是圣上赐与元相公的。一向是小姐收藏。不知何故却在袁大娘处。及小生临别元相公之时。元相公恐小姐旧病复发。再取龙膏。偶见金盒。就疑小姐赠与小生的。</p>
        
        <p class="曲"><span class="牌">东瓯令</span>道是桑间约暗投瓜。偷折吴王宫苑花。<span class="夹白">元相公就思一计。谋害小生。<span class="科">外</span>怎么害你。<span class="科">生</span>那时他只说有书一封。教小生便道寄与括州刺史王缙。不想他书中说我盗他金盒。叫王缙置小生于死地。</span>谁知就里藏机诈。把盗璧虚情驾。<span class="夹白">王缙昔年曾与小生同席赋诗。一时言语相伤。他心怀旧日之恨。</span>怎当山鬼夜含沙。三木蓦然加。</p>
        
        <p class="白"><span class="科">外对小旦介</span>孩儿。这等说起来。那金盒事情。俱是你身上起的了。<span class="科">小旦不言介生</span>事到其间。不得不说了。<span class="科">外</span>但说何妨。<span class="科">小旦</span>孩儿非元相公亲生之女。是他府中侍女冰夷。老相公为金盒之事。百般窘辱小姐。小姐无以自明。遂欲自尽。</p>
        
        <p class="曲"><span class="牌">赏宫花</span>他雷霆怒发。把青蝇点污他。<span class="夹白">幸喜老夫人见小姐不离身伴。知他必无此事。适值老相公随驾幸洛。恐怕回来。激起他变。因此权把小姐藏在冰夷母亲家里。</span>王谢堂前燕。暂尔入人家。<span class="夹白">不想朝廷将老相公与老夫人赐死。小姐要没为官奴。仓卒之间。小姐不在。冰夷只得应了小姐名字。<span class="科">外</span>亏了你了。<span class="科">小旦</span></span>东帝频催春信紧。穿庭白雪作飞花。</p>
        
        <p class="白"><span class="科">外</span>有这等事。张君。你当日在狱中怎得脱身。<span class="科">生</span></p>
        
        <p class="曲"><span class="牌">降黄龙</span>嗟呀。一自委泥沙。抱痛圜墙。覆盆谁察。<span class="夹白">那时又是袁大娘。从空飞入狱中。把小生救出。</span>丰城狱剑。谁知道货与王家。<span class="夹白"><span class="科">外对小旦介</span>你一向知道小姐音信么。<span class="科">小旦</span>冰夷久有此心。谨守爹爹家法。不敢访问。昨日偶到园亭。听得房中有个妇人哭声。细问园丁。他说驸马抢来拘禁在此。<span class="科">外</span>咳。又是他做出来的。<span class="科">小旦</span>冰夷从窗中窥看。不想就是小姐。</span>波查。叹碧桃无主。果然是任东风到处飘飒。恰便是这忧怀无限。难诉琵琶。</p>
        
        <p class="白"><span class="科">外</span>你如今待要怎么。我与你做主。<span class="科">小旦跪介</span>冰夷有一言禀上爹爹。相公与小姐。当时香闺阻隔。未赴鸾凤之期。锦字传情。已订鸳鸯之约。昨日见小姐独自拘囚。若隔河边之织女。相公相对永诀。似阻溪上之刘郎。望爹爹特赐矜怜。广开方便。救他今日之苦。结彼夙昔之盟。使交甫之佩。不致虚投。乐昌之镜。可以再合。一则培植故相将折之兰枝。一则完成相公既去之赵璧。恩沾肺腑。感佩死生。<span class="科">外</span>我儿。你起来说。<span class="科">小旦</span></p>
        
        <p class="曲"><span class="牌">大圣乐</span>他正韶年灼灼奇葩。那禁得朝来风雨大。望东君早与成姻娅。可教他受孤寡。<span class="夹白"><span class="科">外</span>你要去取小姐。这也何难。不知你们真情若何。<span class="科">小旦生</span></span>我这里绣帏锦帐春风夜。他那里少女风前数落花。真情怎假。忍见他垂垂泪雨。向小窗霑洒。</p>
        
        <p class="白"><span class="科">外</span>既然如此。即便分付安排香车。你就去迎接他到府中。明日恰好元宵。又是黄道吉日。就与他二人成了金盒之缘。我还把始末奏过官里。明白你的心迹。<span class="科">生</span>如此多谢。</p>
        
        <p class="落诗">从来玉谷有离鸾。<br />浮世尘埃久住难。<br />越女含情已无限。<br />莫教长袖倚阑干。</p>
        
        <h2 id=ch28 class="chapter"><span class="出题">第二十八出　觖望</span></h2>
        
        <p class="曲"><span class="牌">梨花儿</span><span class="科">净扮郭暧丑扮院子上净</span>堪爱佳人美似玉。抢来不曾同一宿。今朝赚得出宫来。<span class="夹白"><span class="科">丑</span>嗏。</span>劝君休想天鹅肉。</p>
        
        <p class="白"><span class="科">净</span>唗。这小厮惯要插嘴。本该打你一顿板子。只是今朝是我恭喜日子。姑且饶你。<span class="科">丑</span>不知老爷恭甚么喜。<span class="科">净</span>前日抢来那女子。我一向被公主拘管得紧。不得出来。今日得空出来。到园中去成亲。岂不恭喜。<span class="科">丑笑介</span>老爷若是这等说。无喜可恭。那女子已是去了。<span class="科">丑怒介</span>胡说。谁敢开我封锁。<span class="科">丑</span>昨日张爷与元小姐到园中游玩。那女子正在里面啼哭。张爷与小姐听得。就窗楞中张看。两下厮认起来。那女子到是真正的元小姐。就是张爷原定的夫人。一向没入我府中的到是假钞。他们就去禀知老老爷。登时备了香车鼓乐。要迎到府中。与张爷成亲哩。<span class="科">净惊介</span>有这等事。<span class="科">丑</span>老爷。你听鼓乐喧天。迎将来了。<span class="科">净丑看介小生末老旦杂扮从鼓乐迎旦小旦上</span></p>
        
        <p class="曲"><span class="牌">神仗儿</span>香车乍辗。香车乍辗。花笼宝扇。响铃铃珠串。凤管鸾笙相间。张绣幕。拥婵娟。张绣幕。拥婵娟。</p>
        
        <p class="白"><span class="科">下净怒介</span>果然有这等事。可恨可恨。</p>
        
        <p class="曲"><span class="牌">大迓鼓</span>笙歌正闹喧。教人眼中缭乱。怒气冲天。恨他们酬了平生愿。好笑我空惹一身膻。使尽机谋。到底枉然。</p>
        
        <p class="白">快再赶上去看。<span class="科">同丑虚下即上小生末老旦杂扮从鼓乐又迎旦小旦上</span></p>
        
        <p class="曲"><span class="牌">神仗儿</span>花明宝钿。花明宝钿。光浮琬琰。是广寒仙媛。合配风流时彦。跨彩凤。逐文鸾。跨彩凤。逐文鸾。</p>
        
        <p class="白"><span class="科">下净</span>你看他们竟自去了。教我如何处置。<span class="科">丑</span>这是老老爷不是。不为自家儿子。到奉承别人。<span class="科">净</span>正是。</p>
        
        <p class="曲"><span class="牌">大迓鼓</span>爹爹见忒偏。惟知势利。拆散姻缘。霎时间环珮声儿远。只落得口内枉流涎。<span class="科">丑</span>不如守旧回宫。省吃大拳。</p>
        
        <p class="落诗">好笑人心忒不足。<br />吃了五谷思六谷。<br />姻缘本是前生定。<br />空教吃个大合扑。</p>
        
        <h2 id=ch29 class="chapter"><span class="出题">第二十九出　偿缘</span></h2>
        
        <p class="白"><span class="科">末扮院子上</span>铁关金锁彻明开。碧落摇光霁后来。唤上紫微三五夕。王孙帝女下仙台。自家汾阳王府中院子便是。今夜张爷与元丞相的小姐成亲。适值上元佳节。昨日老爷分付安排筵席。不免在此伺候。道犹未了。老爷早到。<span class="科">外上</span></p>
        
        <p class="曲"><span class="牌">意难忘前</span>明月上梅梢。正和鸣双凤。共下层霄。琼筵佳气集。火树瑞烟飘。</p>
        
        <p class="白">院子那里。<span class="科">末应介</span>筵席俱已完备。<span class="科">外</span>分付掌礼奉请新人。<span class="科">末应叫净介净扮掌礼请照常介生旦冠带小旦小生丑从上</span></p>
        
        <p class="曲"><span class="牌">意难忘后</span>鸾音报。鹊声高。旧恨喜全消。看今朝团圞金盒。会合龙膏。<span class="科">净赞生旦拜送酒照常介生</span></p>
        
        <p class="曲"><span class="牌">好事近</span>花烛映元宵。璧月重轮高照。祥云香霭。遥将画堂笼罩。屏开孔雀。灿溶溶万点灯光绕。春渐归金屋琼楼。人似在玉京瑶岛。</p>
        
        <p class="曲"><span class="牌">前腔</span><span class="科">旦</span>良宵。月彩散璿霄。凝望处汉陌三星初耀。银花宝树。欲把宵光萦晓。楼疑十二。喜盈盈一派箫声到。乐潜通万户千门。景移来十洲三岛。</p>
        
        <p class="曲"><span class="牌">千秋岁</span><span class="科">小旦</span>灿星桥。烁烁霞标绕。光皎皎金汉填了。织女牵牛。织女牵牛。早趁着佳节元辰争巧。不夜城夜光照。长春窟春寒犹峭。共喜佳期早。却先歌采荇。预咏桃夭。</p>
        
        <p class="曲"><span class="牌">前腔</span><span class="科">外</span>度蓝桥。步袅袅瑶京道。鲜的的珠彩联了。宋玉陈思。宋玉陈思。恰遇着洛楚巫山缘巧。并头花百枝耀。连理树九华飞绕。共道姻缘好。看婿颜美玉。妇色秾桃。</p>
        
        <p class="曲"><span class="牌">越恁好</span><span class="科">生旦</span>凤台鹊渚。凤台鹊渚。暖融融淑景饶。几廻儿顾影。随月艳。伴灯俏。锦重重绛绡。锦重重绛绡。见拂霏霏篆烟儿间着凤膏。皎团团扇儿整齐齐彩仗儿绕着玉毫。落梅曲。踏歌词。尽是双声调。羡千金一刻。万井歌笑</p>
        
        <p class="曲"><span class="牌">前腔</span><span class="科">外小旦</span>郎才和女貌。郎才和女貌。乐融融喜气饶。几廻儿笑声。琴瑟好。凤凰调。响悠悠玉箫。响悠悠玉箫。听急铮铮琵琶儿振着碧霄。吉支支笛儿骨冬冬画鼓儿闹着彩鳌。同声曲。相和歌。尽唱上元好。愿双心一意。百岁欢笑。</p>
        
        <p class="曲"><span class="牌">红绣鞋</span><span class="科">末丑净小生</span>看秦楼凤影飘飖。飘飖。似西池鹤驭逍遥。逍遥。今夜灯为君耀。今夜月为君娇。今夜景为君饶。</p>
        
        <p class="曲"><span class="牌">前腔</span><span class="科">生旦</span>山盟海誓堪邀。堪邀。天长地久同遥。同遥。今夜灯愿常耀。今夜灯愿长娇。今夜景愿长饶。</p>
        
        <p class="曲"><span class="牌">尾声</span><span class="科">共</span>金吾不禁为欢好。银烛还看逐夜销。正洞房春满。莫把佳期虚度了。</p>
        
        <p class="落诗">青鸾飞入合欢宫。<br />神女知来第几峰。<br />可怜今夜千门里。<br />银汉星回一道通。</p>
        
        <h2 id=ch30 class="chapter"><span class="出题">第三十出　游仙</span></h2>
        
        <p class="白"><span class="科">老旦扮袁大娘上</span>寻思百计不如闲。须看人间比梦间。已见槿花朝委露。朝簪未掷复何颜。自家袁大娘是也。那张无颇与湘英夫妻二人。重谐金盒。已了却一段姻缘。只恐他贪恋荣华。迷失真性。断绝仙路。永堕尘寰。我今不免去点化他一番。呀。可早来到了也。</p>
        
        <p class="曲"><span class="牌">北双调新水令</span>一生泡影水中圆。到头来被那业风儿吹散。银屏排粉黛。玉陛列千官。谁得完全。都是那假骷髅浮云幻。</p>
        
        <p class="白">咦。他两人这早晚还未起来。是好受用。只恐你沉沦了正果也呵。我且暂游洞府。待他出来。却来见他。<span class="科">虚下生旦上</span></p>
        
        <p class="曲"><span class="牌">南步步娇</span>当年阻隔深深院。两地相思断。琼珠碎又圆。燕尔芳年。桃花人面。斗帐尽清欢。却疑身在瑶池畔。</p>
        
        <p class="白"><span class="科">生</span>夫人。我和你伉俪重谐。多亏此金盒之力。<span class="科">旦</span>相公。此盒奴家藏在妆奁中。不知相公那里得来。<span class="科">生</span>下官向年买卜东郊。袁大娘怜我桂玉萧条。将此金盒盛贮龙膏赠我。他说卖药都城。可得佳偶。我想佳偶正应夫人。只是金盒的缘由。并不知道。<span class="科">旦</span>那袁大娘是甚么人。可去问他一个明白么。<span class="科">生</span>他名列仙曹。踪迹无定。那里去寻他。只索休了。<span class="科">老旦上</span></p>
        
        <p class="曲"><span class="牌">北折桂令</span>看人间几变桑田。忙提觉柱下仙官。早唤醒绣户婵娟。休恋着舞镜飞鸾。青楼凤馆。紫阙鹓班。瞬息里空华云散。霎时间石火冰寒。早办个凤想仙缘。休等待临渊结网。只落得月缺花残。</p>
        
        <p class="白"><span class="科">进见介生</span>呀。来的是袁大娘。正尔想念。为何到此。<span class="科">老旦</span>你两个夫妻完聚。特来相贺。<span class="科">生</span>我夫妻得有今日。多感大娘成就。<span class="科">生旦拜谢介</span></p>
        
        <p class="曲"><span class="牌">南江儿水</span>云路仙踪幻。丹台姓字悬。神功广布行方便。<span class="夹白"><span class="科">生</span>小生在狱中时节呵。</span>凄凄夜雨圜墙怨。忽冲开冤气游蓬苑。早成就百年姻眷。嘘植枯枝。黄雀衔恩非浅。</p>
        
        <p class="白"><span class="科">旦</span>袁大娘。向日盛龙膏的金盒。是朝廷赠与我爹爹的。奴家藏在妆盒里面。为何得在袁大娘手中。<span class="科">老旦</span>你要知金盒的事么。这金盒非同小可也。</p>
        
        <p class="曲"><span class="牌">北雁儿落带得胜令</span>他也曾伴金人捧玉盘。他也曾随玉女依金殿他也曾贮玄霜石窦寒。他也曾盛凤液冰壶暖。<span class="夹白"><span class="科">旦</span>既是仙府之物。为何朝廷赐在我家里。<span class="科">老旦</span></span>到如今流落在人间。暗妆成花柳关。酬却了风流愿。和合你二姓欢。根源。到做了玉镜台新公案。团圆。成就了凤凰箫夙世缘。凤凰箫夙世缘。</p>
        
        <p class="白">此盒原是水府广利王镇海之宝。只为你两人姻缘在这盒上。因此传到人间。是我特遣天将到你家中偷将出来。做成方便。合你夫妻。如今你两个琴瑟既谐。功名已就。终身的事都已完了。我想幻世光阴。真同一瞬。何不随我到山中学道去来。<span class="科">生</span>下官才涉宦途。再完伉俪。事业未终。遽难从命。</p>
        
        <p class="曲"><span class="牌">南侥侥令</span><span class="科">生旦</span>宫袍才灿烂。燕侣正芳妍。五岳云游非所愿。还要佐飞龙丽九天。佐飞龙丽九天。</p>
        
        <p class="曲"><span class="牌">北望江南</span><span class="夹白"><span class="科">老旦</span>呀。</span>你待要佐飞龙丽九天。怕兴尽酒阑珊。波波劫劫甚时闲。枉把那他身皮肉强来黏。笑痴迷可怜。笑痴迷可怜。可知道不将云水换朝簪。</p>
        
        <p class="白"><span class="科">生旦</span>袁大娘。我二人蒙你指点。如梦方觉。似醉初醒。我想尘世劳劳。真是终无结果也。</p>
        
        <p class="曲"><span class="牌">南园林好</span>听伊言尘迷恍然。猛回头繁华枉然。想蕉鹿终成梦幻。离浩劫学香园。参秘诀炼金丹。</p>
        
        <p class="白"><span class="科">老旦</span>张先生。你听我道来。你原是玉帝殿前司香仙吏。夫人。你原是水府广利王长女。只因你二人尘缘未了。合当配为夫妻。因此谪在尘中。屡遭磨难。若不早弃浮荣。复归正道。只恐真性一迷。永沦劫海。何时再得上升也。</p>
        
        <p class="曲"><span class="牌">北沽美酒带太平令</span>你是云台吏水府仙。云台吏水府仙。离阆苑谪尘寰。回首青霞路不悬。火坑中须早道。苦海内莫牵缠。须丢却闲愁簪冕。早辞那束缚朝班。待遨游蕊珠宫殿。戴上了朗月霞冠。<span class="夹白">你呵</span>若不早飘然驾骖。向山前水边。<span class="夹白">呀。</span>怕难寻本来头面。</p>
        
        <p class="白"><span class="科">生旦拜介</span>愿随袁大娘山中学道去也。<span class="科">净丑末小生扮仙女仙官执符节旛幢上迎介</span></p>
        
        <p class="曲"><span class="牌">南清江引</span>从来浊世休迷恋。好把黄庭念。庭栽五粒松。袖握千年篆。穿一领紫绡衣。再不上黄金殿。</p>
        
        <p class="落诗">王子求仙月满台。<br />玉箫清转鹤徘徊。<br />曲中飞去不知处。<br />山下碧桃春自开。</p>

    </body> 
</html>